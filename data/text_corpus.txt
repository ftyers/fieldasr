Ытлён тыԓьун кытамчачва.
Амынан вакъотваԓьын араргыргык Анадыркэн кынмаӈӄэн.
Энмэч гытгаръоӈӈок.
Нутэсӄын ынкъам чыгэй гэмэсӄитылинэт – гъылятыӈӈолен.
Рочыӈкы, рэӈъатвывакъонвык рымагты, еп сентябрык ӈайыткынтэ гъылетлинэт.
Игыр, октябрь гынунэтык, ынӄэнат колё нытаӈэлгыпэраӄэнат – тынӄы Фудзияма картинкак.
Ынӄэн Япониякэн иквыӈэй, левтылӄык пэнин ыʼлытваԓьын ынкъам таӈэлгыпэраԓьын.
Тантэнмыӈык ынкэгйит, мимыл кынмаӈӄак ръырапэраԓьын, нувӄэн, нимӄин – лыгэӄэтыӈӈоԓьын… Эчги тэймэвык ыныкагты, тэлкылын Вилюӈэйкин эмнуӈкы уʼрэтыԓьын Вутилгын Олег.
- Ганъеӈынтыватэгыт?
– еттыкэтыплыткук, тымӈылёгъан ытлён.
- Тымӈъатав, пытляӄ, - эночгъэ ынан.
- Эʼквырга таӈынныгалягъэ?
- Тэленъеп… Мэвын тъыннук, анныкэмачы.
Элеӈит энныкэ вагъэ.
- Энмэч чьэчеӈээркын, - тивык, авъеткынка атвакэгты.
- Мачынан нычьэчеӈээркын.
Кытвыл, ӈутку вак, мыкырвэнторкын.
Итык-ым, ӈутку эмнуӈкинэмил лёӈпэрата.
Ичгуйгыкинэмил лёӈпэрата, мэӈӄо ӈан нымкыче гэлейвыԓьэтигым.
Ӄэнъеквээмӄэйык лёӈварэӈочьыннота титыркын.
Вэтгавыԓьын нымэчвичетӄин.
Геолого гыюлетыԓьын.
Гэкэлиткулин Иркутскыкэн университетык.
Советкэн власть вама, эмӄынгивик гырокы амноӈэты нэквэтӄин, нывыквыэнарэрысӄэвӄэн.
- Гыроръоӈӈок гымо ынӈатал улвэвкэ нынъэлигым, - мэсӄээӄын вак нэмэ вэтгавымгогъэ Вутилгын.
– Кытутйит амкоргава, акваттэнмавма.
Игыр-ым… эмъэнӄэръук пэлятык городык.
Колё гъэӄэчимгъутэ – ӄымэглюур гатэрӈата!..
Ынкъам, ынӄэната вай, ӈутри, аӈӄачормэты, тыетыркын амӄынэргатык, ӄэтаттагнэты кынмаӈӄы.
- Еп ԓьэлеӈкы гивигыт, нэрэпиригыт экспедициягты мигчитԓьу.
Ымы кытур, рымагтыкытор ынӈин нивигыт… - Этаны, энмэч раӄылӄылегым, эрмэ ӄынвэр натаӈынтыяатгым.
Ӄээӄын ръэнут лёӈытва рыннин.
Пэтле ытлён тыпэлян.
Мачрыроватык, тытаалгылятык.
Нууйъэтӄин ӈоонкы вытрэтыԓьын ныппылюӄин ыʼмрил ӄувликэ вакъотваԓьэн оʼравэтԓьэн – эвын гытгаръоӈӈокэн араргырык.
Ынкы ынӈатал кытъяйвачо тылгын нутэтумгын, чама ӈан тыкэтъон ынин ытлыгын, мэӈин гымнан лыги гэлгылин.
Вутилгынин ытлыгын горатвален бригадиро итык Вилюӈэйкин ӄорагынрэтсовхозык.
Тэнчумгъуԓьу гитлин, ӄэтпъоравэтԓьо.
Пэлӄэтгъи-ым ӈъоԓьыӄаё, таӈаӄаака нъэлыԓьу.
Вэлер ымы ыннэн ӈавпээчвакӄай аккана нъынпэлявыркынэн.
Эʼквырга лыгэн ӈъотвэлё эквэтгъи… Ӄырымэн чавчыв Вутилгын, ытлён уйӈыԓьин агаймычьыка – аӄаакыԓьэн ынкъам нымкыче золотоԓьоԓьын геолого энма.
Рэӄык?
Раӄэты мычвынатык?..
Энмэч мытлыӈэн гивиӈинӈит эмигчиркэ варкын.
Алымы панэна наройвыӄэн, еп энпэвкыԓьин.
Игыр, иӈӄун егтэлык, ытръэч еӈынтыватыркын – ыннэтык.
Титэ нанпаавын мигчитԓьу лыӈык геологияк, кытэ мигчирэтык совхозык «Северный», вама ынкы короват.
Лымынкы гэвинрэтлин рэӄыткук, выёԓьо гитлин.
Игыт тантымӈэтваркын.
Ӄэйвэ ымы ратаароӈыркын, раӄръаӄатыркын, вэнлыги малчамъам мигчитԓьук Анадырык.
Ӄэлюӄ мэлытръэч вилыткумигчир ынкы эӈъэлю нэлгыркын.
Ӄэлюӄ ванэван амынан ытлён амэгчеркэоʼравэтԓьо нитын эвыннымнымык Чукоткакэн.
Лымӈэ Тавайваамык – тъэр экэликэ рытъёттэ эмигчиркэ ваԓьыт оʼравэтԓьат?
Ынӈин, гымнан кытур лыги тытчынэт ӄутти тавайваамыԓьыт, микынти лёнрылгыԓьыт амэгчеркэоʼравэтԓьо, чинит ытри ынӄэныно люнринӈыԓьыт.
Ӄэлюӄ пенсияԓьо нъалтагнэты ӄутыргин гынугъэт гивиӈит лымэвыр ӈирэӄ.
Ытри - чит кытуркинэт ӄорагынрэтыԓьыт ынкъам рагпэԓьыт.
Ытри чинит эʼкви амэгчеркэоʼравэтԓьо люнринӈэ – ынӈин ыргынан никвым, иӈӄун мигчиркинэт гивиӈитти эмэлкэ нылеркынэт, эвнэнвилкэ нитыркынэт.
Ӄымэл-ым пэтле пенсияԓьо рэнъэлӈыт, вэлер, ынӄэныно нъэлык, рамачманэнӈаркынэӈыт.
Игыр-ым ыти эмэлкэ панэна гэӈэлвыԓьылинэт ынкъам ӄорагынрэтыркыт.
Ынӈъэм тэленъеп уйӈыԓьинэт энъэлвыԓьыкэ.
Ыргинэт ӄаат ипэ, еп титэ, гамананчетленат Майӈываамыӈӄач, чама этъым, ынӄэнат иʼгэ нанмытконат, лымӈэ вэнвытоԓьыӄаагэлеԓьа.
Наӄам гуйгук мигчитԓьу ытри микынэ люӈпиритэ, ӄэлюӄ гэгъюлетлинэт, титэ ӈан, амӄорагынрэтык.
Вутилгын-ым – геолог.
Нэнаалёмэгым, гитлин ӄол гыютԓьу, кынтэчьу чама.
Кытъаткэ ымы ытлён тымӈэтваоʼравэтԓьо нъэли, городкэн ляйвыткооʼравэтԓьо.
Этлы чинит.
Ымы пенсияԓьо еп люнринӈэ.
Выквынына йъэливэн янор йытонэн бумага карманчыкойгыпы.
Инэйылгъи.
Ынкы гэкэлилинэт ӈыроӄ нынныт ынкъам цифрат.
- Ръэнутэт гарылгыленат?
– тымӈылёгъан ытлён.
- Манэт.
Ынӈин мыкэԓьыт совхоза морыкы йыԓьёлӄылтэ.
Гымнан лыги тылгыркынэт бумагак калеёттэ: Выквын В. Н.
– 150.000, Выквын Анадрей – 106.000, Тэгрэт Люба (ӈэвъэн Виктор Николаевичын) – 10.500.
- Миӈкы гэкэлилинэт?
- Конторак, - эночгъэ нутэтумгэ.
- Ынкъам ынӈин мыкэԓьыт манэт калетваркыт гынин сберкнижкак?
- Ынӈин мыкэԓьыт нъытванат.
Кытъаткэ-ым ынӄэнат сберкнижкат люӈкэлиԓьыт.
Этъоӄааӄын вак нэмэ тымӈылёгъан: - Мэӈӄо-ым ныманэԓьойгыт?
- Постановленияйпы губернаторэн.
Йъилгык ӄорагынрэтыԓьыморэ нылпынрыморэ 500 рыблята, ӈэвысӄэтти – 1000.
Лымӈэ гэӈэвъэнэ ныпэнсияпэрэморэ.
- Лыгэн-ым лёӈӈъота?
- Манэлпынрык нымэлӄин – рымкэвык.
Ӄэлюӄ имыръэнут курык итчывитԓьэн.
Итык-ым эрым окрсеԓьхозуправлениек (ипэ департамент), мэӈин тыйъон, нивӄин, энмэн манэлпынрыгыргын нэрэнымкэвӈын.
«Манэлпынрыгыргын» - ынӈин гивлин Выквын.
Лыгэн ӄынур армияк – ыннаны мыкэԓьу, нормагъет.
Мачынан амалваӈ рэнъататъяаркынэӈыт.
Выквын Виктор Николаевич ӈэлвыԓьык ымваӈэт вагъэ.
Гыройъэлгык ынин рэнъэлӈыт 62 элеӈитти.
Ԓьэлеӈкы чама нуткучьыткуӄин.
Элгарэн ынкъам иʼгин нэлгыт вилю нинэлгыӄинэт.
«Манэт нъытваркынат, ӄырым вилю тъылгыркынэт – нэмыӄэй яаёлӄылтэ», нивӄин гымнин нутэтумгын.
Чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт эʼванӈэянва, ӄаак рээн ратваӈыԓьа.
Ӄынур ӈан Выквынына.
Ынкъам ыргынан ымыԓьо вагыргыт гэрэтэӈынлеӈэ.
Ынкыгрээн манэяакэнат.
Кытъаткэ гэвэты, ӄэйвэ эты варкыт 150.000 рублти Выквынэн?
Нъырэӄын нъытымӈэвэтгавык чавчыв.
Ылён наӄам эʼмитлёнат ынӄэнат манэт, ыныкит мынгыкво нанъырылгынат?
Чама тычимгъугъэк, тынӄы кэлигйит Гоголын вагыргын пэраркын, титэ Чичиковына, героя кэликин «Мёртвые души», нинэркурӄинэт помещикэн уйӈэ ваԓьыт крестьянтэ, энмэч въиԓьыт, наӄам калетваԓьыт эмэлкэ ягталытваԓьо.
Выквынэн рарылгыленат манэт, кытъаткэ-ым ынӄэнат уйӈэ ынин сберкнижкак.
Гиуӈэӄэй нынмэйӈэвӄин интернатык.
Титэ ӈээккэӄэйин нъэлгъэт мынгыткэн элеӈытти, ытлён нэтрилын амноӈэты каникулынвы йытоткоԓьык ӄача.
Ымаляӈэт ӈээккэӄэй ытԓьак рээн вагъэ аноԓьатынвык.
Ӈэргэрык ӈэлвыл нэныпкирэтын ынкъам чавчыват вылгыӄаанматгъат.
Айваръавыплыткок, ытԓьата ӈааккагты рывъёԓьавнэн рылек рынныт.
Гиуӈэӄэйынэ пирининэт рынныт, айваръавъёттэ понтатъоля ынкъам эчьытъуле, майынлянэнат рыровагты, ваамӄайчормэты.
- Рэӄысӄиви гарынныма?
– пынлёнэн эймэвиԓьэ энааԓьа ытля Гиуӈэн.
- Аʼмоовын.
Тивын: «Ӄынлегын».
Ныватгъэ ӈээккэӄэй.
- Ӄыцэгынэт ӈанӄо цынныт, ӈээкок, - ивнин ытԓьата.
– Цилӄык ӄача ӄытцилгынэт.
Титэ Гиуӈэнэ таӈымыԓьо рывъёԓьавъё плыткунин, ытԓьата йылнин ыныкы кычемалгын: - Ынцаӄ моргынан мынтаяӈын.
Ӈээкык, лыги ӄылгытцын: янор галпынра ӈаргынэн, ӄаак инэнъегтэлевыԓьын, вытку ынӄоры – мури гэцэӄутэ.
Ынӈин янор гэнлетэ цынныт гапонтатъолма ынкъам гачьытъолма, ынӄэнат цытцэԓьёлӄылтэ цилӄык ӄача.
Чичеквъи?
- Ии, ыммэмэй, - очыткогъэ ӈээкык, лыляӄэргэтэ гэтама ытля.
Инъэ, ялгыттэнмавма, очоча ынпыначгын ивнин: «Павъееԓьой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэйгулетлин.
Нъыгитэткы, миӈкы таӈыткэвынвыԓьын».
Амкоргавык Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгийӈкы нэвииӄин ӈэлвыл.
Павъе янор таӈавъеткынка нытваӄэн.
Ръэнут чимгъуу нинэлгыӄин.
Мэсӄээӄын вак иниквъи: - Мачвайынрэ мынтэгрэт.
Ынпыначгын нывилгъи Еначаӈӄач, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыԓьунэт пойгын ынкъам эйӄуйгыкыԓьын валы.
Еп аʼляйпыкыԓьэн?
Гыролмакы мэлгынвык нынэнтытваӄэнат амӄачгыпы ваԓьыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэраԓьын нинэлгигым – ӄымэглюур тъыпириркын.
Люур ынпыначга таӈавэтываӄ иниквъи: - Гиину лыӈык – ӄыпиригын.
Ынӈин эвма ынин ӄулиӄул ӄынур мэлвиврэԓьэтыԓьын.
Тиничгытэтык: пэлӄэтыԓьэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
- Нэмыӄэй яаёлӄыл ынан, - оʼпторатвак мэрынрэӄэй тытатлыӈын Павъе.
- Нымэлӄин пууръэтык, - иниквъи ынпынчага.
Авъеткынка нытвайгым.
Опопылым Павъе рамынноӈэты иквъи: - Ӄылпууръэтгын оттывалята.
- Нымэлӄин?
– эминичгытэтэ гэнъэтлигым.
- Ынӈин итык атайыӈкыԓьэн, - нинэрэнчичевӈыӄин гым: тотъыоʼравэтԓьайгым ынпыначга.
Ынан мленин ӄырговыргытъол, инэйылгъи: - Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылеԓьын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
- Выквыт ԓьуркынэт?
– этъоӄааӄын вак Павъе ӄолентогъэ.
– Пэнъёлгываны лыгэракэн.
Ӈаанкы-ым,- кэӈунэӈэтэ рыкалыровнэнат лымӈэ ӄутти выквыт, - энааԓьэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: оʼтчой тэленъеп – пэнъёлгывыквыт энмэч нутэсӄычыкутгъэт.
Вачаӄ Павъена лёӈынтыяата ынӄэн кытооркэн вагыргын, мэлӄынур айвэӄай ытлён ынкы гатвален.
Пыкэрыӈӈоԓьын вездеход мытъягнагъан.
Морыкӄача нывилгъи.
Парэлявтыԓьын аʼачек-тылечьыткуԓьын ынкачыкойпы уʼрэквъи.
Павъенпыначгын пынлёнэн: - Иван Григорыч, миӈкы мытрэткивы?
- Ӄоо.
Вэчьым ӈутку, аʼ?
– ынкъам Павъе маёлгыӈӄачагты лылепгъи, мэӈӄо ӈан гынмылӄэй мыттэгрэнмык, ынӄоры мынгынэлёгты рыкалыровнэн ваны моргынан вэтчатваё.
– Ныкырыӄин, ныркывӄэн.
Гимлылин, ымы оӈалын чымче.
- Ынӈаталӄун –ым, - пэнтыӄанма орвычыкойпы ӄолентогъэ аʼачек – таӈаноԓьатынвык мытынвил!
– ынкъам морыкӄач вакъогъэ, таӈарычгатгъэ… - Ӄыруӈэлӈыги, - иниквъи гым Павъена.
– Мури виин мынманэгротватыркын.
Ӈэлвыл нытлывалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «спидола», чама ръалёӈ нэнаалёмморэ ӄулит ынкэчыку ваԓьэн пычвэтгавыԓьэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэԓьё урвилетыԓьын эʼйӈэнэӈ – ныръэӄин нымэчлевтынилюӄин, ӄынур рэтипъэйӈэӈыԓьын.
Тэймэвык ыныкы.
- Энмэч эмтынэквъи?
– энамӈылёгъэ ынан.
Тыԓьун рынрыё танрынӈыё рыннымэл ыʼмэԓьын уттытъул, ӈыраткынык-ым – мэнигтъул.
Ръэнут ӈан ынӄо ныннупэтӄин, малпынвынтывытрын нъалянтатӄэн.
«Малвалы», - тычимгъугъэк.
- Вынэ нылвавэгым йылӄэтык, - вакъомa точгъан Павъе.
Ынпыначга мэнигытъуле рычымӄатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныкӄач ваԓьын.
Рымкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
- Колё, мэй, гувэтлин!
– мачӈынваӈэгты тъынин чайкокйыръын, ынӄоры аймыёлгын пиринин, ынкъам таӈавэтываӄ энэвыӈӈогъэ: - Эвыӈан-ым ръэнут мыгчимгъуу лыӈыркын ынкъам лывавыркын йылӄэтык.
Ӄэйвэ?
Ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле иʼрнин.
Рочыӈкы вытвытык улвэквъи.
- Мытэквэтыркын, - нивмык мури ӈирэргэтри аʼачека ӈытоԓьа ӄол манэграчыкойпы.
Ытри рыюлӄытыԓьын ӈалвылегты тылигъэт.
Чайкок гититлин.
Эʼквыргъам еп лёнчаёмгоԓьыморэ.
Ӈэлвыл эвиилиьын ынпыначга рамынноӈэты, лыляӄэргэты нинэтэӈгитэӄин.
Вытку оʼпторатвак вэтгавымгогъэ, мэрынрэ: - Гаймаӈэн тымӈалколяӄ ымы тымӈэтвама ӄутти вагыргын ӄынур гэмэчԓьутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
- Валы, - таӈъораӈ точгъан ынпыначгын.
- Валы?..
Ръавалы?
- Маёлгыткынкэн, мэлгынвыкэн.
- А-а-а… Мытчаёмгомык.
Павъе нэмэ таӈавъеткынка нъэлгъи.
Ытръэч ԓьулюӄэтыԓьын чай нэнаалёмэгым.
«Ынан-ым ръэнут чимгъуу лыӈыркынин?
Иаʼм ытлён нэмэ гакватковэтгавыӈӈолен, эчги гымнан тыпытӄынкэтъоӈатын валы?» - ынӈин чемгъотвагты нинэгитэйгым чаёԓьын Павъе.
- Ӈэлвыл амэчатгъэ, - рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пырӄартэ, маёлгыт эвыр иʼиʼн нылелелпэраӄэн.
Нытымгэтӄин.
- Инъэ нэрэрэнӈын, - рымагтэты нывэтгавӄэн Павъе.
«Ынӄэн гымнан лыги, - нэмэ тыгитэгъэн ытлён.
– Тэнъытръэч люнчичевэ, рэӄъум ынӄэн тывыркынэн?» - Вагыргыт оʼптыма ныватычьата итыркыт, эмэлкэ ӄутти мытпытӄыԓьуркынэт.
Энвилкэ вагыргын ымыԓьэты тылеркын, - Павъе панэна амынан нывэтгавӄэн.
– Ымы гыт нэмэ эмнуӈэтгъи.
Ӄэйвэ?
- Аʼтав ӈутку тъотпускытваркын.
- Оʼратнотагты амыглёта, - таӈъораӈ ынпыначга нэнанвэтгаатӄэн: - Амгынан?
Ройыръын-ым эʼми?
- Еп аӈавтыӈкыԓьэгым.
- Аʼнӄагыргын.
- Гэръэлин-ым янръалявылё вак?
- Гымнин ытлыгын нивӄин, энмэн гамгаоʼравэтԓьэн ваԓьылӄылтэ ӄаат, ройыръын, чимгъун.
Гыт-ым аӄаакыԓьэгыт, лымӈэ эӈэвкыԓьигыт.
- Ынанъаёк тырэԓьуӈын ӈэвысӄэт.
- Ӄэлюӄ-ым.
Ӄаат-ым итык гыныкы раӄылӄылтэ: ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэԓьуӈын.
- Ӈутку, эмнуӈкы аʼӄаԓьоӈ, - чит аʼтав тивын.
- Чинит мури тъэрӈэвысӄэтыԓьу мытытваркын.
Гуйгук этъопэл рэԓьуӈын тумгылӄыл.
Аʼтав ӄыгагчавыркын раӈавтыӈык.
- Йъэливэн вынэ калеткоран чимгъуу мылгыркын, гынин ытлювъёӄай мынкэлиткувыркын, Иван Григорьевич, - ынӈин тивын ынпыначгын.
- Гэ-гэ-гэ-гэ, - мэрынрэӄэй люур танӈыткоԓьатымгогъэ ытлён, ӄынур коргавыԓьын.
Тааӄомгогъэ, ынӄоры иниквъи; - Ӈирэмури ыннаныӈ нинъэйвыткуԓьу мытитыркын, эмэлкэ кынмэйӈэвыԓьу.
Гым - ӈутку, ӈэлвыԓьык, гыт-ым – гуйгук, калеткорак.
Ӄэйвэ?
- Мытив-ым, - аʼтав лыгэн ынӈин точгъан.
- Тэӈытръэч гыт лывавыркын!
– инивысӄычетгъи Павъена.
- Люнчичевэ тынтыркынигыт… - Ӈаныӄон-ым!
– чывинин гымнин вэтгав.
– Гымнин экык Сергей ԓьэлеӈкы кытур отпускыма интернатык рэрэсӄивлин.
Эʼрыкут экык ынан гаранвэтвавӈылен тэмурыгӈэ.
Лывавнэн.
Тивыркынигыт: гынан лывавыркынат рыгъюлевык мургинэт кмиӈыт, гымнин ытлювъёӄай тэмурыгӈэ вэтгавык, - инэтэӈгитэгъи ынпыначга.
– Вэлерӄунэвын гымнин экык Сергей еп амӈыроотӄав классык кэлиткуплыткуԓьын тынэмнуӈэвын.
Аʼнӄагыргын, чит галвавыӈӈолен гымыгрээн талыгъоравэтԓьаӈа вэтгавык.
Ӄэтэв тынрагтатын.
Ынраӄ-ым ынин экык, гымнин ытлювъёӄай энмэч яврэна тыранӄонпыӈрагтанӈын, - вэтгавыплыткогъэ Павъе.
- Ӈроӄав класс плыткук?
- Гэръэтлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтԓьэн йилыйил нэныгъюлевыркын.
Ӄэйвэ?
- Вынэ ымы рымагтэты нэгъюлетыркын.
- Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыԓьо рэнъэлӈыт.
- Ымы русиԓьымил таӈвэтгавыӈ.., - тэвыӈӈогъак.
- Русиԓьымил… Вынэ, мэй, русиԓьын йилыйил гымнан эплыгъюлеткыԓьин.
Тыралвавӈын гымнан тэӈнинъэйвык ытлювъёӄай, ыныкит мэйӈэтык ӈэлвыԓьык рэрэнъэлӈыгъэ.
Этъопэл игыр, еп ӈинӄэю, мурык нынъэлыркын.
Ӄымэл-ым пэтле рычичевнинэт ӄорагынрэткэнат вагыргыт, мургинэт вэтгавыт, ӄынур ӈан, ръэнут ыʼсӄэӄу, ваӈӄасӄор, пээчвак, эквэв, ӈойӈываал, явэлгын… Малямгымнан ытлювъёӄай ӄорагынрэтыԓьо тырэныгъюлевӈын, - вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чычеткин йиԓьыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткоԓьык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыр каԓьэлявылё титыркын… Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытԓьэн ԓьулӄыл тыԓьоӈӈогъан.
Гымык иʼӈымчуԓьын… Ковлёкы ваԓьын… Иʼӈкэлиԓьын, ымы ылпыт гэкэлилинэт.
Ытԓьата энэвыӈӈогъэ: « Цатан, цатан, ӄыпаагэ виврэԓьэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» Аʼӄантыяатыӈ ынӄэн кытооркэн ыʼлёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыԓьигым.
Тэӈвэнлыги гымо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыԓьын ёмромкычыкойпы.
Эмчеӈыттэтык койӈын-оонъыёчгын тынэрэтысӄычетын, яраӈӄачагты тыгынтэвык.
Тытлыгъак ёрочыко кытгынтыпкэрык.
Нэлгэ тиниргиӈэтыԓьэтык.
Авъентока нытвайгым, нытаӈпалёмтэлегым – вэчьым инэвэлеркылеркын рэӄэ?
Ынӈин тывалёмын: «Рэӄи?» Мэткиит точыткогъак: «Кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… Пэтле, ӈэргэрръук, мури, ӈинӄэймури, мытчейвэквэт гойгогты, мыткалеткорантамык.
Эквэтыԓьымури яраԓьа ныгитэмури.
Эргытэгнык гым тытаалгылятык.
Ярак ӄача панэна нууйъэтӄин ӄол оʼравэтԓьан.
«Ыммэмы», эмӄэлелвынэ тивык ынкъам ынкэӄэй оʼптыма тывалёмынат ынин вэтгавыт: «Ӄылетцын, ӄылетцын, Эрынӄуӄэй».
Ынӈин гым нэначагчечаӈӄэн ытԓьата, Эрынӄуӄэйыну нинэлгыӄин.
Калеткомгок, титэ русиԓьымил напытвыныннатгым, Эрынӄу эвыннынну пэлятгъэ.
Нытаалгылятэгым, ынӄэнаӄаегым вай нылиӈвитэтигым: ейвэчу нинэлгигым амынан пэлятыԓьын ытԓьаӄай… Ԓьэлеӈкы гэкэӈэ гэпкитлин ӈалвыԓьэпы ынээԓьын.
Ынан рымӈылявнэн ӄонпыӈакватыԓьын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэтлыгӈэ, мэӈин гэпэлӄэтлин гым еп элвэтиӈэтыԓьыӄэю вама».
Ынӄоры масӄонпыӈ рагтык ӈалвыԓьэты ныглёйгым ыммамана, масӄонпыӈ рэто нинэлгигым ыммэмэн ӄулиӄул, ԓьулӄыл… Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: чымӄык вагыргыт эмэлкэ гэпытӄыԓьутэ, гапытӄыяата?» - ынӈин чемгъотвагты тыйылӄэтык пэнъёлгык ӄача.
Вакъотваԓьык, тэминӈэтыԓьык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи: - Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвраԓьатык – нинэнригым тынӄымэлгынвакэн валы, тэкэмынӈин пэраԓьын.
Ытръэч-ым гыйӄуйгыԓьын… «Павъена пиринин пэлӄэтыԓьин валы?
– тиничгытчимгъугъэк.
– Лымэвыр ынан инэйылгъи чиниткин, тэкэмынӈин ваԓьын, эмивык, ӄээӄын рэегтэлгъэ ынкъам виин раӄылӄыл пэлӄэткин валы?» Гэмо гымнан ынӄэн ӈоткатагнэты.
Ынӈэнъылё мури Павъе ӄаантаԓьо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи: - Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
… Павъе гынмыеп ӈалвыԓьэты нылеӄин, гым-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэԓьуйгым: «Миӈкы, нэмыӄэй ӄол маёлгык, варкын гымнин ытԓьаӄай.
Ӄэйвэ эты ӄулин ынӄэн ваны тырэԓьуӈын?» ГАНЫМЫТВАЛЕНАТ ГАТВАЛЕНАТ ЯТЪЁЛ ЫНКЪАМ МЭЛЁТАЛГЫН Ятъёлын яраӈы гатвален тинтинин.
Милютин-ым итӄилгын.
Ынраӄ-ым ятъёла тэнӈу лыӈыныӈонэн мэлеталгын: - Гымнин яраӄы тагныкэрыӄэн, гнин-ым вусӄымчыку ваԓьын.
Элервугъи ятъёлын яраӄы тылгыгъи эрыкут-ым Ятъёл таароӈыӈогъэ мэлетагты: - Ивкэ гынык ярачермэты вэлер мыԓьӄытгъэт, Милютэӄэй.
Милютэтэ татлыгнэн: -Вынэ ӄырым; гнан-ым гымнин яраӄы восӄымчыкомаро нинэлгигыт чама тэнӈу нылгыткуйгыт.
Вэты ятъёл араӄатыӈогъэ: - Инкун вэлер ярачермэты нъывэтгыԓьавнэн.
Эргатык нэмэ ятъёл араӄатыӈогъэ иӈӄун тыллыкагыргэты, нъылӄытгъэн.
- Вынэ ӄрым!
Гыт-ымӈан нытэнӈыткуйгыт гымык ярагты.
Ятъёла нинэтэнринӈыӈӄин чама нъараӄатӄэн Ятъел ӄынвэр мэлеталгын вэтгыԓьатгъэ, иӈӄун ытлен тыллыкагыргэты нъылӄытгъэн.
Ӈраӄ ылёӈэт галак ятъёл пчаӈэты эвыӈӈогъэ: - Милютэӄэй, ивкэ кинэнрэсӄивэтыркын ралковты.
- Вынэ ӄрым крэсӄикви: гыт-ым ӈаннытэнӈыткуйгыт.
Нъараӄатръоӄэн ятъёл иӈӄун милютэтэ Нъынатвынэн ятъел.
Ӄынвэръым милютэтэ ратвынэн ытлен.
Лымӈэ ӄол ылёӈэт галак луур вай ятъёл арыӈаӈӈонэн чинит ярайпы мэлеталгын.
- Алва ӄынногэ ягнамчайгыт!
Тъэнӄэтыркын гынык рээн вак.
Ынӈин-ым риӄукэтэ рнэнин мэлеталгын.
Вакъотваӈӈогъэ наргын мэлеталгын ынкъам тэргатыӈӈгъэ.
Мэрэгтываӈӈогъэ чинит егэ.
Луур вай мэӈӄо ыттъыт ръэлагалягъат: - Тяф-тяф!
Йам нытэргатэгыт?
- Ӄэлюӄ-ым ятъела гинэннэлин гымык ярайпы.
- Гыт ӄпаагэ тэргатык.
Ытлен моргынан мытрэннэӈын.
Ярагты кытгъэт: -Тяф-тяф-тяф!Тавтаватръоат ыттъыт.
Ӄынтогэ мэлёт ярайпы ӄрымэн гынин яраӈы!
Ятъел пэнъелгыткынгыпы эвыӈӈогъэ: - Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллаӈыт!
Айылга ыттъыт гынтэквъэт.
Мэлеталгын нэмэ тэгыӈӈогъэ ӈаргын.
Чинит егэ нымэрэгтываӄэн.
Луур вай мэӈӄо галяӈӈогъэ ины ынкъам пынлёнэн мэлёталгын: - йам гыт нытэргатэгыт?
- Ӄэлюӄ-ым гым ятъела чинит ярайпы гинэннэлин.
-Ӄпаагэ тэргатык милютэӄэйигыт.
Ынанъаёк гымнан трэннэӈынытлён.
Ины ярагты ӄытгъи милютин, ынкъам ӄъолаӈӈогъэ: - Уыыы… уыыы… Ятъелегыт, ӄынтогэ ярайпы милютин!
Ятъет пэнъёлгыткынгыпы эвыӈӈогъэ: Трэлӄутысӄычэтгъэ!
Трэпинкусӄычэтгъэ!
Траналгытъайытчайвыгыт.
Ытръэч нэлгытьулти гынин гамгараеквэ рэриллеӈыт!
Айылга ины гынтэквъи.
Мэлеталгын нэмэ тэргыӈӈогъэ.
Луур ԓьунин милютэтэ кэйӈын тылеԓьын: - Милютэӄэй, йам нытэргатэгыт?
- Ӄэлуӄ-ым гым ятъела чинит ярайпы гинэннэлин.
- Ӄпаагэ впэргатык.
- Ынанъаёк гым нантрэннэӈын ытлен.
Кэйӈын ярагты ӄытгъи милютин ынкъам кнъайӈаӈӈогъэ: - Ррр…ррр… Ӄнтогэ эӄылпэ милютин ярайпы ятъел.
Мэчичъу ятъел пэнъелгыткынгыпы тэнанайылгэты эвыӈӈогъэ: - Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч гынин нэлгытьулти гамгараеквэ рэриллеръуӈыт!
Кэйӈын айылга гынтэквъи.
Нэмэ тэргыӈӈогъэ мэлеталгын.
Луур ԓьунин Тлеԓьын ӄлегтанӈыгатлё, нинимтиӄин наӄам въэйылвинэӈ.
- Ку-ка-ре-ку!
Милютэӄэй, йам нытэргатэгыт - Ӄэлюӄ-ым ятъёла гинэннэлин чинит гымык ярайпы.
Ӄлегтанӈыгатле ӄытгъи ярагты милютин.
-Ку-ка-ре-ку!
Чейвэтылеркын Челгы плаӄыԓьэгым Тимтиркын гымнан въэйылвинэӈ: въэйылвинэӈэтэ трэчвиткуйвыгыт.
Энмэч пэнъёлгыткынгыпы ӄувмриги!
Валёмнэн рэӄын ивыԓьын танӈыӄлекгатле ятъел Айылгыръоэ ынкъам иквьи: - Тавэръэпыркын… Нэмэ танӈыклекгатле ӄолентогъэ: -Ку-ка-ре-ку!
Чейвэтылеркын Челгы плаӄыԓьэгым Тимтиркын гымнан въэйылвинэӈ: Трэсвиткуйвыӈын гымнан ятъел Энмэч пенъёлгыткынгыпы ӄувириги!
Валёмнэн ятъёл арэӄынивыԓьын, айылгыръогъэ Ынкъам иквъи: - Тавэръэпыркы… Нэмэ танӈыӄлекгатле ӄолентогъэ: - Ку-ка-ре-ку!
Чейвэтылеркын Челгы плаӄыԓьэгым Тимтиркынгымнан въэйылвинэӈ; Въэйылвинэӈэтэ трэсвиткуйвыгыт.
Энмэч пэнъёлгыткынгыпы ӄувириги!
Ятъёл айылгэты эвыӈӈогъэ.
- Тэръэпыркын… Ӄлегтанӈыгалгатаӈрочаивнин: -Ку-ка-ре-ку!
Сейвэтылеркын Челгыплаӄыԓьэгым Тимтиркынгымнанвъэйылвинэӈ.
Ятъелтрэсвиткуйвыӈытвъэйлвинэӈэтэ.
Эӄылпээнмэчпэнъёлгыткынгыпыӄувириги.
Амайылга ятъёл эӄылпэ пэнъёлгыткынгыпы вирин Ынкэ ӄэйгынтэквъи.
Мэлёталгыӄай ынкъам ӄлегтанӈыгатле чеэкэй нымытваӈӈаат.
Ръэв ынкъам ӄораны Аӈӄачормэпы нылеӄин ӄораӈы, ръэв-ым аӈӄайпы ныӄолен- тоӄэн: - Китаӄун мынтэйкэвмык.
Мэӈин эплеэн армаӈ ваԓьын!
- Ээ!
Мынтэйкэвмык!
- очыткогъэ ӄораӈы.
Ӄораӈы тачаанӈыгъэ въэе, ръэв-ым - мыргота.
Нэкылвынэт чааттэ.
Ӄората чаат ръомравнэн, ръэвэ-ым мыргочаат кылтынин ӈойӈык, ынӄо аʼрэчетыткогъат - ръэв аӈӄагты, ӄораӈы-ым амноӈэты.
Ръэвэ аӈӄы нэнанпэглявӄэн ӈойӈа, ытръэч лымынкыри мимыл нэтчетыръоӄэн.
Ӄораӈы рыпэт нутэргычыку гэнъэтлин, вэнлыги ныкытъыматӄэн.
Люур тылпъигъэт чааттэ.
Ръэв аӈӄачыкотгъэ, ӄораӈы-ым амноӈэты риӈэгъи.
Ынкэтэгнык ӄораӈы эмэмнуӈкы ваӈӈогъэ.
Пипиӄылгын ынкъам иʼӈыпчиӄ Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ: - Ӄаймыгэ.
- Трэпылӄэтгъэ, - очыткогъэ иʼӈыпчиӄ.
- Умкык ӄинэнрэтгъи.
- Трэлпиквъэ, трэтэргъэ.
- Ытлыгин лилит ӄыйпыгынат.
- Эʼтки тратъайытчаӈынат.
- Ынан ытԓьата рэннигнинэт.
- Гэвылӄэтлин титиӈы.
- Ытлыгык варкын пынаквын.
- Пынаквын гъэӄэрэлин.
- Опопы ӄырэмкичиги нымэты.
- Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ: - Рэӄэ-ым гэначъэлен ыргин яраӈы?
- Ыʼттъынэлгэ.
- Утъымыт-ым рэӄэ гэтэйкылинэт?
- Ыʼттъин ыʼттъымэ.
- Рэӄэ-ым гэтэйкылинэт тэврит?
- Ыʼттъыгытолӄыля.
- Чоттэ-ым рэӄэ гэнатыеленат?
- Ыʼттъыналгыӈойӈа.
- Рэӄэ-ым ныӄамэтватӄэнат?
- Ыʼттъыйиле.
- Раӄытӄынык-ым нувиӄинэт?
- Лявтъыттъымыткынык ыʼттъин.
- Миӈкы-ым игыт нымным?
- Гэлвылин.
- Эʼми-ым игыт йынйын?
- Иле гэттулин.
- Эʼми-ым илиил?
- Пычиӄэтэ гэлпылин.
- Эʼми пычиӄэт?
- Гэриӈэлинэт.
Иʼны, вэтлы ынкъам кытэпалгын Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым=ым ныялгыттэнмавэгым.
Люур=ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи: - Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми=ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай=ым гатампъаленат уттыт.
Ынкы иквъи иʼны: - Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы=ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи: - Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
Пипиӄылгын ынкъам рэӄокалгын Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй ик-въи: - Етти!
- Ии, - очыткогъэ рэӄокалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ: - Ытръэч=ым миӈкэмил мытрувичвэтгъэ?
- Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
- Кита мынтэйкэвмык!
- иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи: - Кита ынръам мынатчычет.
Микынэ рэԓьугнин ӄол - ынӄэн рэрмэлтэтгъэ!
Ӄээӄын елырачвыӈгъат –ипэ мэӈин ыʼттъыёл ратчыгъа.
Рэӄокалгын армаӈ вагъэ - ыʼттъыёл ратчыгъа.
Атчыгъэ, налгыӈойӈ-ы-н=ым ӈаргыноӈӄач вагъэ.
Пипиӄылгʼэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи: - Вэлет аны ӄыӄолентогэ!
Пипиӄылгын очыткогъэ: - Гым ӈутку!
Риӄукэтэ пэнрынэн ӄолентоԓьын, ӄол=ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт га-ел-ы-нто-лен, ынӄо ик-въи: - Калырогъэ, - гыт эрмэлтэтгъи - иквъи рэӄокалгын пэпэӄылгэты.
Мэлёталгыӄай ынкъам кэлы Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин: - Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы: - Гымнан инэнукыԓьигым ынӄэн тэкичгын!
- Ръэнут-ым нинэнуйгыт?
- Ӄоратъол, - амвыета иквъи мэлёталгыӄай.
- Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи: - Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ: - Эʼми мэлёталгын?
- Омкычыкогты гынтэквъи.
Ӄол гатле иквъи: - Мывинрэтгыт энарэрык!
- И-и, вынэ!
- Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
Вэтлы ынкъам мэлёталгыӄай Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи: - Энараԓьэгыт!
Аны ӄинэвинрэтги, тырэпылӄэтгъэ... Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓья гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ: - Ванэван микынэ ныԓьунин гымнин экык?
Ымыԓьо иквъэт: - Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты: - Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъя.
Ялгытгъат.
Эчги въик, Украинак гым Ӄэнамайынлятык; Мачынан нитгъэн маёлгын Ванво въийылӄэтык, Уӈӄун ынӄо ергыт, энмыт Мэчынкы ӄонпы ԓьук, Таӈвалёмы Днепр-эрмэчьын Эʼйӈэԓьын имъэлюк... Эчги Украинаеквэ Рэйӄыпыԓьыԓьэтгъэ Эӄэԓьин мутлымул, -ынкы Вытку тырэлӄутгъэ, Тырэюгъэ... ынкъам этын Иʼиʼн траванляӈын Йылынво гымыгнотагты Тэӈычьын вагыргын.
Майынляплыткок, вутилгыт Ӄынчимиръэквыткы; Эʼӄэԓьымутле иʼвчимгъут Ӄылгинэрмэквыткы.
Ынӄо гым майӈыройыръык, Торъечьамвагыргык, Нытэӈъэв ӄэнакэтъотык Кычьымвэтгаквыргык.
Ятгыргын.
Увиԓьын Панечев Увиԓьын Панечев эӈинкыԓьин, ытръэч эвын ӄонпыӈ ныкорыӄэн, наӄам йъарат этлы эмӈэлюԓьэткыԓьин, ытлён нунтымнымӈэлюӄин.
Эʼквырга-ым ынан чиниткин мигчир тэнлыги нинэлгыӄин.
Нытэӈӄинэт тэйӈэтти етъаӈ нинэтчыӄинэт, ӄэйвэ ымы тъэрылтэтык ыпатъёлӄылтэ.
Вэнлыги тъаркэнайпы таӈамчачагты тэйӈэтти нинэнтыӄинэт.
Ӄымэл ӄонпыӈ ынныӈыттыԓьыт ванэван нъэнӄэтынэт ӄамэтвак, энмэч ӄонпыӈ нэнаарванляӄэнат.
Амынан ыннээн рук нутгинэнкытчирэвӄин, наӄам ӄол нынтыӄин нынкимэлтэтӄин кимитъын ривлык, ынӄэната Панечевына амыннэпы нэнатайкыӈӈоӄэнат амалваӈ ваԓьыт ыннытэйӈэтти, эʼквырга-ым панэна ынныӈыттыԓьыт ныӄытчирэӄинэт эмыннытъуле тэйӈэтык.
Тэгъеӈу нытчыӄинэт ӄутти роолӄылтэ.
Ӄол рыннинэт ынныӈыттыԓьыт «рыгалгатъолёвнэнат».
Таӈымыԓьо ынныӈыттыԓьыт нылгэчачаԓьатӄэнат ӄамэтвак.
Увиԓьын нанъаӄэн, миӈкыри ӄун нинъыӄин.
Лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик.
Галгат-ым ынӄэнат ынӈот ганмыленат.
Ыннин ыʼттъымыт гамайынляленат амноӈэты Панечевына готкочьынтыватленат.
Ыннэнтыкэчьык нылгинымкыӄинэт йъаяӄыт ныкваӄэнат.
Лыгэн ӈэнку увиԓьэ нэнаргоӄэнат ынкъам левытти нинэчвиӄинэт, иӈӄун ынныӈыттыԓьэ лявтэпы эвнэчичевкэ ыʼнынтыркынэт ыргинэт роёттэ.
Ынныӈыттыԓьыт ныӄамэтваӄэнат ынкъам ымӄамэтваӈэт нанъяӄэн увиԓьын таӈгалгапатыԓьын.
Панечев-ым эмтэнӈэ нытваӄэн, ымыӈ ӈутку ытлён аʼӄачечавыӈ, ръэнут коргаво лыӈыркынин: эвытлым анъяткоԓьэты коргавыркын лымэвыр тумгыт «галгатъолёԓьыт» тэнӈу лыӈыркынинэт.
- Ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты, ивнин Семенковына Панечев.
- Вынэ алымыӈ ынӄэн итык тэӈычьэтык эмытъэт тыранмыткоӈынат.
Ытръэч ивкэ Ӄэргынкаав нывинрэтыркын галгаӈыттык, ӄэлюӄ гымнан ӄутти нэналвавэгым йъок, йъарат нинъыӄинэт гынтэвык.
- Вынэ ӄынпэляквын ынкъам энмэч ӄэквэтгытык.
Ынныӈыттыԓьыт неводэты элкыгъэт.
Панечев-ым нонтымытваӄэн, ванэван ныгагчавын.
- Вайыӈӄэнат уткучьыт ӄырыгынэт ынкъам мынэквэнмык, ивнин Панечевына Ӄэргынкаав.
- Лёӈытъак уткычьэ мытрагалгаӈыттыгъа?
пынлёнэн Ӄэргынкаавына.
- Лыгэн мынлеркын, ынан рэԓьуӈын, татлыгнэн Панечевына.
Ытри эквэтгъэт.
Аны ыннъыттъымык колё йъаяӄ, нывакъотваӄэн.
Лыгэн йъаяӄыт нэнриӈэвынэт, Панечевына Ӄэргынкаав ивнин рамынноӈэты: - Ӈотӄэнат-ым галгат.
Мыноткочьынтыватынат ынкъам эӄылпэ мыныргонат лыгэн ӈутку, ӄынвэр рэвулӄытвигъэ, тырэкимылтэтгъэ увик.
Ӄэргынкаавына энэчгытэтэ ынкъам камчечавэты гитэнин Панечев.
- Гынмыл-ым руткы, мытив чачаԓьаттык.
Эченур ынӈэ тумгыт ивкэ, иӈӄун моргынан мытнуркынэт вэнгалгат.
Эвын тэленъеп, нэкэм гытъанма, Ӄэргынкаавына йъаяӄыт нинэнуӄинэт, ынӄэната ытлён ванэван нычирмыӈэтын.
Энмэч вэтыӄун ытри «рагалгоӈыӈӈогъат», ӄоныры-ым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат.
Ӄэргынкаав «галгаӈыттыма», Панечев «ныгалгаргоӄэн», эвыр ынкы нэнарыгнарӄэнат.
Пылыткук, танъетъаӈ рытчыплыткук «галгат», рагтыгъат ынкъам Ӄэргынкаав неводэты янръатва ӄытгъи.
- Ыʼмто галготык?
Ӄынур ыннэн пынлёгъат ынныӈыттыԓьыт.
- Энмэч гынмылкинэк мыкыӈ ваԓьыт мытынмынат.
Игыр мэчынкы ринӈыт, ӄырым мынӄэюлтэнмык.
- Ӄэлюӄ-ым ынанкэн ӈирэнлеӈу галгаӈыттытык, иквъи Нэнэн.
- Нинъыӄинэт галгат?
пынлёгъэ Семенков.
- Ынӈатал вынэ нинъыӄинэт, чама ныгыттэӄинэт атчык, рамынноӈэты татлыӈыткогъэ Ӄэргынкаав, эʼквырга-ым Панечев нылгининъыӄин, аʼтавынан пэнин мэрынрэ тылеԓьын.
Тэӈэӄытликыԓьэ Панечевына таӈымыԓьо йъаяӄэн левытти ганыпъавленат.
Ынныӈыттыгыргын пылыткугъи.
Неводтэ нэгтынэт.
Ярагты тэнмавымгогъат.
Энмэч ымыԓьо эвиръыткут кунгасык гэйӈэлинэт ынкъам ытръэч нъатчаӄэн катер.
Люур Панечев миӈкыри рай гагчыръогъэ.
Аплёратвака рэннин левтъэтйивӄэй.
Ынныӈыттыԓьэ камчечеты ныгитэӄин левтыӈынрэтылын увиԓьын.
Мэӈин люнчичевэ нитӄин, раӄынвы румэкэвыркынинэт йъаяӄэн левтыт.
- Ынраӄ-ым раӄылӄылтэ, рэӄу рэтынэт йъаяӄэн левытти?
энэчгытэты намӈылён ынныӈыттыԓьэ Панечев.
- Мытив-ым ӄыԓьугыткы, миӈкыри ваԓьыт галгат торгынан нинэнутури ынкъам вэлерӈан-ым нылгэчачаԓьатторэ, рамынноӈэты татлыӈыткогъэ Панечев.
- Ӄытлыги тагноӈ ваԓьыт, ытръэч ынӄэн эӈинму лыгнин Семенковына, наӄам нинэгитэӄинэт йъаяӄыт, галяԓьыт.
Нотатомгэты Нивқинэт, энмэн, тэлеңкы титэмургин чит варат мэйңэԓьу ваԓьын.Қорат-ым нымкъэв ныңэюқинэт,қорагынрэтыԓьыт кэтгутэ ваԓьыт.
Игыр-ым ңэлвылти тъэрқэву нъэлгъэт,қорагынрэтыԓьыт ынпэву нъэлгъэт.Нэнэнэт эмлейвэ қоленотагты,вагыргын ройыръыкэн эвнэвириңкэ.
Нэнэнэт мургинэт, лыгэнитык,Оʼратнотагты қылеркынитык!Ытԓьата қонпы нъатчаркынэтык.Қырагтытылятык, ок, вэты, вэты!
Мэлгынвыкэн валы Пыӄылтэл Инъэ, ялгыттэнмавма, бригадира ынпыначгын ивнин: «Павъееԓьой, вэчьым, тури Эрынӄу чейвэ нъиттык?
Ынанкэн ӄотӄэн нутэнут гынан гэтэӄыйгулетлин.
Нъыгитэткы, миӄкы таӄыткэвынвыԓьын».
Амкоргава Павъе гагчавымгогъэ акваттэнмавык.
Волӄытвэӄӄок мытыйъон янрамаёлгыӄай.
Мытыттэтын.
Ынкаткынгыпы тэӄвытрэтгъэт Маракваамгыргочаӄ, эркыпӄай, миӄкэгйиӄкы нэвииӄин ӄэлвыл.
Павъе янор таӄавъеткынка нытваӄэн — ръэнут ӄан чимгъуу нинэлгыӄин.
Мэсӄээӄын вак ынан иниквъи: — Мачвайынрэ мынтэгрэт.
Еначаӄӄач ынпыначгын нывилгъи, ынан инэгитэгъи, ынӄоры кэӄунэӄэтэ рыгйивэннин мэлгын.
Ынӄэн тытэӄгитэн.
Ынкы тыԓьунэт пойгын ынкъам эӄуйгыкыԓьин валы.
Еп аʼляйпыкыԓьэн.
Гыролмакы-ым мэлгынвык нынэнтытваӄэнат амӄачгыпы ваԓьыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӄин титык.
Павъе тааӄомгогъэ.
Гымнан-ым нинэгитэйгым валы.
Ынӄатал гиину таӄпэраԓьын нинэлгигым — ӄымэглюур тъыпириркын.
Люур ынпыначга таӄавэтываӄ иниквъи: — Гиину лыӄык — ӄыпиригын.
Ынӄин эвма ынин ӄулиӄул ӄынур мэлвиврэԓьэтыԓьын.
Тиничгытэтык: пэлӄэтыԓьэ рыляйвыёттэ яанаӄат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
— Нэмыӄэй ынан яаёлӄыл, — оʼпторатвак мэрынрэӄэй тытатлыӄын Павъе.
— Нымэлӄин пууръэтык, — иниквъи ынпыначга.
Авъеткынка нытвайгым.
Опопылым Павъе рамынноӄэты иквъи: — Ӄылпууръэтгын оттывалята.
— Нымэлӄин?
— эминичгытэтэ гэнъэлигым.
— Ынӄин итык атайыӄкыԓьэн, — нинэрэнчичевӄыӄин гым ынпыначга эйгулеткитэ ваԓьэгым.
Ынан мленин гэтляӄвыргытъол, инэйылгъи: — Вай, ӄырынӄыгын.
Лёнрынӄа тынтын уттытъул, рыров тытрилын.
Тыгитэн Павъе.
Ынан кэӄунэӄэтэ нинэныгйивэтӄин гымыкы Маракваамгыргочайпы эймэвтылеԓьын вездеход, ынӄоры тытаӄвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
— Выквыт ԓьуркынэт?
— этъоӄааӄын вак Павъе ӄолентогъэ.
— Пэнъёлгываны лыгэракэн.
Ӄаанкы-ым, — кэӄунэӄэтэ рыкалыровнэнат лымӄэ ӄутти выквыт, — энааԓьэн ралӄаӄын.
Кытоор мури ӄутку ганотваморэ.
Валёмык ынӄэн тычемгъоӄӄогъак: оʼтчой тэленъеп — пэӄыквыт энмэч нутэсӄычыкутгъэт.
Вачаӄ Павъена лёӄынтыяата, микыргин ынкы ралӄаӄынвыт, мэлӄынур айвэӄай ытлён ынӄэнвагыргэпы пинтыӄэтгъи.
Пыкэрыӄӄоԓьын вездеход мытъягнагъан.
Морыӄӄача нывилгъи.
Парэлявтыԓьын аʼачек— тылечьыткуԓьын ынкачыкойпы уʼрэквъи.
Павъенпыначгын пынлёнэн: — Иван Григорыч, миӄкы мытрэткивы?
— Ӄоо.
Вэчьым, ӄутку, аʼ?
— ынкъам Павъе маёлгыӄӄачагты лылепгъи, мэӄӄо ӄан гынмылӄэй мури ытлён мыттэгрэнмык, ынӄоры мынгынэлёгты рыкалыровнэн ванны, моргынан вэтчатваё.
— Ныкыргыӄин, ныркывӄэн.
Гимлылин, ымы оӄалын чымче.
— Ынӄаталӄун-ым, — пэнтыӄанма орвычыкойпы ӄолентогъэ аʼачек, — таӄаноԓьатынвык мытынвил!
— ынкъам морыӄӄач вакъогъэ, таӄарычгатгъэ… — Ӄыруӄэлгыги, — иниквъи гымо Павъена.
— Мури виин мынманэгротватыркын.
Ӄэлвыл нытлыгалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «Спидола», чама ръалёӄ нэнаалёмморэ ӄулит ынкэчыку ваԓьэн пычвэтгавыԓьэн.
Пэнъёлгыеӄкы, аӄытвэкэгты, ганвакъовлен пэӄыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэԓьё урвилетыԓьын эʼйӄэнэӄ — ныръэӄин нымэчлевтынилюӄин, ӄынур рэтипъэйӄэӄыԓьын.
Тэймэвык ыныкы.
— Энмэч эмтынэквъи?
— энамӄылёгъэ ынан.
Тыԓьун рынрыё танрынӄыё рыннымэл уʼмэԓьын уттытъул, ӄыраткынык-ым — мэнигытъул.
Ръэнут ӄан ынӄо ныннупэтӄин, малпылвынтывытрын нъалянтатӄэн.
«Малвалы», — тычимгъугъэк.
— Вынэ нылвавэгым йылӄэтык, — вакъома точгъан Павъе.
Ынпыначга мэнигытъуле рычымкатымгонэн йыӄуйгытъул.
Ынӄэн къукылтынин ынкъам ёнэн ӄыркирчыку, ыныӄӄач ваԓьын.
Румкэвыплыткук ваӄэё ытлён ӄырэпэтгъи, пиринин чайкок ынкъам энаттъымгонэн койӄын.
— Колё, мэй, гувэтлин!
— мачӄынваӄэгты тъынин чайкокйыръын, ынӄоры аймыёлгын пиринин.
Таӄавэтываӄ энэвыӄӄогъэ: — Эвыӄан-ым ръэнут мыгчимгъуу лыӄыркын ынкъам ынӄэната лывавыркын йылӄэтык.
Ӄэйвэ?
Виин ынпыначгын вэтгавма ӄэюут ӄотымгогъат.
Вагтэлымгогъэ ӄэлвыл.
Ваампэнрыгъэ.
Чемысӄываамӄай пэтле иʼрнин.
Рочыӄкы вытвытык улвэквъи… — Мытэквэтыркын, — нивмык мури ӄирэргэтри аʼачека ӄытоԓьа ӄол манэграчыкойпы.
Ытри рыюлӄытыԓьыт ӄалвыԓьэты тылигъэт.
Чайкок гититлин.
Эʼквыргъам еп лёнчаёмгоԓьыморэ.
Ӄэлвыл эвииԓьын ынпыначга коргэты, лыляӄэргэты нинэтэӄгитэӄин.
Вытку оʼпторатвак вэтгавымгогъэ мэрынрэ: — Гаймаӄэн тымӄалголяӄ ымы тымӄэтвама ӄутти вагыргыт ӄынур ӄан гэмэчԓьутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
— Валы, — таӄъораӄ точгъан ынпыначгын.
— Валы?..
Ръавалы?
— Маёлгыткынкэн, мэлгынвыкэн.
— А-а-а… Мытчаёмгомык.
Павъе нэмэ таӄавъеткынка гэнъэтлин.
Ытръэч ԓьулюӄэтыԓьын чай нэнаалёмэгым.
«Ынан-ым ръэнут чимгъуу лыӄыркынин?
Иаʼм ытлён гакватковэтгавымголен, эчги гымнан тыпытӄынкэтъоӄатын валы?» — ынӄин чемгъотвагты нинэгитэйгым чаёԓьын Павъе.
— Ӄэлвыл амэчатгъэ, — рытрилнин койӄын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пыӄартэ, маёлгыт эвыр иʼиʼн нылелелпэраӄэн.
Нытымгэтӄин.
— Инъэ нэрэрэнӄын, — рымагтэты нывэтгавӄэн Павъе.
«Ынӄэн гымнан лыги, — нэмэ тыгитэгъэн ытлён.
— Тэӄытръэч люнчичевэ, рэӄъум ынӄэн тывыркынэн?» — Вагыргыт оʼптыма ныватычьата итыркыт, эмэлкэ ӄутти мытпытӄыԓьуркынэт.
Энвилкэ вагыргын ымыԓьэты тылеркын, — Павъе панэна амынан нывэтгавӄэн.
— Ымы гыто нэмэ эмнуӄэтгъи.
Ӄэйвэ?
— Аʼтав ӄутку тъотпускытваркын.
— Оʼратнотагты амыглёта, — таӄъораӄ ынпыначга нэнанвэтгаатӄэн гымо: — Амгынан ети?
Ройыръын-ым эʼми?
— Еп аӄавтыӄкыԓьэгым.
— Эви-и.
— Гэръэлин-ым янръалявылё вак?
— Гымнин ытлыгын ягталма нивӄин, энмэн гамгаоʼравэтԓьэн ваԓьылӄылтэ ӄаат, ройыръын ынкъам чимгъун.
Гыто-ым аӄаакыԓьэгыт, лымӄэ эӄэвкыԓьигыт.
— Ынанъаёк тырэԓьуӄын ӄэвысӄэт.
— Ӄэлюӄ-ым.
Ӄаат-ым итык гыныкы раӄылӄылтэ: виин ӄырым ӄыченувъиги, вэлыткорайпы рэтэкичгыпириркын.
Ӄэвъэн итык рэԓьуӄын.
— Ӄутку, эмнуӄкы аʼӄаԓьоӄ, — тымӄъатав тивын Павъе.
— Чинит мури, ӄэглынангэт, тъэрӄэвысӄэтыԓьу мытытваркын.
Гуйгук этъопэл рэԓьуӄын тумгылӄыл.
Аʼтав ӄырагагчавӄыркын ӄавтыӄык.
— Вынэ виин йъэливэн калеткоран чимгъуу мылгыркын, Иван Григорьевич, — люур вай тыкоттапвэтгавымгогъак.
— Гэ-гэ-гэ-гэ, — мэрынрэӄэй тэнӄэви ынпыначгын, ӄынур коргавыԓьын.
Тааӄомгогъэ, ынӄоры иниквъи: — Ӄирэмури ыннаныӄ нинъэйвыткуԓьу мытитыркын, эмэлкэ кынмэйӄэвыԓьу.
Гымо — ӄутку, ӄэлвыԓьык, гыто-ым — гуйгук, калеткорак.
Ӄэйвэ?
— Мытив-ым, — аʼтав лыгэн ынӄин точгъан.
— Тэӄытръэч гыто лывавыркын!
— инивысӄычетгъи Павъена.
— Люнчичевэ тынтыркынигыт… — Ӄаныӄон-ым!
— чывисӄыченнин гымнин вэтгав.
— Гымнин экык Сергей ԓьэлеӄкы кытур отпускыма интернатык гэрэсӄивлин.
Эʼрыкут ынан чиниткин экык, гымнин йылгыгмиӄыӄэй, тэмурыгӄэ гаранвэтгавӄылен.
Таӄылвавнэн!
Тивыркынигыт: гынан лывавыркынат рыгъюлевык мургинэт кымиӄыт тэмурыгӄэ вэтгавык, — инэтэӄгитэгъи ынпыначга.
— Вэлерӄунэвын гымнин экык Сергей еп амӄыроотӄав классык кэлиткуплыткуԓьын тынэмнуӄэвын.
Аʼнӄагыргын, чит галвавыӄӄолен гымыгрээн талыгъоравэтԓьаӄа вэтгавык.
Ӄэтэв тынрагтатын.
Ынраӄ-ым ынин экык, гымнин йылгыгмиӄыӄэй, энмэч яврэна тыранӄонпыӄрагтанӄын, — вэтгавыплыткогъэ Павъе.
— Ӄроӄав класс плыткук?
— Гэръэлин-ым?!
Гымыкэккэтэ иниквъи, калеткорак ӄыраӄав класстагнэты лыгъоравэтԓьэн йилыйил нэныгъюлевыркын.
Ӄэйвэ?
— Игыр ымы рымагтэты нэгъюлетыркын.
— Вачаӄ лывавыркыт гынан рыгъёлявъёттэ тэмурыгӄэ вэтгавык.
Кытвылӄун, мэй, мэйӄэтык ӄорагынрэтыԓьо рэнъэлӄыт.
— Нымэлӄин русиԓьымил нинъэйвык… — тэвыӄӄогъак.
— Русиԓьымил?..
Вынэ, мэй, русиԓьин йилыйил гымнан эплыгъюлеткыԓьин.
Чама наӄам мургинэт чавчывэн вагыргыт чекалваӄ ваԓьыт.
Тыралвавӄын гымнан тэӄнинъэйвык йылгыгмиӄыӄэй, ыныкит мэйӄэтык ӄэлвыԓьык рэрэнъэлӄыгъэ, эʼми кытматэво тылгыркын.
Этъопэл игыр, еп ӄинӄэю, мурык, эмнуӄкы, нынъэлыркын.
Ӄымэл-ым пэтле ынан рэчичевӄынинэт ӄорагынрэткэнат вагыргыт, мургинэт лыгъоравэтԓьэн вэтгавыт, чимгъут, ӄынур ӄан — ръэнутэт ыʼсӄэку, ваӄӄасӄор, пээчвак, эквэв, ӄойӄываал, явэлгын… Малямгымнан йылгыгмиӄыӄэй гымнин ӄорагынрэтыԓьо тырэныгъюлевӄын!
— вэтгавыплыткогъэ Павъе.
Лёӄоча нинэнтигым.
Ипэ тычемгъоӄӄогъак, титэ чиниткин йилыйил гымнан вэтгавык тыяаӄӄогъан.
Калеткорантаӄӄок эмнуӄкы йытоткоԓьык ӄача гэмэйӄэтигым.
Ӄымэл-ым элеръук кэлиткуплыткук ӄонпы нырарагтыӄэгым.
Рэӄыткук еп экэлиткукэ тыгъюлетык.
Игыркинэт-ым нэнэнэт таӄӄонпы эмгуйгук мэйӄэтыркыт… Гымо нэмыӄэй тунпыгъэк амкалеткорак, каԓьэлявылё титыркын.
Тарычгатык.
Пэнъёлгык ӄача.
Чимгъук пыкиргъи кытооркэн ӄэнӄайытвагыргын.
Тилкымъетык ынкъам мэлӄынур ытԓьэн ԓьулӄыл тыԓьоӄӄогъан.
Гымык иʼӄымчуԓьын… Ковлёкы ваԓьын.
Иʼӄкэлиԓьын, ымы ылпыт гэкэлилинэт.
Ытԓьата энэвыӄӄогъэ: «Цатан, цатан, ӄыпаагэ виврэԓьэтык, энмэч ӄиилӄэтги.
Кэйӄыӄэй тэленъеп лыгийӄунтэтгъи…» Аʼӄантээватыӄ ынӄэн кытооркэн ыʼлёӄэт.
Гымнин гатваленат ӄэръамытлыӄэн элеӄитти.
Ынӄэнъылё ярак ӄача нуунъыгичийгым.
Люнрэйӄунтэнӄыԓьигым.
Тэӄвэнлыги гэмо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыԓьын ёмромкычыкойпы.
Эмчеӄыттэтык койӄын—оонъыёчгын тынэрэтысӄычетын, яраӄӄачагты тыгынтэвык.
Таӄавъеткынка кытгынтырасӄэвэнаӄо тытлыгъак ёрочыко.
Нэлгэ тиниргиӄэтыԓьэтык.
Авъеткынка нытвайгым, нытаӄпалёмтэлегым — вэчьым инэвэлеркылеркын рэӄэ?
Ынӄин вак тывалёмын: «Рэӄи?» Мэткиит точыткогъак: «Кэй… кэй… кэйӄын омкычыкойпы гымыкӄачагты…» ынкъам тытленвэнтэтгъэк — ыммэмы гымыӄӄач нытваӄэн… Пэтле ӄэргэръук мури, ӄинӄэймури, мытчейвэквэт гойгогты, мыткалеткорантамык.
Эквэтыԓьымури яраԓьа ныгитэмури, йыӄунтэтыԓьымури.
Ергытэгнык гымо тытаалгылятык.
Морыграк ӄача панэна нууйъэтӄин ӄол оʼравэтԓьан.
«Ыммэмы», — эмӄэлелвынэ тивык ынкъам ынкэӄэй ӄынур тывалёмынат ытԓьэн вэтгавыт: «Ӄылетцын, ӄылетцын, Эрынӄуӄэй».
Ынӄин гымо нэначагчечаӄӄэн ыммэмэнэ, Эрынӄуӄэйыну нинэлгыӄин.
Калеткомгок, титэ русиԓьымил напытвыныннатгым, Эрынӄу эвыннынну пэлятгъэ.
…Нытаалгылятэгым, ынӄэнаӄаегым вай нылиӄвиттэтигым: ейвэчу нинэлгигым амынан пэлятыԓьын эмнуӄкы ытԓьаӄай… Ԓьэлеӄкы гэкэӄэ гэпкитлин ӄалвыԓьэпы гымнин ынээԓьын.
Ынан рымӄылявнэн ӄонпыӄакватыԓьын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӄӄогъак: «Этааны, ыммэмы ӄырым нынватын морыкы, тэытлыгӄэ, мэӄин гэпэлӄэтлин въэткойӄын вама, гымо еп элвэтиӄэтыԓьыӄэю вама».
Ынӄоры амӄынкыткытык рагтык амноӄэты масӄонпы ныглёйгым ыммамана, масӄонпы рэто нинэлгигым ыммэмэн ӄулиӄул, ԓьулӄыл… Эвын мэйӄэтык ӄэнӄайытвагыргын малӄонпы нэнакэтъойгым.
«Вэчьым, таӄӄэглынангэт ивыркын ынпыначгын Павъе: ӄутти вагыргыт эмэлкэ гэпытӄыетэ, гэпытӄыԓьутэ, гапытӄыяата?» — ынӄин чемгъотвагты тыйылӄэтык пэнъёлгык ӄача.
Вакъотваԓьык, тэминӄэтыԓьык Павъена ӄача.
Инъэ ынан инэныгъеквъи.
Чаёкванма инэйылгъи таӄпэравалы ынкъам иниквъи: — Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвраԓьатык — нинэнригым тынӄымэлгынвыкэн валы, тэкэмынӄин пэраԓьын.
Ытръэч-ым гыӄуйгыԓьын… «Павъена пиринин пэлӄэтыԓьин валы?
— тиничгытчимгъугъэк.
— Лымэвыр ынан инэйылгъи чиниткин, тэкэмынӄин ваԓьын, эмивык, ӄээӄын раягталытвагъа ынкъам виин раӄылӄыл пэлӄэткин валы?» Гэмо гымнан ынӄэн ӄоткатагнэты.
Ынӄэнъылё мури Павъе ӄаантаԓьо гинмури.
Улвэвык ӄэлвыл Маракваамъёлгык, ынпыначгын чывачгынлегъэ.
Тэӄгитэнин гынмылкин кэвын, мэӄӄо мытъялгынмык, ынкъам мэрынрэӄэй иниквъи: — Ӄаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
…Павъе гынмыеп ӄалвыԓьэты нылеӄин, гымо-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэԓьуйгым: «Миӄкы, нэмыӄэй ӄол маёлгык, варкын гымнин ытԓьаӄай.
Ӄэйвэ эты ӄулин ынӄэн ваны тырэԓьуӄын?» Валкаʼараԓьын Рулвэт Пыӄылтэл Рэӄъатвывакъонвыкэн ярайӄын.
Ынкэкин ралкочыкойпы Рулвэтынэ нинэгитэӄин рагролмын ынкъам нинэԓьуӄин гынонъылёръокэн паӄъэвӄытома-обенма мыкэтыԓьын ынӄо галяԓьын ӄамэтварагты оʼравэтԓьан.
Ымыԓьо ныгагчавӄэнат.
Ымы ӄаанӄэн ӄан аʼачек, чивмиръыԓьын ынкъам манэгӄонагԓьан-джинсыԓьын – ӄымэглюур ныкытгынтатӄэн.
Наӄам колё итъылӄыԓьын ръэт… Инъэ вэтгавъёлгэпы нанымӄылявын: рэчьэчеӄэтгъэ 27-30 градусыԓьо, рагтыйгатгъа 17 метрмэл йыӄэԓьу секундак.
Ынӄатал выентэтэ ваԓьын ынӄэн ӄивъечьэчеӄ рэӄъатвывакъонвык Анадыркэн.
«Мурык, эмнуӄкы, итык-ым, ынӄин ботинкаԓьыӄай, пэтлеӄэй нъыгтыкватын», – ярак амэчатыԓьын аʼачек чимгъунин Рулвэтынэ.
Ынкы кэтъонэн кытооркэн вагыргын, ӄликкин мытлыӄэн парол гивиӄитти яалегты, титэ гитлин солдато.
Кэтъонэн, ԓьэлеӄкы сапогыԓьыӄай, ытлён ныгагчавӄэн, мылявынвы, овэчватынвы, гарнизонкэн клубэты.
Эʼквыргъам ӄэнку, Приморьек, миӄкы гъармиятвален, ӄаргынэн омыӄ ваԓьын ӄуткэкинэк, ӄотӄэн эйгысӄынутэкинэк, эʼмитлён малымыԓьорык уӄэлю нэлгыркын… «Мэнигэвиръэ, гым итык, чикӄырым, ымы кытэӄэй, тъылӄытык ԓьэлеӄкы ӄалвыԓьэты», – ынкы Рулвэтынэ кэтъонэн, чимгъуу лыгнин чычетнымным Валӄаран, ваԓьын чекыяа Гэляӄӄачормык.
Ынан кэтъонэнат нутэтумгыт-ӄэлвыԓьыԓьыт: «Пагчеӄгыргыт – мэвын рэӄыркыт игыр?
Ытлыгын рэӄыркын?
Ӄэйӄун нэмэ чикинъэ ӄалвыԓьэты ӄыти лымэвыр ӄайыткынатэ ынкъам ынкаткынгыпы нутэгитэнэӄэтэ гитэркынинэт эвииԓьыт ӄаат – атымӄэтвакыԓьэн.
Ӄымэл-ым, ынпэвык, панэна еп ныкытгэмӄэн, нымытлёӄэн.
Атымӄэраӄыԓьаткыԓьэн, нунтымӄин.
Имырэӄык атымӄэгагчавыԓьаткыԓьэн, нытгипӄин.
Гым панэна имырэӄыԓьигым инэнинъэйвыркын… Гымнан-ым мэӄин… мэӄин гымнан ымы аʼӄатъарыӄыӄ рыйголявынвы.
Ӄээкык энмэч мэйӄэти, эмиче.
Эʼми, миӄкы игыр ытлён?
Вай энмэч амӄырооткэн гивиӄит эԓьукэ тынтыркын – палӄаттагнэпы ӄэвъэнӄэй Гивыӄы.
Ӄээкык ынкатагнэпы вэлер ымы ӄунэче нъыетыркын ытлыгэты ынкъам мэргэты амноӄэты, ӄонпы лыгэн – ымы ԓьэлеӄкы, ымы элек – ынӄинӄит нымытвагъэ ынкъам кэлиткугъи гуйгук.
Ынин нъэлгъэт игыр ӄликкинэт элеӄӄитти…» Чьачаӄԓьоргыӄай гынунэтык Рулвэт тэнмавымгогъэ отпускынвэты – тэӄвытку въэтагнэпы ӄэвъэн.
Эʼквыргъам нивын, янор ныриӄэн Въэӄэты – ӄэнку румэкэнӄыт ӄорагынрэтыԓьыт.
Ынкъам вай рымагтайвэ умэкэтыплыткугъэт чавчыварамкыт.
Наӄам ванэван эмытри, лымӄэ рэмкыԓьыгинив ынкъам эрмэгинив, тымӄэмэкыгэнэв, аӄаагъевкыԓьэнат оʼравэтԓьат омакатынвык гатваленат.
Малтымӄъатав гавэтгавчерленат.
Энмэн, гатвален съезд ытръэсӄэв еп ваԓьын ӄликӄэв век.
Игыр, эмъэӄэйгэтык лымэвыр эриӄъэтвыкитэ, ытлён, Рулвэт – валӄараԓьын, лымӄэ делегаттэ, Алӄатваамгыпы пыкирыԓьыт, лывавыркыт риӄэк яраӄӄачагты.
Рулвэтынэ нэнаяаӄэнат чеварорыгԓьан паԓьто ынкъам милютнэлгыкъэли, овъаляпэраԓьын.
Вакъогъэ ытлён диваныткынык тъэратконвы, чотатэ рэлпэты Пэнтон – вытку ԓьоё омаканма.
Пэнто – элӄэтвээмыԓьын, ныӄинӄин ӄорагынрэтыԓьын, ныкорыӄэн.
Рулвэт эвын гатъэраткомголен, титэ люур Пэнто мынгынэлёгъэ, рилпынилюгъи ынкъам мэрынрэӄэй иквъи: – Толяй, Толяй, ӄыгит!
Рулвэт лыленвэнтэти ынкъам, эчичевкэ вагты, нэмыӄэй мэрынрэӄэй иквъи: – Энмэч?..
Мытриӄэркын?
– Ванэван.
Ӄаан, ӄыгитэгынэт кассак эймэвыԓьыт.
– Ии-ым?
– Ныӄинӄин ӄэвысӄэт ынкъам ынык ӄача ваԓьыт ӄинӄэгти – ԓьуркынэт?
Таӄыннаны ваԓьыт.
Малпытӄытакалгыт.
– Лымэвыр аʼтав ыннаны авэръэпыԓьыт, – люӄпэгчиӄэтыԓьын Рулвэт, мэӄин нэмэ лылянныматэ.
Пэнтона эʼтйиву люӄылгэ рыннин, тэӄытръэч ивнин: – Ӄоо.
Мурык Элӄэтвээмык нэмыӄэй варкыт пытӄытакалгыт – ӄинӄэй ынкъам ӄээккэӄэй.
Аʼмын ивкэ ымы гымнин титэ нъытванат!..
Ынӄытэӄ гиину тытчыгъэн ӄэвысӄэтӄэй.
Путурэк ынӄатал нымлыӄэн!
Оʼптыма кытъымэтыԓьын чемысӄыянвык лялгыттъатынвэты тылеԓьын ыннээн, ипэ миӄкри ыʼмнилюԓьын, пыԓьыԓьык айгыпы кытрэватыԓьын, выквырмагтыԓьын, пиӄкучитыԓьын… Толяй, гынин-ым эʼмитри ӄэвъэн, нэнэнэт?
Рулвэт авъеткынка нытваӄэн, лёӄочыткоԓьын – ыʼръэ нытъирэткуӄин.
– Аны, аны ӄыгит!
– нэмэ рилпынилюнин Пэнтона олыԓьын ыныкы Рулвэт.
– Ӄаанӄэн ӄэвъэнйыръын, ятъёлкъалеԓьын, ынанъыттъыёча рэнъэлӄыркын… Эплеэн мынэймэвынэт.
Амынан пэлятыԓьын Рулвэт кавэты олгъэ диванэты, панэна люӄпэгчиӄэтыԓьын раӄэты.
Пэнто-ым пэтле ети, еп авакъока иквъи: – Риӄэркыт танӄынотагты.
Гъывэӄучитэ.
Кымиӄыт ымы.
Ӄинӄэгти, ӄэйвэ, пытӄытакалгыт.
Ыргин ытлыгын – танӄытан ынкъам… Рулвэтынэ лылянныматытвагты таӄавъеткынка нэнапалёмтэлӄэн Пэнто.
Кытамчачва элӄэтвээмыԓьын мэрынрэӄэй вэтгавыӄӄогъэ: – Морыкаӄӄачагты тылеркыт.
Вытку ынкы Рулвэт лыленвэнтэти – ылён микынти кытпагчеӄо лыӄыркынинэт Пэнтона?
Ынӄин чемгъома, тэкэм ырыкӄачайпы галягъат поӄыткынэты нылгиниквыӄин элгыӄылявыл, экъэликыԓьин, ынкъам ӄинӄэвысӄэт, таӄколё тиркырэгылгыԓьын.
Ӄэвъэнэ нинэнрывинрыӄинэт эккэт.
Ятъёлналгыкъалеԓьын, ӄачгыӄӄач налгыӄойӄыэлгэӄатыԓьын, ымы ятъёлналга иʼннычурмэтыԓьын таӄпаԓьтоԓьын, ыплылясапогыԓьын – ытлён нымлытыляӄэн, ӄэйвэ алымы рырывэнрыёттэ ӄалгыл ӄинӄэгти нывитӄиԓьэтӄинэт тыляма.
Ытри малӄыроча элеӄитыԓьыт.
Рулвэтынэ кытэӄэй волвакы ԓьунин ранъав нъэлыԓьын ԓьулӄыл ӄэвъэнйыръин.
Рулвэт витылӄиви – миӄкы гэԓьулин ынӄэн ԓьулӄылӄэй?
Титэ?
Ныгтиӄӄин, ивԓьинныԓьын… «Авнатымӄэгэтайвыка ыʼвэӄучиԓьын ӄэвысӄэт», – ымы ынӄин чимгъугъи Рулвэт, еп авакъока миӄкы поӄыткынык ырык ӄачайпы галяԓьын ройыръын.
Нэмэ лылянныматэ ынкъам тэкэм ынкы валёмнэн вэтгавъёлгэпы рымӄылявъё пыӄыл: – Вакъонвы билетынкалыровымгоркыт риӄэԓьыт Москвагты самолёта 2211.
Рулвэт витылӄиви, лыленвэнтэти, гаглыгэтанэн, рэӄъум ӄан, поӄыткын рэлкукин.
Ӄылявыл ынкъам ӄэвысӄэт гаӄэнӄайма гэлӄутлинэт ынкъам ӄытонвэты гэлилинэт, тагратынвы ивтылкин этажэты.
– Рэӄулым, мыткынтэчьэт, Виталик, – Пэнтона ынкъам Ролватына ӄачайпы галяма, иквъи ӄэвъэнйыръын.
– Амынан ӄылгэлёгыргын, ыммэмы телефонгыпы лёӄынвэтгава мытынтын… Ынӄэн ӄулиӄул – тынӄы Гивыӄэн.
– Вай, вай, гымнин ӄээккин ӄулиӄул?
– Рулвэт ӄутысӄычети, ынӄоры мэрынрэӄэй вакъогъэ, нэмэ ӄути.
Пэнтона энэчгытэты нинэгитэӄин капчачавыԓьын валӄараԓьын.
– Эплеэн нэмыӄэй мыгитэсӄивынэт, – ӄынвэр иквъи Рулвэт, ынкъам, еп очка, ӄытонвэты гаглычайвыэʼ.
Акваттэнмавыԓьэты эймэквъи, ԓьунин вэтчатваԓьын ӄэвъэнйыръын.
Кылылятаёчгыӄайчыкойпы ӄэвысӄэтэ йытонэнат паспортыт ынкъам билетти, йылнинэт ыʼваӄочегты, мэӄин ыʼттъыёчаӄӄач нытвэтчатваӄэн, ынӄоры яал нъэли, чемоданык ӄача, мэӄкаткынык нывакъотваӄэнат ӄинӄэгти.
– Гыыт… гыыт – Гивыӄэйгыт ӄээккэйгыт?
– рэймэвык ӄинӄэвысӄэт, пынлёнэн Рулвэтынэ.
Ӄэвысӄэтэ, пынлыё, этъым, ыʼръэ леӄвалёма нинэнтыӄин эймэвыԓьын ынкъам вэтгавымгоԓьын оʼравэтԓьан.
Амвыегыргэпы нинэлкылӄин ыныкы пынлёԓьын.
Вытку мэсӄээӄын вак, лыгимэрынрэӄэй, агагчавка, таалгылятэ.
Эчги ԓьунин агтынпыкыԓьэн ӄлявыл-лыгъоравэтԓьан, люӄиничгытэтэ итгъи, ытръэч лылянныматэ, ынӄоры ынкэӄэй нэмэ лыленвэтэти.
Лылечурмэ рыкалырова рыгйивэннин вэтчатваԓьын билетынчечьатынвык ваԓьын ӄлявыл, гагчысӄэты, выквачьата, наӄам аалёмкэгты, иквъи: – Эӄуликэ, эӄуликэ.
Ӄэглынангэт, гым – Гывиӄэйгым ӄээккэйгым.
Ӄаанӄэн-ым – гымнин ыʼвэӄуч.
Гыт-ым микигыт?
Чамъам виин ратан – кэмаквыргэгыт, эʼтки тыгагчавыркын, – чывачгынлесӄычатэ ӄэвъэнйыръын.
Этъоӄааӄын вак, гакымэӄыма ынкъам гачемоданма, ытлён ынкъам ынин ыʼвэӄуч рэӄаӄӄокэн ӄытонвэты эймэквъэт.
Ынӄоры амэчатгъат… Амынан пэлятыԓьын Рулвэт ӄээӄын ыннэнлеӄкы вэтчатваэʼ.
Гитэк – нонтымытваӄэн.
Вичу мэллюӄылгэ нинэнтыӄин мэйӄывыргыргын рэлкукин, выквыралкойӄэн, танйыръатъё мыгпыкитԓьэ ынкъам акваттэнмавыԓьа оʼравэтԓьата… Ынӄоры тыттэти ӄирэӄэв этажэты.
Пэнто гакоргавлен ыныкы.
Элӄэтвээмыԓьын нэмӄолӄэн амынан вак ынкъам, етинэӄу Рулвэт, равэтгавымгоӄгъэ.
Кытъаткэ валӄараԓьа, вакъоплыткок, пэчайвынэн: – Ивкэ ӄалвыԓьэты пэтле мэквэтыркын.
– Янор мынтъирэтку, – рамынноӄэты очнэн Пэнтона.
Ӄээӄын авъеткынка вагъат.
Люур вай: – Раӄылӄыл!
– Ръэнут?
– Пэнтона пынлёгэтанэн Рулвэт.
– Тыԓьунэт ытри, – ынан очнэн.
– Микынти?
– Ӄээкык ынкъам ытлювъёӄагтэ.
– Миӄкы?
– Ивтыл.
Ятъёлкъалеԓьын.
Ӄинӄэйыԓьын.
– Рэӄулым!
– Итык-ым… Ытръэч… – Ии?
– Мэллюӄэлкыле инэнтыгъи ӄээккэтэ, – пыннытвагты иквъи Рулвэт.
– Ыʼръэ, юрэӄ, люӄэлкыле… Ӄутгъи Рулвэт.
Эймэквъи ӄэргычьэты.
Кувлювԓьуԓьын, унмытиркырэԓьын, чемгъотваԓьын.
Наӄам лылет ынинэт тылӄэргатгъат, тиркыӄымчучьыгйит нъэлык.
Эвын гэнивлевръулин, эʼквыргъам ынӄэн йъарат коргаво люӄылгэ Рулвэтынэ.
Итык-ым тэпэнинэӄэ нонтымытваӄэн ытлён.
Эчги-ым ԓьунин гынмылкин аʼачек, джинсыӄонагԓьан, рэмыннуӄи.
Гынмылкинэк лёӄгагчавыԓьын ӄаргынойпы тылеԓьын.
«Ӄэмиплыткуиʼ, омаквъэ», – таӄычьэты гитэнин Рулвэтынэ омэчаттыляԓьын аʼачек.
Рыроватгъэ ӄэргычьэпы.
Эмӄэлелвынэ нывэтгавӄэн: «Яраӄӄачагты, амноӄэты мылиркын…» Диваныткынык вакъогъэ.
Пэнто – элӄэтвээмыԓьын гэйылӄэтлин.
Нылгиныӄинӄин, ԓьулӄылӄэй – оʼптыма ӄинӄэй.
Еп этэнлелюнӄэкыԓьин, онтымытвагты игыр ныпэраӄэн.
«Ыʼмӄот аʼмын, ӄынвэр нэмыӄэй улвэквъи, къалетвыма, – рэмыннуӄгъи Рулвэт.
– Аны яраӄӄач этъопэл нъынъэлыркын, ӄэлвыԓьык.
Ӄэнку-ым… Ӄэйвэ эты раматаӄын гынмыл тывъё путурэӄэвысӄэтӄэй?
Ӄэйвэ эты ӄэвысӄэтӄэй гыныгрээн рэмнуӄэты?..
Ымы тури, тэувэлеԓьыӄэ, элӄэтвээмыԓьытури, ӄынвэр аӄаака рэнъэлӄытык…» Ръэнут лымӄэ чимгъуу лыгнин Рулвэтынэ ынӄэнъылё рэӄъатвывакъонвык, гэмо.
Нивӄинэт, Въэӄгыпы пыкирык, отпускымгогъэ ытлён.
Априказка, аманэлпынрыка.
Ытръэч нивын эрмэрык: «Ӄыпаӄъэвӄыторкын».
Йъилгыӄит галяк эквэти вездехода ӄалвыԓьэты – пээчвагъёнрымгогъат чавчыват.
Лыгэвиръыԓьын, омавэръыԓьын.
Йымнэнат лыгиплекыт, еп ӄэвъэнэ тынэёттэ.
Тэӄэвиръыԓьын, ныкытгэмӄэн, галгэтаӄлялёпарэлен.
Амынан гэмэчԓьупээтлин – тэӄвытку.
Ӄэлюӄ, ынӄин нивӄинэт валӄараԓьыт, амӄынэргатык, гуйгук вама, колё гъэӄимлюлин, наӄам тэӄимыръэнут гэлпылин – энарак, ченэтрак-оттыраӄайык, лыгититэепкин тайкыёк.
Ярайыръыт вилю нинэлгыӄинэт, самогонынӄак нэнаяаӄэнат.
Ынӄатал, ӄытлыги, аӄъачгыргын эʼӄимлюԓьэтык.
«Эмнуӄкы тырэмэлевы, – нымычвынатӄэн Рулвэт.
– Ынан юрэӄ, ымы вагыргын раплепаквъа…» Эʼлвач, тиркыӄымчучьу нъэлыԓьын ГЫРГОЛЯТТЫЛЯМА тиркытир омыӈ нынъэлӄин ӈаргынэн, эʼквыргъам ванэван кытйъарат, ӄэлюӄ панэна еп ныӄэвъявъентоӄэн ыʼԓьыл ӈайгыпы ынкъам нотасӄэпы, миӈкы ӈан ӄувликэ нывытрэтӄин лыгэран Эʼлвачын.
Иаʼм ылён ытлён, Эʼлвач, гатараӈлен тэкэмынкы, Ныкэпэгляваамчормык, миӈкыри ымы люӈэймэвыԓьыт ынинэт чычеткинэт ынкъам нутэтумгыт нымкыӄин йъилгыӈит.
Нивӄинэт, титэ ӈан лыгитэленъеп ынӈэнванвык ӄол итгъи ныкитэ нутэсӄын пэглягъэ ынкъам выргыргыэрэтгъи миӈкыри ӈан эвтылягты ынкъам томгатгъэ онмычыкойӈын, эʼмитлён ынкэӄэй мимлыйыръэтгъи, ынкъам томгатгъэ вээм.
Оʼравэтԓьата ынӄэн натвыӈӈогъан Ныкэпэгляно.
Ынӈатал ынӈинныкитэ выргыргын кытйъарат нымэйӈъэв гатвален, гавалёмлен рыров гыролмакы.
Ынкатагнэпы рэмкын нымкыӄин гивиткуӈит гъэнӄэръулин эймэвык торваамэты, ивэ, этааны, ынкы нымытваӈӈогъат кэԓьэт.
Вытку галяк оʼптытъар тыӈэрэтти, титэ оʼравэтԓьата нантыяатыӈӈогъан ынӄэн ныкирит, лыгъоравэтԓьарык нэмэ найъоӈӈогъан ынӄэн ваны, эʼквыргъам ымы мэӈин ынкы, Ныкэпэгляк ӄача, лёнранымытваӈа итгъи.
Ытръэч гатвален ӄол оʼравэтԓьан, ынӈин чимгъугъэт нутэтумгыт, мэӈин лёӈайылгава итгъи каԓьагты ынкъам ынӈэнванвык тараӈкы.
Ӄутти чавчыват ялгынма эмнуӈкы гаӈалвыԓьыма, Эʼлвач масӄонпыӈ ярачыко гатвата, миӈкы гатымӈэтваԓьата, ӄынур ӄырымэн чавчыв, ягна ӈирэнӈэвык, ӄол Раглыӈано итыԓьык, микын ытръэч кылгынкэн элеӈитти, ӈирэӄэвын-ым, Ӄояӈын – ӄымэк ӈирэӄликкин.
Чинит-ым этынвэн, атъылёкэйъэлгык нъэлгъэт ӈирэӄликкин мытлыӈэн парол.
Мачынан Раглыӈа ныӈинӄин, кытвыл гыпиԓьу нъэли.
Эʼлвач танчемгъогты нытваӄэн, ӄэлюӄ ӈинчьэн ӈэвъэн нэмыӄэй гэйгулетлин ваӈэк, ывик, гыпиԓьэтык, ыныкит-ым ръэнут нэналвавӄэн рымигливэвык, ынпычьэ ӈэвъэнэ нинэтэӈнинъэйвыӄин – ӄнур ӈан гичик ынкъам рыныпъавык ынатэт, рырынгиивык ынкъам ракваттэнмавык рэмкыԓьыт, лыги лыӈкы, ръэнут вэтгаво гэлгэ ӄляволык рээн, лымӈэ миӈкри ваԓьыт вагыргыт варкыт чавчывэн, эʼмитлёнат, таӈгэмо микынэ, титэеп гаркылямголенат.
Ӈирэӄ эккэт Эʼлвачын ынпычьын ӈавъангыпы, микыргин нъэлгъэт мынгыткэн амӈырооткэн ынкъам ӄликкин элеӈитти, янра нынымытваӄэнат, гэӈэлвыԓьылинэт.
Ӈэлвыл-ым Эʼлвачын ныгынритӄин ӄутырык – ынинэт чычеткинэԓьэ ынкъам ӈирэӄ танӈа, микыргин кынмалкэн лыгэран ӄонпы нытваӄэн ӈэлвыԓьык ӄача.
ИНЪЭ, тэпэнинэӈэ ӄонпыӈ, ыттъыёл ӈытогъэ ярачыкойпы ӈинчьэн ӈэвъэн, пэлянэн ынпычьын ӈэвъэн ёрочыко ыргин ыʼвэӄуч ӄача.
Раглыӈана мачрыровагты тъыттысӄивнин, рынрыё мраӈмынга эʼчуулгын ыттыԓьын.
Тъыттыплыткук эʼчуулгыйыръын, лыгъоравэтԓьаӈава ӈыратагнэты рывиривнин кэркэр, рывытрэвнинэт элгыпэраԓьыт ԓьоԓьот ынкъам ывик, пирӄыгъи лётанво.
Энмэч ныванма ралкогты, люур лылечурмэ ԓьунин, ръэнут ӈан аёԓьатэты ваԓьын мэрынрэӄэй ынкъам тэӈэвыргыргыкэ нылеӄин рэпалгоолгыӈӄачагты, ваԓьыт мынгыткэн-кылгынкэн вэӄэнмич урэԓьу ранмэпы.
Тэӈгитэк ынӄэн, Раглыӈана элкылнин мэлӄынур иʼны.
Кытэӄэй нывилык таӈывъентонвы, лыгъоравэтԓьаӈав мэрынрэӄэй рымагтэты тылегъи яраӈӄачагты, рэсӄивинэӈу эймэквъи ёрогты, рывэнтынин ынкъам мэрынрэӄэй иквъи: – Яраӄачайпы… лейвыркын… иʼны.
– Аʼ?
– валёмык ынӄэн, ӄутысӄычегъи ӈавъангыпы Эʼлвач ынкъам, рымагтэты амӈылёйвыка рытык рэсӄивыԓьын, чоттагнатгъэ, ӄонайгыпгъэ ынкъам эръэпыгъэ.
Авэръэпыплыткок ӄлявол ӄээӄынуӄэй чемгъотвагты авъеткынка вэтчатвагъэ.
Ынӄоры, панэна еп ёрок ӄача вэтчатвама, чывачгынлегъэ Раглыӈаӈӄачагты ынкъам вэтгыры иквъи: – Ынӄэн ӄырымэн иʼны!..
Тэвъэл, тэкичгытъул ыпатъё ӄыёгынат гымнин лейвыкин имтитэючгыӄэйчыку.
Ынӈин ивыплыткук, янор пылягтыгъэ, ынӄоры йытонэнат лилит, къэли ынкъам ричит гаваляма, яӈагты вэӄэтгъи, мэӈӄо йытонэнат пойгыӄай ынкъам чаат, рытрилнинэт ынӄэнат тытлыкагыргык ӄача.
Ёрочыкойпы пинтыӄэтыԓьэ ынпычьэ ӈэвъэнэ энмэч гэчимычвиткулин тэкичгын ӄаматкынык ынкъам чотык ӄача гэтритлин.
Этынва пэглиннинэт тъэр тэкичгытъулти, нымэпаквъэ кокайпы.
Ынӄоры ӄутгъи, пирининэт ымыԓьо рытэнмавъёттэ ынкъам ӈытогъэ.
Эʼлвачына гитэнин чиниткин райыръын – орвыт, уттыт, ваԓьыт тытлык ӄача ӈаргыноӈӄач, лымӈэ ӄутти ръэнутэт.
Ымыԓьо яанаӈат пэнинэк нытваӄэнат, кытъаткэ-ым ӄол рэпалӄоолгык, миӈкы ӈыркирук гэнумкэвлинэт тэкичгыт, ԓьунин: унъэлӈилгыт, эномато итыԓьыт, ганпанрэвавленат.
Эймэвык орвэты, Эʼлвачына тэгилигнин ӈыркирчыкун ынкъам чичеквъи: ынкы тъарыӈ гэнъэтлин ётваё.
«Нэмэӄун, ӄэглынангэт, гэнагтолен!» – ԓьулӄыл ынин челгыръогъэ ынкъам витэтгъи, чичевэ, мэӈин гэргыткулин ынин гаймычьык.
Кытъаткэ-ым ынӄэн, мэӈин Раглыӈана гатвылен иʼгу, энмэч люӈвытрэтыԓьын ярак ӄача.
Пирик уʼмтигыт нычивмыӄинэт ынкъам пойгыӄай, ваалык тэючгыӄэй ынкъам чаат, Эʼлвач чывачгынлегъэ ӈавъаныӈӄачагты, вэтчатваԓьыт ярак ӄача, ынкъам иквъи: – Арагтыка тиритгъэ оʼптытъар ыʼлёт, – ынкъам кытгынтакватгъэ вэнвыеквэ туԓьыԓьин.
Ԓьулӄыл Эʼлвачын ганӈэнапэрален, ӄэлюӄ эмэлкэ нэнтэрмэчьыӈэвын ытлён.
Ръэнут ынкы Эʼлвачына чимгъуу нинэлгыӄин, эквэтыԓьэ ярайпы, Ӄояӈына ынкъам Раглыӈана гэмо, ымы чимгъуу люӈылгыԓьын.
Ытри тэленъеп гэкэвлинэт, иӈӄун ыргин ыʼвэӄуч гаймаӈэн мэчынкы ръэнут атвыка таӈавэтываӄ миӈкри ӄол нитӄин нэквэтӄин.
Игыр ыргынан, тэпэнинэӈэ, таӈавъеткынка напалёмтэлын эквэтыԓьын, этъым, ивэ, ӄутырык ӄлявылырык ӄырымэнат оʼраӈ тывъёлӄылтэ чиниткинэт чимгъут ынкъам тэгъеӈыт ымы чычаткэнарыкы ынкъам ӄутти вагыргыт ӄырымэнат лыги лынъёлӄылтэ кэтԓьаԓьа – ӈэвысӄэтэ.
ЭʼЛВАЧ нылеӄин вэнвыеквэ туԓьыԓьин.
Лыги лыӈкы, иӈӄун ӈоонӄэн ынӈатал нинъыӄин ынкъам наӄам мэчеӈъэлеткыԓьин, Эʼлвач вэнлыги нымычвынатӄэн, пэтле ынан райъогнэн гынтэвыԓьын.
«Рэӄъум?» – эмӄэлелвынэ иквъи ытлён энмэч мэчунтымэвык ынкъам йыӄытчомгогъэ, эʼквыргъам ванэван кытйъарат, миӈкри ӄун гырокэнат ыʼлёт нивлыӄинэт ынкъам гэръэлин ымы агагчавка итык, лымӈэ ӈан, этаны, туԓьыԓьын чимгъуркын, иӈӄун Эʼлвач, ӄнур ӄонпыӈ, ӄырым ныкапчачавын ынкъам ӄырым ныӄылгилюнинэт тоԓьатъёттэ ӈирэӄ мачвэт, чит Кэлваеты ръатчавъёттэ.
Эʼлвач-ым тэӈвытку алваӈ итгъи, ынкъам туԓьыԓьэ еп гэмо нинэлгыӄин ынык вэлеркылеԓьын этынвын, ынӄэната лёӈгагчавыԓьын гынтэвыԓьын яраӈӄачагты тылек ынкъам еп люӈыйӄунтэтэ гитлин.
Туԓьыԓьу-ым, тэкэмынӈин гэчимгъулин Эʼлвач, гитлин ынин йъэлгытомгын Кыргыян, мэӈин нутэтумгэ нытвыӄэн Кыргыянвыӄаё.
Ӄэглынангэт, ынӄэн чавчываӄай чевтъалявыл ынкъам кыквапатъолпэраԓьо гатвален.
Кыргыян рулыԓьу нылгыӄин – лыгэн-ым эмъыттъымыт ынкъам эмгылгыт.
Ытръэч-ым ынӄэн эмԓьук, ипэ-ым ытлён ынӈатал аройвыԓьо, кытъымыԓьо нитӄин, гыттэԓьу ынкъам кытгымыԓьо, мэчынкы ынан нъынрулылтэвнин тымӈалголяӄ мэӈин, микынэ нъымгонэн аʼрэк ынин тэгъеӈ – вэты йыръэтык роолӄыля гытъэвыԓьын нанӄын.
Ынан лыги, иӈӄун нутэтумгэ тоԓьыоʼравэтԓьат ганраӄылӄылява, гэнвэ нымнымгыпы.
Кыргыянына тэленъеп гэйгулетлин ынкъам лыги гэтчылин, иӈӄун ымыԓьо нутэйиквин, ӈэгти, эмнуӈ – ынӄэнат нэмыӄэй эмэлкэ нымытваванвыт, лыгэрат, мэӈӄо мэӈин аʼӄанвыӈ.
Ӄэглынангэт, ылён микынэ-ым ытлён ынӄо нъынвынин, мэӈӄо ытлён ӄонпыӈ лейвыркын чиниттэгъеӈэ?!
«Гым чинит этынвэгым!» – ынӈин ӄонпыӈ нычимгъуӄин ытлён, титэ миӈкри нытуԓьысӄивӄин.
Кыргыян нытэйӈэтӄин масӄонпыӈ тоԓьатъё роолӄыля, алымы раӄгыпы лёӈӈъоԓьын, ынин гатвален ӈэлвыл, гынрэтъё эккэтэ ынкъам ӄутырык.
Чинит-ым ытлён масӄонпыӈ ляйвынвык гатвата – рамкыеквэйпы тоԓьатынво ръэнут чачаԓьын.
Ымыԓьорык лыги ытлён туԓьыԓьын – Въэӈваамыԓьа талва танӈыгнотатагнэты.
Ӈинӄэю вама Кыргыян ӄол гитлин гэруучвэнӈылин пытляӄ, ынӈин гэчимгъулин чинит.
Ынан йымнэн иʼгнэлгын ынкъам каарачыко пирӄыгъи, атчыгъэ.
Титэ-ым ӈаргын ваԓьыт нымтумгыт ымыԓьо рэсӄиквъэт, пинтыӄэтгъи, рырыткунин эноматъё рэпалӄоолгын, мэӈӄокэн ӈыркэрчыкойпы йытонэн тэвъэл.
Ӈинӄэе румкэвнин тоԓьатъё каарачыко, миӈкыри ынӄоры оʼптытъар ыʼлёӈэт винвэ нылӄытӄин ронво тоԓьатъё.
Ынӄэн тоԓьатгыргын микынэ люӈэлкыле гэнтылин ынкъам туԓьыԓьэтык ӄынвэр гэтэӈкэвлин Кыргыян… ЭНМЭЧ гэтэӈвытрэтлинэт йъытэгнык ваԓьыт ӈэгти, титэ Эʼлвачына ԓьунин ыʼттъыёча ръэнут уунъынтыԓьын ынкъам ытлён йыӄытчомгогъэ тылек.
Ынинэт тигыт онъалгыналгыпагтылгыёттэ нитъытылеӄинэт ынкъам ыʼттъыёча тылеԓьын пэтле таӈвытрыӈӈогъэ – ныппылюӄин, нымайкыӄэн, иʼгнэлгэвиръыԓьын.
«Такамытлён, Кыргыян», – эмӄэлелвынэ иквъи Эʼлвач.
Кыргыянына нэнаяаӄэнат эʼгналгэпы тайкыёттэ эвиръыт.
Ӈэвъэнэ нинэнниӄинэт ыныкы эвиръыт эʼгналгэпы – иръын, ӄонагтэ, къэли ынкъам ымы плекыт.
Наӄам эръэты яалеӈӄач, тэкэм рэчетынвык, гэннилин иʼгин налгыӈойӈын.
Ынӄэнат йыпык эвиръыт ытлён тылвыиʼну ныпэраӈӈоӄэн, нэкэм титэ нылеӄин рымынгылгав, ӈан пэӄыткутэ, ӈан тыттанма иʼннусӄык, миӈкы ытлён микынэ аʼӄайъоӈ, аʼӄалвыӈ.
Эʼлвачына ыʼттъыёча кытгынта тылеԓьын нинэԓьуӄин – ӄол нитӄин нытаалгылятӄн, микынэ панэна еп люнԓьутэ нинэнтыӄин ынык вэлеркылеԓьын.
Ытлён нытаалгылятӄэн, этъым, амайылгавык раӄэты – вай ръэнут юрэӄ ынык рэминринэнӈыркын, ӄэлюӄ, ынӈин нычимгъуӄинэт лыгъоравэтԓьат, эвын ӈаргынэн мыгкэԓьэԓьын.
Ынӈин эвын гитэ таӈымыԓьо тылеԓьыт ӄувликэ, гэрэӄэ таӈавэтываӄ гайылгыпкэра, гачемгъокамаграта.
Яачы таалгылятыӈӈок Кыргыянына ывэкгыпы элкылнин ынык инэнпыткэвыԓьын микын ӈан гэтаткогыргын.
Титэ-ым таалгылятгъэ, ӄэглынангэт ԓьунин, вай мэӈин ынин вэнвыеквэ тылеркын, ынкъам кытэ нывилгъи чечавынво, эты ӄэйвэ мэӈин вэлеркылеркын.
Титэ-ым элкылнин ынык яачы тылеԓьын йъэлгытомгын Эʼлвач, иничгытэтгъи ынкъам оʼраӈ иквъи: «Э-э!», ынӄоры эмӄэлелвынэ: «Вэлеркылеркын… Малгапойгыӄайма…», – ынкъам йыӄытчомгогъэ, ӄээӄын рыроватынво ынык валяркыляԓьэпы.
– Ӄынви-и-и-л!
– ынкы яачы тылеԓьын ӄулиԓьэтгъи, мачаймавма Кыргыянэты.
Кыргыянына пытляӄ лёӈвалёма нинэнтыӄин ӄолентоԓьын Эʼлвач, ипэ таӈэтъо йыӄытчомгогъэ кытгынтытыляк, ӄэтэв ыʼԓьыл, ӄэйвэ энмэч тиркытир колё ныгытлягнатӄэн, еп элгыкыԓьин ынкъам люӈунрэпэтыԓьын гынтэвыԓьын.
Ӄол нитӄин Кыргыян ныпаӄыткомгоӄэн кынмал гытката ынкъам мынга ынкъам таӈэтъо иʼгмил ныпэраӈӈоӄэн ынӈин кытгынтаттыляк.
Йыӄытчома тынэё эръэты эʼгналгыӈойӈын нытаӈъэвытлятӄэн ынкъам аʼрэткочьо люӈитыԓьын гынтавыԓьэты, мэӈин вэты нырэйӄунтэнӈыӄин Эʼлвачгыпы.
Ӈоонӄэнына-ым ергык нъэлык ӄымэк йъонэн Кыргыян.
– Аны ӄынвил!
– нэмэ ӄолентогъэ Эʼлвач, эʼквыргъам Кыргыян вэлер ымы ночыткогъан.
Титэ ӈан вэлеркылеԓьэ йъоӈӈонэн гынтэвыԓьын, нэмэ эркыпмаёлгын ягна вагъэ, ынӄоры – эркыпӈай.
Ынкы Кыргыян тыттатымгогъэ ынкъам нэмэ пэӄыткутэ нъэлгъи, пэтлеӄэй йыӄунтэтгъи, пэлянэн Эʼлвач… Панэна эйъыкэ нытваӄэн ӈаргынэн, нъэӄэгнитӄин, тылеԓьыт ынкы къэлитвыгъэт, натваалынат къэлит эмтэткынык гыргоча.
Ынӈатал нытэнтымгэтӄин, ынкы амынан ӄаврыткатыԓьын гыткаеӈкы тылеԓьин ыʼԓьыл таӈвалёмыӈ гыролмакы.
Титэ тэркамэчатгъэ ӈэйык, йъэлгытомга найъон Ватыркаваамвалмыгыргын, эʼквыргъам ынӄэн гыройъэлгык ӈаргынэн ныӄэргатӄэн, ынкъам ытри лымӈэ мэсӄээӄын тылегъэт.
Кыргыянына вэты люӈынэймэвэ нинэнтыӄин Эʼлвач.
Ӄынвэр Эʼлвач ӄолентогъэ: – Кыргыянвыӄай!
Мынынвил, ӈутку мыныткив!
Ытри нывилгъэт амъянра рыров.
Йылӄыӈӈок рэлюуръугъэт, ӄол тоԓьатъё тэкичгэ.
Ыʼлюгъэт мимлык пууръу ынкъам атчьатгъат ыʼлыткынык, люнчимгъутэ, вай ринэнӄитэнӈыт – ыргин омавэръыт люӈитӄыевыԓьыт, алымы ымъылёӈэт гакытгынтытыляленат оʼравэтԓьат.
Инъэ ӄлявылтэ мыгэчгъэт мачкынмал ынкъам, ынӈин авъеткынка, рымагтэты кытгынтакватгъат.
Ыʼттъыёл эквэтгъи Кыргыян чиниткин яраӈӄачагты – Вилюӈэйык рымагтэты.
Ытлён нытаӄэн маёлгыткоеквэ, пэтле пэлянво Эʼлвач, мэӈин, гэлгиръэлин вэлеркылек ынык, нычимгъуӄин Кыргыян.
ГЫНОНЪЫЛЁ ыргынан найъон Мотлыгытгын.
Нивӄинэт, ынӄэн гытгык гамаравленат танӈыт ынкъам лыгъоравэтԓьат гырокы, титэ еп гатэнытвален гытгын.
Тымъёйпы ынкъам атынвыёйпы гэнмутлевлин гытгын, ынӄэната, ӄэйвэ эмэйыӈкыԓьин, ынӈин гэтэныннынлин.
Тиркытир, оʼптыма ыʼттъыёлкэн ыʼлёк, колё ныӄэргатӄэн, ынкъам Эʼлвач, ампэляк ярак лылейпичгыт каргыԓьыт, еп инъэ акавкэтыӈӈогъэ чымъятык лылет ынкъам ынан малечьата рытыӈӈонэнат пучьэчурмэ ынӄэнат.
Ынӄэната йъарат лёӈыйӄытчота этыӈӈогъэ ытлён.
Ынан паанэн райъоӈык Кыргыян, эʼквыргъам панэна вытрэтыйгут нинэнтыӄин.
«Ылён иаʼм тырайъоӈыркын?
– ынӈин нэмэ чимгъугъи ытлён, ԓьома ыʼттъыёча ныппылюӄин ывикӄэй.
– Ытлён танымчаӈынво?
Миӈкри?
Ымыԓьоморэ мури ыннаны ваԓьыморэ, кытъаткэ-ым туԓьэтык, таӈэтъо чычеткинэԓьин – ынӄэн, лыги, колё нытайыӈӄэн… Вэчьым иткэк тоԓьатъё ынкъам маччачайвык туԓьыԓьын «ӄэйъигыӄэвытрын»?..».
Ынӈин чемгъотвама ытлён, ръэнут вай выргыргэтгъи ыʼттъыёча ынык.
Эʼлвачына маленэнат челгатыԓьыт лылет ынкъам ытлён тэӈгитэткугъи.
Ынан ԓьунинэт мачмраӈ вэнвэпы Кыргыянын пыӄарчыкойпы выргыргыриӈэԓьыт рэвымрэвыт, эʼмитлёнырык нэчвигъэн чимгъун Эʼлвачын, эʼквыргъам нэнъурээтын оʼравэтԓьэн турчимгъун, ынӈот ваԓьын: «Чеэкэй нымытваркыт рэвымрэвыт, ымы лыгэн ыннанпыӄаргыпы тэйӈэтыркыт, мури-ым…», – выентогъэ ытлён мачмайыӈкы.
Ынкы-ым Кыргыянына гармагтылен ӈэгны ынкъам ытлён эвытрыкэ гэнъэтлин, эчгойгэпы гатален.
Эʼлвач-ым чемгъоӈӈогъэ: «Мырэӄыркын?
Мэлӄырымэвын мыйъон ытлён… Ӄэглынангэт, экэвкыԓьигым ӈаргын вак ынкъам люнԓьутэ тынтыркын ӈаргынэн.
Кыргыянын лылет люнтъыле, ытлён мыкыӈгатвата ӈаргын – гэкэвлин».
Мэсӄээӄын нывэлытвак ыннанванвык, Эʼлвач мэрынрэӄэй, таӈвэтгыры чывачгынлегъэ ынкъам чейвыгъи аӈӄачормыӈӄачагты, Ныкэпэглягты, яраӈӄачагты, миӈкы ытлён нъатчаркын ӈэвъэнырык Раглыӈана ынкъам Ӄояӈына.
Ынан игыр аʼӄайъоӈ Кыргыян – ӄырымэвын.
ЭʼЛВАЧ лёӈгагчавыԓьын тылек.
Паак вэлеркылек, ытлён танчемгъоӈ нъэли, тымӈалголяӄ, ръэнут чимгъуу ынан гэтчылин, ымы Кыргыян.
«Микынэ рэнымчевнин туԓьыԓьэтыԓьын Кыргыян?
Мэлӄырымэвын.
Ымы гымнан тылвавын.
Наӄам иаʼм тывэлеркылегъэн?» – тэӈимыръэчимгъун парэё ыныглевтычыку гэнъэтлин, экъэликэлевтычыку, игыр имтину пойгыӄайык ынкъам тигык рээн итыԓьын.
Кыргыян-ым ынкы, титэ люнԓьутэ рыннин вэлеркылеԓьын, чимгъугъи: «Эʼмитлён ытлён?
Эви лывавыӈӈогъэ, орапэлятгъэ?
Чит-ым алымы Эʼлвач нытъивӄин, ӄэйвэ алымы масӄонпыӈ рачыко варкын».
Кыргыян тыттэтгъи иквыӈэйык, мэӈӄо тэӈгитэнин яаё ынан тылян, кытъаткэ-ым Эʼлвач миӈкы люӈвытрэтыԓьын.
«Мырэӄыркын?
Иʼам паагъэ вэлеркылек, наӄамвэлер нъинивыркын?
Вэчьым, рэӄи…», – ӄолентогъэ Кыргыян.
Ытлён ӈайыткынык вакъогъэ, эгъянвык ынкъам качьарэты выентогъэ.
Лымӈэ мэсӄээӄын чемгъотвагъэ: «Ныватгъэ?
Вэчьым, миӈкы пирӄыгъи, иӈӄун, ыныкит тыранватгъа, нинэпирисӄычетын?
Эналваквъэ йъок, тэмъюӈэ инэрэнтыӈыркын.
Ытръэсӄун-ым ынӈин иткыԓьин – Эʼлвач эйгулеткыԓьин тэмъюӈыткук, ытлён ныкэтгуӄин».
Ӄынвэрэвын Кыргыян тэгрэтгъи ӈайгыпы, энарэрымгонво Эʼлвач: ӄырымэн эчвэчьын.
«Вэчьым, рэӄи?» – ынкъам кытгынта нъэли вэнвыеквэ йъэлгытомгэн.
Ӈоонӄэн-ым чывэптыыʼлёӈэт люӈыйӄунтэтыԓьын – ынинэт лылет, мэлӄынур, энмэчевын гэпыгтылинэт, Эʼлвачына малечьата нинэнтыӄинэт.
Тэкэм тиркытир йъык амэчатычьата гэтыӈӈолен, ынкъам гамачыгтыйгыръолен.
Ӄынвэр тиркытир йъылыку эвытрыкэ нъэлгъи, ынык пууръу ръачелгыпэраԓьын кувлюкычьын нывиилвытрэтӄин гыргол.
Эʼквыргъам гыроръоԓьын ӈаргынэн нытаӈӄэргатӄэн.
Эʼлвач нытгымэтӄин апъолтыкэгты ръэтгыпы тылек, ытръэч-ым тэӈвэнлыги ӄол ванвык, ӄанъявнолгэпы тыляма, итъунтэтгъи ынкъам пэӄэтатгъэ, ралегъэ эвтылягты, эркыпӄанъявчыкогты.
Ыныкит ӈан мраӈгыткалгын арыӈкытка нъитын выквычыко, этаны, ивтыл нъирын оʼравэтԓьан ынкъам нъыкэгытрэтгъэн.
Рыӈкытыԓьа гытката аʼрэнэн увик ӄанъявтолгык.
Эʼлвач янор таԓьолӄыӈэты кыӈэтгъи.
Рэтиӈугӈынин гыткаӄач выквык рыӈкытыԓьын, лывавнэн, ытръэч эмтъыле ӄолентогъэ ынкъам… чемгъонтымӈэквъэ.
МЫГЭЧГЪИ Эʼлвач ӈачгывэкэткынык арычгытвагты.
Гыткалгын, рыӈкытыԓьын выквык, нэгрыптъылӄэн, энмэчевын мэлымлеԓьын.
Кыргыян-ым, микынэ гавэнвэпылен Эʼлвач, пыкиргъи ынкы, миӈкы гаӄонпыӈавлен раквачаԓьын.
Эчги ынан ԓьунин Эʼлвач, янор тагъенчагъэ, ынӄоры ӄолентогъэ: – Нырэӄигыт ынкы?
Эʼлвач, валёмык ӄулиӄул, лявтынгырголяквъэ ынкъам ынан рыкалыровнэн чиниткин гыткалгын.
Кыргыян-ым энмэч ыныкы нытэгрэтӄин – мэрынрэӄэй, чаатъеквэ, вотъё рэӄык гыргол.
Йъок-ым Эʼлвач, эвыӈӈогъэ: – Како, како, мэй!
Рэӄи?
– эчги-ым чичеквъи, моонэн Эʼлвач выквэпы рывантовык, мэткиит ӄол выквыйӈын рырултэннин, эʼмилёната гаталялен гыткалгын.
Рырултэтыплыткук выквыт, Кыргыянына чааннэн Эʼлвач, оʼмрыпэрэнэн чаат ынкъам элвэтиӈэтэ моонэн тиӈук гырголягты Эʼлвач.
Ганоратвавлен рыгырголявык.
Титэ-ым ытри гыргол нъэлгъэт, Кыргыян лыгэн ынкы арычгатгъэ ыʼлыткынык ынкъам оратвагъэ выентогыргын рыплепавык, тылюнтымэвэ итгъи.
Мэсӄээӄын вак мэчылӄутгъи, ӈырапычга эймэквъи Эʼлвачына, рылининэт ынинэт ӄонагтэ мутлытӄыевыԓьыт.. «Эʼткиӈ колё», – эмӄэлелвынэ иквъи Кыргыян, оʼраӈ-ым: – Тэгыткынык тырэтрилгыт, тыръэмэтгыт гыныграгты.
Эʼлвач таӈавъеткынка нытваӄэн.
Кыргыянына-ым рывиривнинэт тигыт Эʼлвачына эмтэёттэ, эмрэтрилӈэ ынкаткынык раквачаԓьын.
Ӈоонӄэн-ым панэна еп лылянныматэты, авъеткынка нытваӄэн.
Горатвален ынӈин вак.
Ӄынвэр мэрынрэӄэй, эʼквыргъам танчечавыӈ иквъи: – Ынӈэ, эвнъээʼткэ.
Авъеткынка нытваӄэнат ытри, амынан ӄынӈатгыргын Эʼлвачын гавалёма.
Кыргыянына унмыейвэчу рытчынин Эʼлвач, чемгъоӈӈогъэ: «Ынӈатал тотъэты ваԓьын!
Рэӄъум вэлеркылегъи?
Танымчаӈынво гым, миӈкри?
Игыр-ым…» Кыргыян вакъогъэ йъэлгытомгык ӄача.
«Авнарагтыка?» – чит рамӈылёгӈынэн ынан Эʼлвач, пууръу-ымиквъи: – Иамʼ яраӈӄачагты гэлийгыт?
– Лылет гатъылыӈӈоленат, – мэткиит очыткогъэ Эʼлвач, ынӄоры оʼптыӄааӄын вак: – Ӈутку ӄэнапэлягэ, ӄэнанмыгэ… Ӄыгтыгынат гымнинэт ӈэвъэнти ынкъам… ӄэнантэнмаквыткы ӄолевагыргэты… Ынӈэ апэляка ытри, Раглыӈа нанӄыԓьын, – авъеткынка нъэли ынкъам нэмэ малчемгъонтымӈэквъэ.
Кыргыянына таӈавъеткынка палёмтэлнэн Эʼлвач, илюԓьыкэ вакъотвагты, ынӄоры ытлён чемгъотвагты мачлявтынгырголяквъэ ынкъам гитэнинэт чымче ваԓьыт ӈэйыт.
Гитэнинэт ӈэйыт, эʼмитлёнырык нытаӈынпэравӄэн нутэнут.
Таӈамалваӈ ваԓьыт ынӄэнат ӈэйыт.
«Этаны, ынӈин гэринӈылин Тэнантомгыӈ, – чимгъугъи Кыргыян.
– Ымы вай мури, гым ынкъам Эʼлвач, нэмыӄэй амалваӈ ваԓьыморэ.
Ытлён нымэйыӈӄин, ныкэтгуӄин, гым-ым ныппылюйгым, ӄупӄыԓьигым.
Гым тоԓьыоʼравэтԓьайгым, ытлён-ым этуԓьыкыԓьин.
Ытлён ярачыко пэнин ваԓьын, гым-ым ӄонпыӈ гэлейвэ…» Ынӈин чемгъотвама ынан гитэнин Эʼлвач ынкъам витысӄычетгъи, ԓьук эмутлыкэ нъэлыԓьын ынин ԓьулӄыл.
«Въигъи?» – чимгъугъи Кыргыян, эʼквыргъам ынкы люур вай вытрытваԓьэн лылечурмыт виврэгъэт, ынкъам Кыргыян чичеквъи: аёԓьытваркын.
«Пагчеӈгыргын, ръэнут ынан чимгъуу лыӈыркынин?
Въэгыргын ынкъам гырголятгыргын эʼэʼгты – ӈэнри, нивӄинэт лыгъоравэтԓьат, миӈкы ымыԓьо качьарэты ганымытвата?
Лымэвыр ытръэч йылӄэтгъи?...» Кыргыянына чимгъуу лыгнин ымы чиниткин вагыргын, люур вай тэӈвытку ӄымэк ӈирэӄлигче элеӈитыԓьу ченэтывэкэгты аʼӄачемгъоӈӈогъэ, аʼнӄатыӈӈогъэ.
Энмэчевын ынан люур вай чичевнин чиниткин аʼӄалтатгыргын, тармачьыӈгыргын йъэлгытомгэты, мэӈин игыр раквачаԓьын арычгытваркын ыныггыткак ӄача.
«Эви ынӄэн игыр таӈытвыӈ ыныкы?!
Виин-ым ытлён чемгъонтымӈэвэты вама…», – ынӈин чемгъотвагты Кыргыянына пиринин пойгыӄай… КЫРГЫЯНЫНА тэӈыркыленин вэтгав Эʼлвачын, рэквэтэвнин ытлён ыʼттъыётԓьарыкы, гырголягты.
Ынӄэн ӄырымэн тагэнӈатгыргын, ынӄэн ипэ вагырга рывэтгыԓьавъё.
Ынӄэн ипэ лываквыргын итык инъэтичгу чычаткэнаԓьэты, титэ гыт ручеквъи.
Титэ гыт гэкэвигыт таӈымыԓьо вагыргыт чинит рыкытвылевык… Ынӄэн ваны, миӈкы гараквачален оʼравэтԓьан, ӈоткатагнэты натвыркын Эʼлвачьеначо.
Лейвыԓьыт ынӄо ивыркыт, иӈӄун ынкы мэлгынвыкэн ванвэпы , миӈкы гэнылвэтлин Эʼлвач, ӄонпыӄ ныӄэргатӄэн, ынкачыкойпы ӄынур тиркыӄымчучьын ныӄэргатӄэн, нывъентыӄин.
Таӈгэмо ымы микынэ, иаʼм ынӈин ванӈӈогъэ.
Ытръэч ыннэнъют яатԓьат вэтгыры ивыркыт, энмэн ынӄэн ӄымчучьын – нытурӄин вагыргын чавчывэн ынӈэнванвык, мэӈӄо ытлён лыгитэленъеп йъык гэнъэтлин, ыʼттъыётԓьарыкы гэквэтлин.
Лейвыԓьыт ынӄо оʼравэтԓьат тэӈэвын гэнвиле ынкы, мэлгынвык ӄача, – энангнэнтынво.. … Кыргыянына въиԓьын гыролмакы выквытрэлнэн, оʼптытъар пыръёттэ гитлеӈуттэ энатрынэн.
Рытрилнинэт гэтляӈыткынык этчывыквыт, иӈӄун въиԓьын эвнэнрэӄэвкэ ыʼнынтын ӈаргыночьа.
Ынӄоры Кыргыян нэмэ вакъогъэ лыгэн ыʼлыткынык.
Ынкъам вай ынкэӄэй вытрэтгъи вагыргын, титэ ӄынур тэӈуйӈэ гэнъэле ымы ыннэн оʼравэтԓьан, таӈамгынан гапэлята гыролмакы.
Таӈамгынан!
Ынӄэн ӄынур тэгилгыгнин Кыргыянына, ытлён игыр пэлятык ӄувликэ нутэк.
Таӈӄэглынангэт ытлён гагтыпыннавлен, рыпэт гэмэчкулюмкэтлин ӄэӈъаёгты.
Наӄам гагтыйгыръолен катгоӈ, гэйъэтлин ыʼлыткынтагнэты.
Мэсӄээӄын вак ытлён тыттэтгъи маёлгык, нэмэ тэгрэтгъи ынкъам чейвытылегъи Ныкэпэгляӈӄачагты.
Энмэч волӄытвэӈӈок пыкиргъи ярак Эʼлвачын.
Рэсӄивык, авъеткынка ӄамэтвагъэ ынкъам йылӄэтгъи.
Вытку кыевык эʼйӈэвнинэт Ӄояӈ ытри Раглыӈа, гыпиԓьэтыԓьыт рэлку, ынкъам ивнинэт: – Ватыркаваамвалмыгыргык тыпэлян ытлён.
Эргатык гэкэӈэ мытрайъоӈын.
Эвиръыт ынан яаёлӄылтэ ӄынтэнмаквыткы.
Пыкиргъэт ытри еп ыʼлё.
Нуттытурэгъэн въиԓьын ынкъам намгон рытэнмавык элвэԓьин вагыргэты.
Янор нананӄынтогъан, нэмутлытвыгъэн, натагмален.
Нэчвинэт мынгыкэн ынкъам гытгакэн рытрэт.
Нанавэръэпатын турэвиръэ.
Нэтрилын оттыткынык.
Кыргыянына рыюнэвнинэт уттыт, нэнылвэтын Эʼлвач.
Таӈымыԓьо плепы гэнлелин, ӄэлюӄ чавчыват нивӄинэт, энмэн въиԓьын ӄолеванвык ныйӄынъэлӄин – кытвыл вэты ытлён рылватъёлӄыл.
Тэкэмынӈин нэнтыгъэн егтэлыԓьэ.
Ынӄоры ыргынан нэймитынэт гакаӈӄаат, нэнвэнӈынэт, чымӄык тэкичгын напатын, гынуԓьын нанлывэкавын ынкъам напэлян мэлгынвык ӄача.
«Ынӈот-ым вай – ӄонпыӈакватгъэ Эʼлвач, – чимгъугъи Кыргыян.
– Эты ӄэйвэ ӄэглынангэт эквэтгъи, ӈан ӄэлелвын въиԓьин ӄээӄын ӄликкин гивиӈинӈит рэтлепыткугъэ гырголяйпы, ынкъам ынӄэнына рэԓьуркынинэт, мэӈин чычаткэнаԓьэпы рэтинэнъэӄэӈыркын вагыргык – рэтэмъюӈыткуркын, рэтуԓьэтыркын, ръэӄэлтэтыркын имырэӄык?
Ӄэйвэ эты тырайылгавыӈӈогъа игыр туԓьэтык лымэвыр рымагтэты имырэӄык тырэпириткуркын?
Вэчьым, ӄэлелвын въиԓьин катгоӈ ваԓьын чинит въиԓьык…» – ынӈин чемгъотвама, Кыргыян лявтынгырголяквъэ, гитэнин йъын, ӄынур ӈан ынан гэрэлкылӈэ очыткогыргыт ымыԓьо ынӄэнат маԓьаӄанръачӈытовыӈ ваԓьык пынлёёк.
Тэкэм ынкы люур вай тиркытир уʼрэквъи йъылыкойпы, энанӄэргаквъэ ԓьулӄылык Кыргыянын ынкъам ымыԓьо гыролмакы нутэйиквик, ымы агтыйгыка нъэли.
– Тэӈгыйивӄэв ӄонпыӈакватыԓьэн, – мэрынрэӄэй, эʼквыргъам таӈвалёгмэч ӄутырык, иквъи Кыргыян.
Раглыӈа ынкъам Ӄояӈ авъеткынка левтынилюгъэт, ыргинэт ԓьулӄылти нэмыӄэй ганӄэргавленат гырокэнат номӄэнат тиркыӄымчучьэ.
Оʼравэтԓьат тэнмавымгогъат акватынво ярагты.
Кыргыян ытри Раглыӈа ыннанорва эквэтгъэт Вилюӈэйык рымагтэты, Ӄояӈ-ым ныватгъэ Ныкэпэглягты, миӈкы ыныгрээн нымытвамгогъэ ӄол чавчыв, мэӈин нъэлгъи ыʼвэӄучину ынкъам этынво ӈэлвыԓьык Эʼлвачын.
Ӈэргэрык Раглыӈа кымиӈэтгъи, ӈинӄэй гъурэтлин.
Ынан ынкъам Кыргыянына нэныннэтын Эʼлвасӄайыно.
Амаравкэваратэн тааʼкойӈын.
Йъйыӄык ныӄэлпэратӄэн вытэчгытрыӄэргыԓьын йыӈэттэт.
Мыкыӈ нывытрэтӄин челгатвытрыԓьо, ынӄоры-ым вытэчгытрыԓьо.
Ынӄоры-ым ныӄэргавыӈоӄэн нычелгъав.
Ыʼԓьыле ыннаны гэнниӈэвлин аэродром, элгыкъалейпыгъат пылвынтымытӄыёчгыт эвыр оттыраӄагтэ, ыʼԓьыл нэмыӄэй ӄынур амалваӈ нынъэлӄин: нычелгатӄэн, нывытэчгытратӄэн.
Аэродромык рымагты нувпэраӄэн гытгын, пытӄы рымагты нывытрэтӄинэт маёлгыт.
Ынӈытэӄ наӄам чит гакыткытръолен, маёлгэпы гапыԓьыԓьатыӈоленат вээмӄэгти, ыʼԓьыл гатылгыӈӈолен, гытгын энмэч уйӈэ эгилкэ гэнъэтлин.
Люур нэмэ маччьачаӈатыӈогъэ, энмэч ӈыронъылёк лёӈпаата пиӈэтык, ӄынур нэмэ ԓьэлеӈръугъи, эʼквырга-ым гытгын ӄонпы гапаален ӄитык.
гатылгыӈӈолен, гытгын энмэч уйӈэ эгилкэ гэнъэтлин.
Люур нэмэ маччьачаӈатыӈогъэ, энмэч ӈыронъылёк лёӈпаата пиӈэтык, ӄынур нэмэ ԓьэлеӈръугъи, эʼквырга-ым гытгын ӄонпы гапаален ӄитык.
Гамгаярак оʼравэтԓьат энмэч гэйылӄэтлинэт, ытръэч ыннанрак, нымэйӈъэв нынныԓьык Аэровокзалык, панэна нынлетӄин ээк.
Тытлык ӄача нытвэтчатваӄэнат ӈирэӄ оʼравэтԓьат: риӈэнэӈэткуԓьын Савин ынкъам Ыʼттъувги — йыӈаё.
Ынан энмэч тэленъеп нэнъатчаӄэн танрэӈаӈ ваԓьын ыʼлёӈэт.
Ынӄэн мэсӄупӄыԓьын лыгъоравэтԓьан, ӄорагынрэтавэръыԓьын.
Ытлён нивӄин: Пэтле нэмэ рэпиӈэръугъэ.
Мэлӄырым, — татлыгнэн Савинына.
Игыр вэтыӄун мытрэриӈэгъэ.
Пэтле рэпиӈэръугъэ!
Нымэйӈъэв?
нъэлгъи, эʼквырга-ым ынан лыги, ӄорагынрэтыԓьыт мачванэван нылганэнат ӈаргынэнатватык.
Ыʼттъувги нэмэ лылепыткугъи гырголягты, ынкъам татлыӈыткогъэ: Мэлӄырым нымэйӈъэв ныпиӈэръугъэн.
Киткит пиӈэпиӈ мурык айылгыкэгты ваԓьын.
Вэнлыги игыр мытрэриӈэгъэ.
Мачоратвагъат ытри авъеткынка вэтчатвак, гэтама таӈпэрайыӈаттат.
Ӄынур амалваӈ ваԓьыт кыргычьыт ныймэтваӄэнат йъык ынкъам ыргин выргыргын, ӄынур нэрэтӄин гырголяйпы нотасӄэты.
Выргыргэтыркын, — иквъи Ыʼттъувги.
Ынӄэн кытыйгын выялятыркын.
Ӄэйвэ кытыйгын, — вэтгыры вагъэ Ыʼттъувги ынкъам танӈыткогты иквъи: — Мурык тэленъеп нивӄинэт, гым еп ӈинӄэю вама, ыныкит эвыр нымэйӈъэв выёпчак ӈирэнрылгэ, гынан лыги?
Эʼквырга-ым ынкы мури еп ныппылюмури.
пэтле алваӈ рэнъэлгъэ.
Эʼквырга-ым ынкы мури еп ныппылюмури.
Игыр-ым?
Игыр ӄырым, — татлыӈыткогъэ Ыʼттъувги.
Ӈаргынэн тэӈэвыргыргыкэ нытваӄэн.
Тэӈэнвыргыргэвкэ вама, — нывэтгавӄэн Савин, — ӄынур таӈымыԓьо амалваӈ нъэлыркын.
Ӄынур лымӈэ ымнутэйиквик игыр таӈымыԓьо йылӄэтыркыт, ӄынур ымнутэйиквик тэӈуйӈэ имыръэнут, ытръэч ӄынур амыргынан, ӈотӄэнат оттыраӄагтэ эвыр ыʼԓьылти ынкъам йыӈэттэт.
Эʼквырга-ым еп эплыткукэ Савинына чиниткин вэтгав, люур мэӈӄо навалёмгъан ыʼттъин тавтав.
Аплёратвака маёлгыеквэ вытрэтгъи магляԓьын, ынӄоры тагратыӈогъэ.
Ынан гыролмакы танэн гытгын, вэтгыры чывинин аэродром ынкъам чекавэтываӄ нывилгъи орааканлятыԓьык ярак ӄача.
Ынӄоры, торвалёма ыʼттъин тавтав, ӈытоӈӈогъат оʼравэтԓьат, ягнанво вулӄытвипыкитԓьэт рэмкыԓьыт.
Ыргынан накамлелтагъан ынин оргоор.
Орвэпы ӄутгъи эквынпыначгын, ытлён ӄынур колё мэпэӈъивэтыԓьын.
Лелют, рилвыт ынкъам лыляргыт ынин гъаӈойпыленат.
Ытлён ӄъэлитвыгъи ынкъам ынкы нэԓьугъэн оʼравэтԓьата ынин илгыкырвир, ӄынур нэмыӄэй аʼнойпыԓьын.
Ынпыначгын гатаӈавэръэпылен, ӄынур крычмыма.
Ынык ныркувӄэн лымгиръын ӄораналгэн; яалеӈӄач нилгиӄэтӄин имчьэчукин нэлгын (пэнаӄалгын); ынпыначгык гыткак торпанраӄонагтэ ынкъам чечот.
Ынӈин ваԓьыт эвиръыт атымӈэйпыка нынтыӄинэт.
Ынӄэната таӈалкылыӈ, энмэн ынпыначгын раӄэты энаача гаторавэръэпылен.
Ивкэ Еттык, ынан гаглеты пынлёнэнат: Мэчынкы гымнан игыр трэԓьуӈын Ыʼттъувги, ӄэйвэ этлы ытлён еп эриӈэкыԓьин?
Еп ытлён эриӈэкыԓьин, — татлыгнэн чинит Ыʼттъувгинэ.
Ынӄэн колё нымэлӄин, — иквъи ынпыначгын, мырковъентогъэ ынкъам рамынноӈэты мынгаймэтыӈонэнат ыныкорвык камлелтаткоԓьыт оʼравэтԓьат.
Йыӄӄай-ым, — ныпытӄивӄин ытлён, — гым нычимгъуйгым, вэчьым ытлён энмэч риӈэгъи.
Гымнин нынны Гэмавъе.
Гымнан трэԓьуӈыркын Ыʼттъувги.
Ӄиквыткы, энмэн ытлён рэԓьуӈыркынин Гэмавъена, нымытваԓьа колхозык Эргыръон.
Мынԓьувылгымык, тумгигыт Гэмавъей.
Гым вай Ыʼттувйигым.
Тэленъепкин ымыԓьорык лыги лынъё, ваӈӄыттамэнӈыԓьын Гэмавъе тэленъеп нытумгыԓьэтӄин гынниӈӈыттыԓьык Мэмылына.
Ытри гэтумгэ таӈыннаны ваԓьыт.
Янор-ым, ытри ачгыта нынымытваӄэнат.
Чама-ым, ыргынан вэты ыʼлгу нылгыӄин тамэнӈатгыргын, йъарат-ым ваӈӄыттамэнӈатгыргын.
Ӈыроӄавык-ым, тэленъеп ытри гэӈэквъилинэт.
Гэмавъена чинит гэнмэйӈэвлин экык, Мэмылына-ым — ӈээкык.
Ӈыраӄавык-ым.
Ӈутку ытри амалваӈ нъэлгъэт.
Гэмавъе амӄынъычо нывакъотваӄэн ярак, ытлён кытэ ныԓьуӄин нымытваԓьа.
Ытлён ӄонпы миӈкыри ванэван нылӄытын нымнымгыпы.
Пууръу Мэмыл ӄонпы ныӄивриԓьэтӄин лымынкы вак: пэнин ытлён миӈкыри аʼйӈавъё ынкъам ытлён эвын лымынкы нытваӄэн ымы энааԓьык, ымы полярнык станцияк, ымы-ым йъарат ыяа нымытваԓьык чычеткинэк.
Чама-ым Гэмавъе пэнин авъеткынка ваԓьын, Мэмыл-ым ӄонпы ныпычвэтгавӄэн.
Эʼквырга-ым ынӄэнат алваӈ вагыргыт нэнанъомравыткоӄэнат тантомгыԓьатгыргэты.
Ваӈӄыттамэнӈатгыргын — нитчыӄин мигчир, ныкимыӄин.
Таӈычьыгыргын, титэ ачгыта нывакъотваӄэн тумгытум амымӈылтэлԓьан.
Гэмавъе амрапалёмтэлӈыԓьын мэгчеранма, Мэмыл-ым — амрамӈылтэлӈыԓьын.
Ынан нэнатвыӄэн чинит ԓьоо, валёмъё, ымы ръэнут гэкэлилин книгак.
Ӄэйвэ ытлён агтыкалегъёляткыԓьэн, эʼквырга-ым ӈээккэтэ Тэгрыӈэнэ нэнанымӈылявӄэн гамгакалевэтгавъё книга.
Кытваӈӄытык Гэмавъена нинэтэйкыӄин майӈырынныԓьын иʼрэмъетыԓьын ӄораӈы.
Ынан еп тайкыма рынныӄач, Мэмылына энмэч нэнанымӈылявӄэн имыръэнут: яачыӈкэн гыннэӈыттыгыргын, армачьатгыргыт Гайаватэн, чама ӈавтыӈгыргын ӄулинымнымкин механикэн ӈэвысӄэтык кылиныгйивэтыԓьык Нина Ивановна.
Гэмавъе нытэӈычьэтӄин палёмтэлык, алымы ынан механик ынкъам Нина Ивановна ынкъам эвыр ымы геройтэ пыӈылкэн Песня о Гайавате вытку нэнавалёмӄэнат.
иʼрэмъетыԓьын ӄораӈы.
Ынан еп тайкыма рынныӄач, Мэмылына энмэч нэнанымӈылявӄэн имыръэнут: яачыӈкэн гыннэӈыттыгыргын, армачьатгыргыт Гайаватэн, чама ӈавтыӈгыргын ӄулинымнымкин механикэн ӈэвысӄэтык кылиныгйивэтыԓьык Нина Ивановна.
Гэмавъе нытэӈычьэтӄин палёмтэлык, алымы ынан механик ынкъам Нина Ивановна ынкъам эвыр ымы геройтэ пыӈылкэн Песня о Гайавате вытку нэнавалёмӄэнат.
Ӄынвэр-ым мытэймэвмык, иаʼм ынпыначгын ныкитэ пыкиргъи эмрэԓьуӈэ аэродромык Ыʼттъувги.
Этлы амтымӈэ анкэтъоӈатка тынтыгъэн Гайавата, алымы Мэмылына нэнатвыӄэн амалваӈ ваԓьын пыӈыл.
Ынӈинвулӄытвик Гэмавъена, тайкыма ӄорэн рынныӄач, тэӈвытку валёмнэн америкаԓьыргэн индейцаргэн пэтыпыӈыл, ынӈот ваԓьын: энмэн эчги амалваӈ ваԓьыт оʼравэтԓьат нычеэкэвӄинэт ынкъам нытааӄоӄэнат ыннантааʼкойӈа — ытри ӄырымэнат маравыԓьылӄылтэ ыргичгу.
Нымэԓьэв ынӈин нымытвак, — иквъи Гэмавъе.
Ынӈин валын вагыргын, тывъё Мэмылын, ныркылеӄин ытръэч индейцыԓьырык, наӄам-ым этлы ымыԓьо нымытваԓьырык Америкак, ынӄэн Гэмавъена чемгъойпы рултыгъи.
Вэчьым ынӄэн гатвален алваӈ рамӈылява Мэмылына, эвытлым Тэгрыӈэнэ.
Титэ ръапыӈыл нынымӈылявӄэн оʼптытъар оʼравэтԓьата, ӄынвэр-ым ынанъяачы тывыткоԓьа нэнанымӈылявӄэн алваӈ ыʼттъыёлкэнак тывыткоԓьык.
Мэмылына ынӄэн вагыргын ганымӈылявлен тэленъеп, еп Тэгрыӈэ экэлиткусӄивкэ риӈэнэӈэтэ Хабаровскагты.
Ынкъам ынӄэната Гэмавъена ынӄэн пыӈылтэл энмэч гэмо малытчыё, миӈкыри ӄун Мэмылына нымкыӄин пыӈылтэ нэнатвыӄэнат.
Ӄолетъылё Мэмылына рымӈылявнэн, иӈӄун энмэн Москвак ратвагъа омакатгыргын (конференция) амаравкэтагъяӈыԓьэн ынкъам тыӈэвыёно (делегат) Чукоткайпы ритгъэ таӈӄорагынрэтыԓьын Ыʼттувги.
Лыгивулӄытвик, энмэч рагтыплыткок Гэмавъе чемгъоӈогъэ, рыпэт нылвавӄэн йылӄэтык эргыръотагнэты: Гымнан тырэнӈивыӈын Ыʼттувъейпы Амарав кэваратэн тааʼкойӈын, чимгъуплыткугъи ваӈӄыттамэнӈыԓьын гымнан тырэтэйкыӈын ынантаӈычьын микынэ еп эԓьукыԓьин тааʼкойӈын.
Гымнан тырэкэлиӈын ынкы.
Ынкъам ытлён чемгъоӈӈогъэ.
Ӄынур гэмгэтэминӈыԓьэ, Гэмавъена энмэч чимгъунин ныкитэ, ръэнут рэкэлигнин тааʼкойӈык.
Инъэ ытлён капчачавыӈогъэ: эты мэчынкы рэӄиврилтэтгъэ ытлён акваттагнэты тыӈэвыё (делегат).
Гэмавъе эквэтгъи нымнымэты, иӈӄун лыги эмрэтчыӈэ титэ рэквэтгъэ Ыʼттувйи.
Ыʼттувйи ынан люнԓьутэ рыннин, эргыпӄорагынрэтыԓьын еп ыяа гаӈалвыԓьыма нытваӄэн, ытлён етыԓьылӄыл ӈэръамытлыӈэн ыʼлёӈэттэ галяплыткок.
Эквэтыԓьылӄыл-ым Москвагты вытку йъилгын тэлпык — ынӈин нанымӈыляквъан Гэмавъе правленияк колхозык.
Ынпыначгын пэлӄынтэтгъи ярагты онтымавэты, ыннэнйъилгык мэчынкы ынан рэтэйкыгнин ынӈин ваԓьын тааʼкойӈын, миӈкыри гэчимгъуԓьин.
Ӄырым амынан амтааʼкойӈын нытвагъан, ынкыри лым рэтэйкыгнин рырамавъёчгын.
Ынӄэн-ым вэтыӄун ваԓьылӄыл миӈкыри ӄун ынкы имыръэнут таӈкалеӈ.
Ынръам раԓьонъёлӄыл нъэлгъи ваӈӄыт.
Гэмавъена тэленъеп чимгъуу нинэлгыӄин майӈырыркэн ваӈӄыт.
Оʼптытъар гивиӈитти яал, Каннайына, гынниӈӈыттыԓьэ — уӈииԓьэ, колхозкэнак нынныԓьык Ленин, ганмылен лыгэмайӈырыркы.
Гэмавъена тыӈивынин чиниткин экык ынӈэнколхозэты, ынӄэн колхоз гатвален ӈирэӄӄликкин километрмэл урэԓьу колхозгыпы Эргыръон, ынкъам эккэтэ куннин таӈгыннэӈӈыттыԓьэпы ыннэн ваӈӄыт.
Ынӈэн ваӈӄытгыпы гэтэйкылин колё нытэӈӄин тайкыгыргын!
Гэмавъена гэтэйкылин ваӈӄытык ынанмайӈычьын картина ынкъам гэнӈивылин ытлён игыр Москвагты, ӄэвииръу тумгытум Сталинына.
Вэтыӄун-ым ԓьоолӄыл ваӈӄыт.
Гэмавъена нэмэ тыӈивынин экык колхозэты нынныԓьэты Ленин, ынкъам ивнин экык, иӈӄун эвнэпичгычьэткэ нитгъэн корма ваӈӄыт.
Экык пэлӄынтэтгъи вытку ӈыроча кивыплыткук, эʼквырга-ым ытлён уйӈэ гатвален аваӈӄытка.
Ӈирэӄэв ваӈӄыт панэна Каннайына гапэлятлен.
Ынӄэн ваӈӄыт мэкына аӄайылыӈ ваԓьын.
Киткит рыпаӈъэвӈытовыплыткок ыʼттъыт, Гэмавъе чинит эквэтгъи.
Какомэй!
Гэмавъе нъэнӄэтӄин пыӈылтэлык еп эплыткукэ тайкыё ымы аккагты ынкъам ыʼлгытомгэты Мэмылына ынан лёӈытва нинэнтыӄин, ръэнут рэтэйкыгнин.
Гэмавъена нэмэ йынатыӈонэн ваӈӄыт.
Кытъаткэ гынниӈӈыттыԓьын ныгтачьатӄэн.
Ӄынур амрантанъымӈычвынӈа ынан рырэсӄивэннин Гэмавъе ралкогты, миӈкы ныймэтваӄэн ваӈӄыт ынкъам ивнин: Ынӄэн-ым вай.
Ытръэч-ым ӄырым йытлёлӄыл, ӄутти-ым эвыр тэгъеӈу лыӈкы ӄыркургынэт.
Гымнин ӄутти варкыт.
Ытръэч ӈанӄэнат ныппылюӄинэт.
Рэӄу-ым йымэтваркын наӄам ваӈӄыт?
Ӄытвыгын вэчгыргын.
Эʼнӄэтыркын?
Опопы гымнан чинит мытвыгъан.
Ынӈэ.
Гымнан люнрэпириӈэ тынтыркынэт гынин манэт.
Алымы нымкыче тиквыт, ӄырымэн йытлёлӄыл.
Ынӄэн гымнин кэтъоёлӄыл.
Гэмавъена моонэн анъяк Каннай.
Гым тычичевыркын, — иквъи ытлён.
Гыт алваӈ чичевыркын, — рамынноӈэты иквъи Каннай.
Гым аʼтав ынӈин тиквъэк.
Гымнан чит нэнаратвыӈэгым гынин айылгыкэчьатгыргын ынкъам тамэнӈычьатгыргын гынниӈӈыттык, — нинивӄин Гэмавъена.
Этлы, ынӄэн нэмыӄэй алвагты.
Ӄырымэн гыннэӈӈыттыгыргыкэн.
Ынӄэн кэтъоёлгын ынанъыттъыёлкэн ваӈӄыткэн котъён гынык эккэтэ.
Гынан, рымэгчеравма ынӄэн ваӈӄыт, чимгъуну нинэлгигыт томгыԓьатгыргын варатэн, чинит-ым гынан ынӄэн гэмо рытчыгъэн, уӈииԓьыт гэмо рытчынэт.
Ӈэнку гынан йылынэт морыкы манэт ынкъам эквэтгъи.
Ӈэнку ыныкит гымнан лыги тъылгыгъэн, рэӄу рэтэйкыӈын ваӈӄыт, ӄырым тъыпиринэт гынин манэт.
Ӄэглынангэт, Каннай, гым люнчимгъутэ ӈэнку гитигым.
Гымнан гыт люнрэнъээвӈэ тынтыгыт.
Ынӄэн тэленъеп гатвален, ӄыпаагэ анӈэначьатык.
Иӈӄун ӄыпаагэ гымыкы этрэркурӈынин гыннэӈӈыттывалы, ынантаӈпылвынтэн ынкъам гымнан чинит трэтэйкыӈын кэлийыӄуйгын ынӈэнвалягты.
Вэлынкыӄун, Гэмавъей, эʼквырга-ым гымнан лёнйъота тынтыгъэн ынӈин ваԓьын ӄэвииръын.
Гыт нытэӈъэв нытаваӈӄынӈэгыт, эʼквырга-ым гынан аʼткэвма лыги нинэлгигыт оʼравэтԓьэн чимгъун: ытлён оʼмрыӈ ваԓьын ваӈӄытык.
Гэмавъе чемгъоӈӈогъэ.
Каннай-ым анӈэначьатэты лыляпыткоӈӈогъэ ваӈӄытыӈӄачагты, рэнмык йымэтваԓьэты.
Вэчьым ӄэглынангэт, — иквъи ӄынвэр Гэмавъе.
Гымнан вэймэну тылгыркын гынин аʼаʼтгыргын, Каннай, ынкъам люнрэнйыркэвӈэ тынтыркын гынин чимгъун.
Каннай, гымнан тыкычгэпын гынин чимгъун ынкъам ынӄэната гым тивыркын, мынамманаӈат ӈирэмури тэнтумгу.
Ынкъам Гэмавъена тывыӈонэн чиниткин ратайкынъё, Каннайына-ым чинит рывиривнин ранмэпы ваӈӄыт, чинит рыԓьэтэннин Гэмавъена орвэты.
Ӄэглынангэт, — иквъи ытлён акватыԓьэты, — титэ рэплыткуӈын амаравкэваратэн тааʼкойӈын ынкъам рэнԓьэтэнӈын Ыʼттувъена, гынан, ытлён нымэԓьэв ӄынинъэйвыгын.
Мачынан нивнинэт омакатынвык (конференцияк), энмэн ымыԓьо Советкэн вараттэ лёнрамаравӈа итыркыт, ымы майӈывараттэ ымы мъавараттэ.
Ымы ынӈин мэйӈэԓьын, ӄынур россэԓьыварат, ымы мъаварат, ӄынур лыгъоравэтԓьат ынкъам уӈииԓьыт.
Лыгэн ынӈин нивнинэт.
Ынкъам ынӈэ энанъяка гым гынан Гэмавъей, — иквъи Каннай эчги ԓьунин, колё малкоргавыԓьын ваӈӄыттамэнӈыԓьын ынпыначгын.
мъаварат, ӄынур лыгъоравэтԓьат ынкъам уӈииԓьыт.
Лыгэн ынӈин нивнинэт.
Ынкъам ынӈэ энанъяка гым гынан Гэмавъей, — иквъи Каннай эчги ԓьунин, колё малкоргавыԓьын ваӈӄыттамэнӈыԓьын ынпыначгын.
Эмӄитпымигчирэтэ Гэмавъена рыпэт гэмо лыгнин чывипыт йъилгын галяԓьын.
Кэтэм таӈгаймавык мигчир, Гэмавъена рымӈылявнэнат Мэмыл ынкъам экык, миӈкыри ӄун энмэч винвэ аʼӄантыӈ — калегырга тааʼкойӈык амӄынъычо нэнатвыӄэнат чимгъут ынкъам лыгалгыргыт ваӈкыттамэнӈыԓьэн.
Мэмыл нылгэргавӄэн — ынӄэн ынан рымӈылявнэн Гэмавъена амаравкэваратэн тааʼкойӈын!
Ынан нэнакачьаранъяӄэн, тэминӈэтыԓьэ нинэйылӄин ыныкы иӄумиӈкыри ваԓьын мигчир: йъын, ӈайыткын, ытръэч-ым этлы оʼравэтԓьат.
Мэмыл нэмыӄэй мэчнытэминӈыӄин таваӈӄынӈык, нэкэм ыныкит тэйкык ръэнут танӈавэты ваԓьын.
Эʼквырга турэймэвкы итчымигчир, ытлён ӈутку лёӈӄыръачета нитӄин Гэмавъена рээн.
Айпэчгыткынык энаёчгык гэтэйкылинэт оʼравэтԓьат гамгавараткэнат.
Ытри нылеӄинэт ачгыта ынкъам нынрыӄинэт кыргычьыт.
Ынӈэнкыргычьык гэкэлилинэт вэтгавыт гэмгэйилымил Амаравкэгыргын.
Чит Гэмавъена нинэрэкэлиӈӄин ынӄэн вэтгав тааʼкойӈык амалваӈ ваԓьыелымэл, эʼквырга ынан лыги нинэлгыӄин ытръэч руссиԓьымил, лыгъоравэтԓьаелымэл ынкъам уӈииԓьымил.
Мэмылына нэмэ ӈутку ытлён винрэннин: калеткорак каленыгъёлявыԓьэпы ынан лыги рытчынин, миӈкыри ныкэлиӄин ынӄэн вэтгав англияԓьыелымэл ынкъам немцаԓьыелымэл, калеткоракэнайпы-ым гынрыратыԓьэпы Кабицкайпы — полякыԓьымэл.
Лымӈэ ытлён нывинрэтӄин ӄулимигчирык: нинэԓьумыткуӄин рымъян ынкъам койӈылявыт, нинэнчеэкэвӄинэт энаёчгыт ынкъам рырамавъёчгын, плыткооттэ Гэмавъена.
Плыткома ӈыроӄав неделя мигчир ымыԓьэты гэплыткулин.
Энмэч ӈыраӄычьэты ныкитэ Гэмавъена ёнэн тааʼкойӈын энаёчгычыко ынкъам ыннэн неделяк лёӈыгтота рыннин, ынӄо-ым йытонэн рычичьэннин ӄынур вытку ԓьоо.
Мэмыл нычимгъуӄин, иӈӄун энмэн Гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё, эʼквырга-ым тэминӈыԓьэ йытонэн рырамавъёчгын йыръэннин тааʼта тааʼкойӈын ынкъам качьарэты йылнин Мэмылына.
нычимгъуӄин, иӈӄун энмэн Гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё, эʼквырга-ым тэминӈыԓьэ йытонэн рырамавъёчгын йыръэннин тааʼта тааʼкойӈын ынкъам качьарэты йылнин Мэмылына.
Ыргынан натааӄогъан ӈирэнлеӈу алымы ынӈэнтааʼкойӈа нъытааӄонат мэчынкы мытлыӈэн ынантааʼгытлечьыт.
Ынӄо Мэмыл рагтыгъэ.
Инъэ ынан рыгъевнин Гэмавъе ынкъам рымӈылявнэн, энмэн еп ӈирэӄ ыʼлёӈэттэ галяк Ыʼттувйи энмэч гэквэтлин.
Нъэлгъи ытръэч ыннэн мычвынъёлгын: вэчьым делегат ӄэйыӄын ратвагъа Въэӈык.
Эвытлым риӈэнэӈ уйӈэ ратвагъа.
Миӈкыри ӄун рэӈама Тэгрыӈэ, калеткосӄэвынво Хабаровскагты, ынан ӈирэӄ ыʼлёӈэт аʼтчанэн риӈэнэӈ.
ръэтгыпыԓьын делегатык лыгэёаʼнмачы.
Аʼтчакэн яраӈы эмэйӈыкыԓьин, номӄэн чама ныӄэргыӄэн.
Ковлёкы столык нывакъотваӄэнат Гэмавъе, Ыʼттувги, риӈэнэӈэткуԓьын Савин ынкъам лымӈэ ӄол йыӈаё элгывалӄылыргыԓьын.
Гыролмакы нывэтчатваӄэнат ӈыроӄ лымӈэ йыӈаёттэ ынкъам мигчитԓьэт аэропортакэн.
Тааʼкойӈын, рырамавъёчгын ынкъам энаёчгын ымыԓьорык нынчичьэтӄинэт энэчгытэты.
Савинына энмэч нэнанмытлыӈӄавӄэн пирик тааʼкойӈын, эʼквырга-ым нэмэ эмӄынгитэк нинэԓьуӄинэт турыԓьыт калегыргыт, эԓьукэ рытъёттэ ыʼттъыёл.
Гэмавъе авъеткынка нытваӄэн, лылет ынин нунтымӄинэт ытри ӄынур ытръэч мэлпэӈъивэтыԓьыт майӈыръэтгыпы курык.
Эʼквырга чимгъучыку ынык игыр, ӄынур крычмын.
Нымэԓьэв гэчимгъулин, — нивӄин Савин, — колё нымэԓьэв.
Ымыԓьо ниничгытӄинэт.
Ымнымытваӈэт ванэван мынԓьугъэн ынӈин тэӈэԓьын мигчир.
Ынан йылнин тааʼкойӈын аэропортармагты ынкъам лымӈэ иквъи: Ӄырым нъытвагъан, ӈээӄ нивӄинэт, таӈычьатгыргын аʼӄатвагырга эвинрэткэ.
Эпиӈэръукэ нъитгъэн мури ӄырым нъыйъоткогъан.
Ытръэч вай гымнан тривӈыркынигыт, тумгытум Гэмавъей, таӈнымытвагыргын гынин тывъё ынӄэн малӄырымэн америкаԓьэн.
Гым тычимгъуркын ынӄэн вагыргын индейцаԓьыргэн.
нъыйъоткогъан.
Ытръэч вай гымнан тривӈыркынигыт, тумгытум Гэмавъей, таӈнымытвагыргын гынин тывъё ынӄэн малӄырымэн америкаԓьэн.
Гым тычимгъуркын ынӄэн вагыргын индейцаԓьыргэн.
Нырэӄын-ым?
Гэмавъена нэнапалёмтэлӄэнат ынӄэнат вэтгавыт.
Ынӄэната, — вэтгавыӈӈогъэ ытлён, — гымнан тытэйкыгъэн амаравкэваратэн тааʼкойӈын.
Игыр америкаԓьырык гэмо нэтчыгъэн тэленъепкин вагыргын.
Мынъынкэтъоӈатгъан ырыкы.
Ванэван, тумгытум Гэмавъей, — элгывалӄылыргыԓьа йыӈаёта ивнин.
Ытри.
Гымнан-ым ынӄэн лёнратвыӈа тынтыркын.
Амаравкэваратэн тааʼкойӈын ынӄэн ръэт ымыԓьо америкакэн, эʼквырга ӄырымэн игыткиныргин нымытваԓьыргэн ӈотэнвагыргык.
Вэнлыги, — нытъивъэв иквъи Гэмавъе.
Йъарат-ым эвыр ынӄэн нымэлӄин раяаӈгыргын, — нивӄин Ыʼттъувги, — чама винрэтыткуԓьын амаравка этгыргэты.
Ӄэглынангэт, — вэтгыры вагъэ Савин.
Гэмавъе онтымэты иквъи: Гымнан нэнавалёмэгым энмэн ынӈэнконференцияк нэрэԓьуӈынэт делегаттэ ӄоленотагты ӄытыԓьылӄылти, иӈӄун нырынгивинэт делегаттэ гамгавараткэнат.
Гым ынӈин гэнанымӈылявлен Мэмылына.
Ӄыйылгын ырыкы ынӄэн тааʼкойӈын Ыʼттъувги.
Морыгконференцияк ратваӈыт нэмыӄэй ӄулинутэԓьыкинэт рэмкыԓьыт, — иквъи Ыʼттъувги.
Ынӈин этъопэл таӈыӈ.
Ӄиквынэт, Ыʼттъувги, энмэн ӈотӄэн тааʼкойӈын гэтэйкылин лыгъоравэтԓьата тэмиӈыԓьэ, гэтэйкылин ваӈӄытгыпы, ынӄэн тымъён уӈииԓьыгынниӈӈыттыԓьэ.
Мачынан мургинэт Советкэнат делегаттэ нытааӄонат, ынӄо тааʼкойӈа ӄулинутэԓьык делегатырык рээн ынкъам вэтыӄун кынмал нытэйкэвыркынэт, иӈӄун авнатвака нитгъэн мараквыргын.
Ынкъам гыт, Ыʼттъувги, нэмыӄэй ӄытааӄоркын ырык рээн.
Эченур янор рырамавъёчгын ӄыйыръэтгын ынантаӈычьа тааӄата.
Ӄыркургын Москвак ынанмайӈывэлчьан.
мараквыргын.
Ынкъам гыт, Ыʼттъувги, нэмыӄэй ӄытааӄоркын ырык рээн.
Эченур янор рырамавъёчгын ӄыйыръэтгын ынантаӈычьа тааӄата.
Ӄыркургын Москвак ынанмайӈывэлчьан.
Капитанский!
Вынэ мэчынкы, — татлыӈыткогъэ Ыʼттъувги, — ынӈин вагыргэты тратааӄогъа ынӈэн тааʼкойӈа.
Ынан пиринин тааʼкойӈын, энмэч энаёчгычыко рытрэԓьё аэропортармата пиринин рырамавъёчгын ынкъам ныӄитпъэв ёнэн чинитченлечыку.
Ӈаргынэн таӈрэӈаӈ гэнъэтлин.
Йыӈэттэт энмэч гапаален.
Пэӈаръоӈӈогъэ.
Ыʼттъувги ӄэглынангэт гивлин.
Эʼквырга лыгэманаӈ нэрэтӄинэт пиӈэт, таӈрэӈаӈ.
Ытръэч яалеӈӄач риӈэнэӈэк нылгэёгъатӄэн: тылечьын энмэч нымигчирэтӄин ынкъам риӈэнэӈэтэ чинитрилык эвыча нэнантакаӈатӄэн кытыйгын, нэнанкытыйгавӄэнат ԓьулӄылти рырылпыраткоԓьыргэн.
Риӈэнэӈ киткит ыԓьыԓьеквэ ралегъэ ынкъам гырголятгъэ.
Гэмавъе ытри аэропортакэн эрым мынгаймэтвылгыгъат, ынкъам ытлён эквэтгъи ярагты, гытгык ӄача аʼрэнэнат ынан чиниткин ыʼттъыт лылепгъи рэӈанаӈагты, Савинына энмэч тэйкынинэт ӈирэӄ кэмлилти, гырголятгъэ ынкъам риӈэгъи айвачыӈӄачагты.
Ынпыначгын ваӈӄыттамэнӈыԓьын ныркувъав рэмыннуӈгъи кыляма лылетэ риӈэмъетыԓьын риӈэнэӈ эвытрыкэ нъалтагнэты.
С. Пэтле рамго кино, киноԓьын энмэч гэпкитлин.
Киноплыткок раграпчаӈыт.
Амалваӈ ваԓьыт оʼравэтԓьат.
Паӈъэвӈытоӈӈок вулӄытвик клубык ӄонпы нымкъэв оʼравэтԓьат нумэкэтӄинэт.
Пэтле рамго кино, киноԓьын энмэч гэпкитлин.
Киноплыткок раграпчаӈыт.
Колхозкэн Эргыръон ымыԓьо ӈэнъян игыр ӈутку гумэкэтлинэт.
Аны ванэван амӈэнъян.
Ятыӈок киноԓьын ымыԓьо ӈинӄэгти еп инъэ нытлепыԓьэтӄинэт аӈӄагты ынкъам гаӄолема ныкытгынтатӄэнат аӈӄачормэты, ыныкит ныԓьуӄин киномеханикын Ыʼттъыԓьынин тылечьылыгъитвъэт.
Ыргынан нырэнрыӈӄинэт ыʼтвэпы клубэты кинолентаёчгыт.
Ыныкит-ым мэӈин тылеркын гакинолентама Ыʼттъыԓьынэ рээн, ымы ынананӈэначьа дежурниԓьэ рангаляӈанӈынэн клубэты.
Ынпыначгыт етыркыт вытку киноӈӈок: ыннэн кэливытгыр урэԓьу кинотагнэты, ынанораӈ ӈирэӄ кэливытгырти кинотагнэты.
Ытръэч ӈот ынанпагчеӈычьыт киногты Мэмыл, лымэвыр завхоз.
Гэмалӄот мэчгынмыеп ныетӄинэт.
Нычьумэткуӄинэт, нынвэтгаатӄэн Ыʼттъыԓьын, нымӈылёӄэн, ръакартина ынан рэннин.
Ынанкавычьык вакаӈынвык ытри нывакъоӄэнат ынкъам агагчавка нывэтгавӄэнат.
Мэмыл ӄонпы нымӈылтэлӄэн, ӄэйвэ имыръэнут ыныкит вэтгаво нылгыӄин.
Ынан майӈыягталгыргын гаяален, нымкыӄин имыръэнут гэԓьулин, ымы игыр ынин мачтанӈавэты ваԓьыт лылет ӈиныԓьэткинэмил пагчеӈэты лылепыркыт.
Клубкэнак залык ачгыта — ӈирэӄэв рэлкун, мачмыӄыӈ ваԓьын.
Ынӄэн библиотекано нылгыӄин ӈутку ӈыроӄ шкафыт руссиԓьэ ынкъам лыгъоравэтԓьакнигата йыръыԓьыт; ӈутку ымы чьумэт, доминот.
Оʼравэтԓьата гэгрулмылин столӄай, ынкы нычьумэткуӄинэт на мусор, ыʼттъыёл рыролылтавтагнэты.
Энмэч мытлыӈэн увичвэтыԓьыт гэнрулылтэвлинэт Кэӈъиринэ, чинит ытлён ымы микынэ люӈынрулылтэвэ.
Мэӈин лымӈэ?
Ынпыначгын Мэмыл вэтгычемгъогъэ чьумэткук Кэӈъиринэ рээн.
Пытӄы мыкыӈ оʼравэтԓьат Гономына ӄача.
Ынан нэнаймэӄэн торранмыгазет.
Микынэ рай ыʼлӄапӄагъёчгын нинэнрыӄин, ӄутынэ пэтыранмыгазет нинэнчымӄэвӄин; ӄутырык ныракалевэтгавӈыӄэн турыԓьын, еп аймэкэё, ранмыгазет.
Аны евъев, — ынан ракалевэтгавӈыткы, — нинивӄинэт ытри Гономына.
Кита, Унпэӈэр, ӄъарэгын ӈотӄэн чьомыткын.
Гоном мачээчгэты ӄытгъи ынӄам ынӄо иквъи: Киткинуӄэй ӄынивтылев мранӄачкэн чьомыткын.
Ынӈин.
Игыр-ым вэтгыры.
Йымэплыткок газета, ытлён ӄытгъи лыляпыԓьэты чьоматкоԓьэты, омакатыԓьэты Кэӈъиринэ ынкъам Мэмылына гролмакы.
Вачак ымы ӈотӄоры ынан ванэван эмчьумэткуԓьыт ныгитэнинэт.
Ынан майыӈкы нинэгитэӄин, миӈкыри накалевэтгавыркын ранмыгазет.
Вай-ым ынӄэн ынан чинит тэйкынин, чинит рымигчирэвнин.
Редколлегияԓьо Гономына рээн лымӈэ ӈирэргэри: кэлиныгйивэтыԓьын Эйӈэч ынкъам ивиниԓьын Ринтувги.
Ринтувги нывинрэтӄин румэкэвык заметкат.
Мигчир Гономына нинэнлеӄин.
Ытлён — ивиниԓьын ыʼттъыёлбригадайпы — гэԓьулин председателе редколлегияк.
Ынан нинэнлеӄин заметканомакаквыргын, энантанкавӈатгыргын, ынан ымы нинэтэнтэйкыӄин газета, миӈкыри ӄун ымы Эйӈэч, ымы Ринтувги эгъюлеткыԓьинэт тэӈкэлик заметкакэн нынныт.
Нынныт Гономына нымэԓьэв нинэкэлиӄинэт, ытръэч вэнлыги рисоватык ытлён нылвавӄэн, ынӄэната нинэгтыӄинэт яаёлӄылтэ рисункыт журналгыпы.
Тэӈвытку ӈотэнгазетак ӄынвэр вай йыпаннэн карикатура: кынвэр-ым вай нэԓьугъэн чиниткин художник.
Ранмыгазетак ӄача ваԓьыт нэргъав танӈыткоӈӈогъат.
Гоном палёмтэлыӈогъэ: Вай ынӄэн Кэӈъири!
Кэӈъирий, китаӄун ӄыетги ӈанӄо!
Кэӈъири ӄутгъи, анпаавка гитэк чьумэт.
Ӄэйвъэм мэчынкы ытлён таӈээчгатыӈ: Мэмыл аʼткэвма нытваӄэн ынкъам энмэч гынмыеп нычемгъотваӄэн.
Кэӈъири эймэвык газетагты, тэнӈыткуԓьыт паагъат.
Мэмылына рыялгытаннэн чьумэӄэй ынкъам лылепыԓьэ нъайӈавыӈон Кэӈъири.
Ытлён пэлӄынтэтгъи, гитэнинэт чьумэт ынкъам иквъи.
Аʼмын-ым ынӈин.
Ынӈини колё таӈычьыгыргынр Ынкъам эвыр ынкы лыгэӄылпэ ытлён Мэмылына рырулылтэвнин.
На мусор!
Вынэ ытръэч кытӄонача Кэӈъири — мурык колхозкэн ынантаӈычьын чьумэткуԓьын — нынрулылтэвӄин.
Ӄэйвитык ымыԓьо ӈутку тывъё гымнан гэԓьулин, ӄоо иаʼм рай мургин чемпион ынкы гэрулылтэтлин.
ваԓьын; ӄуттъим, энмэн Кэӈъири гэпэӈъивэтлин — анъым ынан энмэч ыннанмытлыӈӄав увичвэт нинэнлеӄин; ӈыроӄавыт-ым нивӄинэт, энмэн ытлён ручеквъи ранмыгазетак ԓьук карикатура.
Гым-ым чинит аʼткэвма нычьумэткуйвигым, ынӄэната чамъам тратвыӈын мэӈин ипэ нипъэ гивлин.
Гоном амратааӄоӈа ӈытогъэ.
Ӈаргын энмэч вусӄымчыку, пытӄы ыныкит ӄэргыклубчыкойпы ӈыток.
Аплёратвак Гономына валёмнэн: рай мэӈин яалейпы эймэквъи ынкъам иквъи: Микынэ гыт оʼравэтԓьагты анӈэнтанӈыткойгот нэнтыгыт?
Вай-ым эты ынӈин этынво гыт нэԓьугыт?
Вынэ ванэван, Гоном!
Ӄырым этэнымчеӈкэ гыт ӄытвагэ, вай ӄэйвэ?
Ынӄэн инэнъээви.
Инэнъээви чама ыʼръунтэти!
Вынэ ынӄэн Кэӈъири.
Этинэнгыгэрэӈкэ, Кэӈъирий, ӄырым ӄэнанайылгав Ванэван мэӈин газетата тэнӈу нырэлгыгнин.
Газетата ныӄитпъэв нэнанъомравӄэн мэгчердисциплина, соцӄръачетгыргын.
Нэнатвыӄэнат сонобязатеԓьствакэн инэнъэӄэрэвыԓьыт.
Аны Гономына тэӈычьу нинэлгыӄинэт вэтгавык яак газеткэн вэтгавыт.
Алваӈ вама Кэӈъиринэ вэтыӄун ынӄэн ыныкагты нъытвынэн, вачаӄ игыр ынан элвэԓьин нинэчимгъуӄин.
Аны мачгынан имыръэнут ӄынъомравыркын, эченур ынӈэ энъээвкэ оʼравэтԓьан!
Ӄырым гыт инэнъээвыԓьылӄылигыт!
Уйӈэ ынкы инэнъээвкэ.
Эвыр-ым гыт тэнӈу нэлгыркынигыт — ынкы гыт чинит энарачегыт.
Эӄытличьэткэ, энъэӄэрэвкэ бригада.
Эчимгъукыԓьигыт элементэгыт.
Ынӄэн, гынык чимгъугйит, гым элементэгым?
Гым тыӄытличьэркын?
А?
Ванэван амгымнан ынӈин мычимгъук, ынӄэн ымыԓьэты редколлегияк чимгъугйит.
Чама ынӄэн гэмгэӈинӄэе ымы лыги.
Ыныкит бригадак ивыркыт.
Нэмэ рай мургин ӄытли мэӈӄо рай лейвыԓьэркын.
Мачыргынан нывэтгавыркынат.
Йилыйил уйӈыԓьин ыʼттъымкыԓьин.
Амвэтгаво лыӈык ынӄэн элвэԓьин, эʼткъим газетык анӈэнатанӈо лыӈык.
Гынык-ым чимгъугйит, газетата лыгэн ынӈин аʼӄатвагыргын амытва лынъёлӄыл?
Фактыт вэтыӄун ваԓьылӄылтэ.
Ынӄэнака аʼкъанъомравыӈ мэгчердисциплина.
Ӄытлиԓьыт, тэмъюӈыткуԓьыт рыӈыркылявъёлӄылтэ.
Гоном гаймаквъэ, ынан рытгэваннэн, энмэн ытлён ванэван омакатынвык, ипъэм ӈаргын рывэтгаатыркынэн рыӈыркылявъёлӄыл Кэӈъири.
Вачаӄ ынӄэн Каӈъэрэна гынмылкинэк вэтгавык армаӈ вагъэ.
Ынан татлыӈык лывавнэн Гоном.
Ынӈин авъеткынка кытэӄэй вагъат.
Анъым мачыргынан энарачыԓьыт ӄыкритикаватыркынат.
Эченур ынӈэ энъээвкэ, — вэнлыги нивӄин Кэӈъири.
Аны ынкы уйӈэ инэнъээвкэ, — нэмыӄэй иквъи Гоном.
Кэӈъири эʼптэ рэгъи.
Гономына ачгыта уйӈэ авакаӈынвыка, ынкъам Кэӈъири ынык яачы вакъогъэ, ынӈэ гынмыл ынан тэӈычьын вакаӈын гэԓьулин.
Рай иаʼм ытлён ӄонпыӈ Гономына ӄача ныратваӈӄэн.
Еп тургитэк карикатура анӈэнайпын, чит мачпааԓьын, нэмэ мэйӈэтгъи.
Гономына вилюк ӄача валёмнэн эргывэнвывэтгав: Аны вэтгаво лыӈык критика нутгыӄин.
Гынан чинитувик ӄыгитэгын.
Гынан ипэ ванэван критика лыги ӄылгыгын.
Гынан ипэ тумгытум рэнъэӄэлтэвӈыркын.
Аʼмын аны гыт художниклёчгэгыт!
Аны ынӄэн ванэван гымнан мырисоватын.
Иаʼм-ым гынан вэтыӄун мэӈин редколлегияԓьын чимгъуу лыӈыркын?
Дежурниԓьэ рывайӈаннэн оʼраак.
Вачаӄ Кэнъири панэн вилюк ӄача нывэнвывэтгавчетӄэн: Ынӄэн гынин мигчир.
Наӄам оʼраӈ ивык айылга выркын.
Раӄэт-ым майылгавыркын?
Вэнлыги редакторэгым — нарамӈылёгым.
Ӄэйвэ ымы микынэ нъырисованнэн.
Вэнлыги ынӄэн ванэван гымнан мырисоватын.
Ынӄэн стенкорына гарисоватлен.
Раӄ-стенкор?
Мэӈӄоры ытлён етгъи?
Мурык нымнымык уйӈэ Стенкорка.
Аны иаʼм ыʼръунтэтыркын.
Гономына гытгытэ тэнӈыткун аʼрэнэн.
Ыʼттъыԓьынэ энмэч рэквэтэвнин аппарат ынкъам экранык камаграгъат таӈпэраԓьыт эйычгит.
Вачаӄ ынӄэн ӄырымэн аӈӄы, ӄырымэк мимыл, ынӄэн айвалтэркыгэӈкы тыӈэԓьыт колхозыԓьэн тэӄрэвытрыӈтыӈэчьыт.
Аны ынан лым нарататкынъегыт, Гоном, — панэна нывэнвывэтгавӄэн Кэӈъири.
Ӄырым ыʼнтаткынъегым, ымыԓьо фактыт моргынан гэнчичьэтлинэт.
Вэнлыги нарататкынъегыт.
Вай рэԓьуӈын.
Аны эӄуликэ!
Кэӈъири, ӄынвэр, выйитвыгъи.
Лыгъоравэтԓьа колхозыԓьа нагэтаӈӈон кубанколхозыԓьэн фиԓьм.
Кэӈъиринэ чинитувик лыгэкувчемгъоԓьо нинэлгыӄин.
Ынан ванэван нычичевнин, иӈӄун ымыԓьо ӄутти колхозникыт алваӈ нычимгъуӄинэт.
Ынан ынӄэн ванэван лыги нылгынин.
Ыныкит ымыԓьорык рэӄулым ытлён нъэйӈэчьивыӄин, Кэӈъири нычимгъуӄин: вай вэну лыӈэ ынин кувчемгъогыргын, лымэвыр эчичевкэ ымыԓьо ытлён нъэйӈэԓьэтыркын.
Мачынан гыныгмил нытван, — нинивӄин ытлён бригадира Кымъынэ.
Наӄам-ым иаʼм ёргыянвыт кувчемгъоԓьык таӈыӈ нымигчирэтӄинэт?
Иаʼм гынык ынан тъарыӈ трудоднит?
Иаʼм гынык нэнэнэтэ чимиръэтэвиръыт наяаркынат?
Ымы вай ынпыначгын Ӈоӈӈо — гынык мыкыӈ мигчирэтыркын.
Ытлён гынык ытлыгу таӈэтыӈ.
иаʼм ёргыянвыт кувчемгъоԓьык таӈыӈ нымигчирэтӄинэт?
Иаʼм гынык ынан тъарыӈ трудоднит?
Иаʼм гынык нэнэнэтэ чимиръэтэвиръыт наяаркынат?
Ымы вай ынпыначгын Ӈоӈӈо — гынык мыкыӈ мигчирэтыркын.
Ытлён гынык ытлыгу таӈэтыӈ.
Ок аʼмын, ымы ынкы Кэӈъири рэӄын лымӈэ таӈэвыӈ.
Эвэнэгыргын, ӄырымэн тамэнӈатгыргын, эмӄэлелвынэ ытлён нивӄин.
Эвэнэма ыннэн ныкынтатваӄэн, ӄол-ым ванэван.
Амалваӈ ынӄэн нытваӄэн.
Ӄол нитӄин ымы ӈинӄэй нумӄуӄин, гыютԓьэн-ым ивиниԓьын тэӈуйӈыԓьин нырагтыӄэн.
Чама вэты нымэԓьэв яаёлӄылтэ оʼравэтԓьат.
Ыныкит оʼравэтԓьан эʼнку лынъёта мигчирэ ӄонпы мигчирэтыйгут нэнтыркын, чамъам ытлён нымэԓьэв рэмигчирэтгъэ.
Наӄам ръэмигчир Кэӈъиринэ тэӈу лыӈыркынин — ынӄэн колхозникырык нытаӈылвавӄэн чичевык.
Вачаӄ-ым ӄол нитӄин Кэӈъири нэмыӄэй нымэԓьэв нымигчирэтӄин.
Ытлён ныгыттэӄин, нымлыӄэн чама нинэпыткыӄин.
Ыныкит мигчир унмык эгыгэркыԓьин ынкъам итчыкыԓьин, ынкы Кэӈъири ванэван томгэпы ныпэлятын.
Ынкъам вай ӄэйвитык ытлён нытэгъеӈӄин таӈъоравэтԓьано итык.
Таӈванэван нъэйӈэԓьэннинэт чычеткин нэнэнэт, ынкъым ынык ытри ӈыраргарэ гатваленат — анъым вай эмӈирэюну гъурэтлинэт!
Мачтаӈванэван ытлён нъэӄимлюгъэн.
Вачаӄ ытлён ӄол нитӄин ынӈин ныӄытлечьатыӈоӄэн, ӄынур аʼӄэмлёгты нытваӄэн.
Каӈъэрэна этлы эвинрэткэ ымы гыёлятгыргын нымэԓьэв чьумэткук, талгъэӈык.
Ӈан-ым ынан ымнымнымык ынанъыттъыёл йымнэн пыргуккъэли.
Ынык ыʼттъыёл пыргуккъэли куннин янор Кэԓьэвгинэ — колхозык электростанцияк механика.
Вачаӄ ынан пыргуккъэли ытръэч элянма нэнаяаӄэн.
Кэԓьэвги нычимгъуӄин — энмэн ынӄэн илыръукин къэли, гролмакы уппэӈкы ынкы, иӈӄун элянма илиил эʼннычыкогты эвнэтиликэ нитгъэн.
Кэӈиринэ ытлён тэнӈу лыгнин, ынкъам рычичевнин, энмэн ӈот пыргуккъэли ныйпыӄэн иӈӄун нымэԓьэв, куԓьтураԓьымэл амрапэраӈа.
Эченур вэтыӄун нымэԓьэв яаёлӄыл!
Бригадира Кымъынэ ванэван чьумэт пэгчиӈу нылгынинэт, ынан нэнаяаӄэн ытръэч тэнуйгыкъэли.
Вачаӄ Кымъынэ Кэӈъири ӄутыргымил оʼравэтԓьамэл мигчирэтыйгут нинэнтыӄин.
Кэӈъиръим нъэнӄэтӄинэӈъэлетык ынкъам нычимгъуӄин, вай Кымъынэ ытлён тымӈынӈэн анӈэно лыӈыркынин.
Вай ынӈин курэ ӄынвэр гайпатлен ранмыгазетак карикатура.
Бригадагты нымнымык ӄача тэнувэран тэйкыйгут гэнтылин.
Ынӈатал ынӄэн аӈъачгыргын: аʼлыткоолӄыл ӄитынутэсӄын.
Лыгэн миӈкэмил нутэсӄын ръэлыткуӈын, ынкэмил ратгытлё.
Лымэвыр ымы мыкыӈ.
Вачаӄ ынӄэн вэты яаёлӄыл колхоза, тэнувэрачыко нымкыӄин тэкичгын эвилеткэ таӈытваӈ.
Кэӈъири тэнлымынкыри нитыԓьэтӄин, иӈӄун ынкыри мэгчерынвэты эвнэлӄыткэ.
Ынӄоры ынан валёмнэн, энмэн завхоза Гэмалӄотына рэннин аммонал, ынкъам ынӄэната пэглячьа нутэсӄын нэръэлыткуӈын.
Ынкы Кэӈъири ынан чинит ӄытгъи бригадагты ынкъам, ӄынур вай таӈгэмо ынан аммонал, ивнин Кымъын.
Аʼмын-ым, бригадир, вай тыетгъэк.
Эʼптэ гымнан тръэлыткуӈын нутэсӄын.
Кымъын, ӄэглынангэт, Кэӈъиринэ чимгъугйит, иничгытэтгъи ынкъам качьараквъэ.
Вачаӄ вэнлыги Кэӈъири аʼткэвма гатвален: пэглячьа рычимиръэвнин нутэсӄын, вачаӄ ынӄо панэна нымкыӄин мигчир гатвален.
Рытолтатъёт аммонала итчыӄитынутэсӄытъулти лымӈэ рэнтыёлӄылтэ увэрачыкойпы.
Ыʼлёӈэт ынӈин мигчирыплыткук, Кэӈъиринэ лыгэтъылыӈогъат гыткат, мынгыт, ӄэптин.
Ытлён ӄытги полярный станциягты, ӈэранкилометрык ораԓьэты нымгыпы, феԓьдшерына Алексей Вадимычына.
Феԓьдшера ытлён нывэймэнъэв рырынгиивнин: Кэӈъири нымкыче ыныкы нылӄытӄин, чама таӈычьыгыргын ынык рээн чьумэткук.
Тэӈгитэплыткук тъытԓьэн ынкъам палёмтэлыплыткок ытлён, феԓьдшер иквъи: Тычичевын гынин тъычгыргын.
Тымкычьыт мэчтъылыркыт.
Ынӄэн ымыԓьо экэвкыԓьыт ынӈин нитӄинэт.
Кит-кит ныпыгтыӄинэт тымкычьыт, ынӄо ныпааӄэнат.
Лымӈэ ыннэн ыʼлёӈэт рэмигчирэты, рапааӈыт тъылык.
Эченур ынӈэ апаака мигчирэтык.
Ӄымэԓьым гынык пэтле рэмэйӈэты нанӄын.
Мынчьумэтку кита, ва?
ыннэн ыʼлёӈэт рэмигчирэты, рапааӈыт тъылык.
Эченур ынӈэ апаака мигчирэтык.
Ӄымэԓьым гынык пэтле рэмэйӈэты нанӄын.
Мынчьумэтку кита, ва?
Кэӈъири нылгирэчьумэткуӈӄин, вачаӄ ытлён тарэлвыӈэты эʼнӄэтгъи, иквъи, энмэн аʼткэвма варкын.
Аʼмын какой ӄылгэлёгыргын, — иквъи феԓьдшер ынкъам — вэчьым рытгэватэты эйминнин энатрэтъёлгэпы чьоматкоёлгын ынкъам йыпатыӈонэнат ынкы чьумэт.
Мачӈэръамытлынча ытри увичвэтгъэт, ынкъам Кэӈъири эгъюлкыԓьин оратвак пыннытвак, коргыԓьын рагтыгъэ.
Ынин чимгъун ынкы ӄынур ӄэргыйъыйыӄ нытваӄэн, ынкъам рай ынкы ытръэч ыннэнчьэӄэй йъыӄэй нытваӄэн.
Ынӄэнано йъыӄэю нитӄин чимгъун, иӈӄун эргатык инъэ Кэӈъири нэмэ итчыӄитынутэсӄытъулык мигчирэтыԓьылӄыл.
Инъэ ытлён татэнувэраӈынвэты ӄытгъи ынкъам мэрынрэ виригъи онмыёлгычыкогты, ынкы энмэч нымигчирэтӄинэт ымыԓьо ынин бригадакэнат тумгыт.
Кэливытгырмил урэԓьу ытлён ырык рээн мигчирэтгъи.
Ынӄоры эймэквъи бригадирэты ынкъам мынга аʼрэгты нанӄын иквъи, энмэн кытэӄэй виин ытлён алва ралегъа.
Кымъын вэтгыры вагъэ.
Этрилкэ нанӄэн, Кэӈъири оʼранӄагты иичгэтгъи ынкъам ынкы выквык рымагты амэчатгъэ.
Пэлӄынтэтык, ытлён киткинуӄэй мигчирэтгъи, нэмэ ӄытгъи бригадирэты, рытъылпэравэты ԓьулӄыл, иквъи: Ынръам вай нанӄын ръэгъи.
Нэмэ вай ӄантаквэты мылӄытык.
Вай ынӈин ымъылёӈэт Кэӈъири эмӄынкэливытгырык ӄантаквэты нылӄытӄин ынкъам ӄлигминунмэл лымэвыр ораӈ ытлён ынкы нытваӄэн.
Кымъынэ ытлён рагтыйгот нинэнтыӄин, вачак Кэӈъири вэтгычемгъогъэ пэлятык.
Ӄэйвитык гым игыр ванэван мыкэтгумигчирэтык, — мачэгыпатэты, иквъи ытлён, — китъам вэнлыги трэмигчирэты, вэлер киткинуӄэй мывинрэттык.
Ынӄэн Кэӈъиринэ ынӈатал кувчемгъоԓьо нинэлгыӄин.
Ымыԓьорык лыги нэрэтчыӈын, миӈкыри ӄэглынангэт ваԓьын Кэӈъири!
Авынтъылеты татэнувэраӈгыпы лёнрагта итгъи!
ваԓьын Кэӈъири!
Авынтъылеты татэнувэраӈгыпы лёнрагта итгъи!
Ынан вай энмэч нэнамачвалёмӄэнат ынӄэнат вайманвэтгавыт.
Ынкъам ынан ынӄэнат ынӈин тэӈу лыгнинэт, рыпэт ытлён ырыкы мачлымаляквъэ.
Наӄам ынин нанӄын таӈванэван нытъылын, ымы тымкычьытъычгыргын феԓьдшерык тывъёк ӄэврэӈ гапаален.
Ытлён тымӈэнӈэн ӄантаквэты нылӄытӄин, ынкы рымагты нывакъоӄэн ынкъам ныпаӈъэвӈытоӄэн, эчимгъукэ гэтагты аӈӄы, ӈэгти.
Ӄытрирэк тымӈэвакъотвак нывичвэтӄин: нинэнинтыӄин валы ынӈин, иӈӄун каврак гыргол, ытлён чьомыткына нирын нутэсӄык.
Вай-ым вэнлыги таӈванэван микынэ ытлён ныԓьунин.
Оʼрувэрайпы выквык рымагты танԓьоӈ ытръэч ынин левыт, оʼраӈӄайпъым.
Ынкы аӈӄачормык тэӈуйӈэ оʼравэтԓьака.
Ытръэч тапӄаӈӄач раӄъоравэтԓьата рай нинэнчикуӄинэт купрэт.
Ынӄэн, вэчьым, Мэмыл.
Ыʼттъыёлкэн бригада ӄонпы ынкы ныкопранкыквавӄэн, ынкъам копранкыквавыԓьо ырык нитӄин ынпыначгын Мэмыл.
Ӈан-ым ынӈин ыяайпы ынан ӄырым ныԓьунин Кэӈъири.
Ыныкит-ым рэԓьугнин, ӄырым нэлкылнин.
Вэчьым Кэӈъиринэ чимгъумил ынӄэн нъытван, ыныкит ӈотӄэнат атвака нъитынэт.
Вай Мэмылына гатвален гитэнэӈ!
Кэтэм ынӈытэӄ гэетлин Хабаровскайпы каникулынвы ынин ӈээкык Тэгрыӈэ ынкъам рэннин ытлыгэты нылгинэрмэӄин аӈӄагэтанаӈ, ӄэйвитык энмэч яаё, вачаӄ еп нытэӈӄин.
Ынӈатал рыкачьаравнэн ӈээккэтэ ынпыначгын!
Вай ынӄэн гэмо нинэлгыӄин Кэӈъиринэ.
Чама Мэмылын ӈэнъоравэтԓьамэл ваԓьын ӄэлелвын, пэгчиӈлылет, ынкъам ӄонпы эмыраӄколхозвагыргэты пагчеӈатгыргын.
Ынӄэн Кэӈъиринэ лыги нинэлгыӄин, ынкъам ытръэч эмъюргэ рытгэваннэн.
С. Ынан-ым рытэнмавъёлӄылтэ купрэт, танкавӈыёлӄылтэ.
Ынкы еп чикинъэ Мэмыл аӈӄачормэты ӄытгъи: вулӄытвик бригада пэлгэты ынныӈыттысӄивыԓьылӄыл.
Ынан-ым рытэнмавъёлӄылтэ купрэт, танкавӈыёлӄылтэ.
Ынанъыттъыёл нымэԓьэв тэйылигнинэт купрэӈилгыт.
Кытыйга ынкъам тиркэ гатаӈынкыквавленат.
Вачаӄ оʼптытъар пыгычьыт нытъэрылтэтӄинэт, ӄэтэв Мэмылына рылейвынинэт алымыт.
Ынпыначга йытонэн энаёчгычыкойпы гитэнэӈ.
Аӈӄаткын янор тэӈуйӈэ эръэкыԓьу пэрагъэ.
Ынӄо вай лыгичивтыл — катам мэмлыткыната — рэӈагалясӄычатгъэ гачгамкын.
Чекыяа чеӈӄагъэ ръэв.
Ръэв,— чимгъугъи ынпыначгын.
Эгитэнэӈкэ, вэчьым ӄырым ымы тъыԓьугъэн.
Ынан ӄылгэлёгты ёнэн гитэнэӈ, йытонэнат манэгъэнъачыкойпы пыгычьыт ынкъам мэгчератыӈогъэ.
Ӈутку, чыӄаӈӄачормык ымыԓьэты чиниткин вагыргын ынан гэегтэтлин.
Унтымкыԓьу гатвален ынӄэн вагыргын, таӈычьыгырго гатвален!
Ыныкит Мэмылына ынӄэн нэнакэтъоӄэн — ынӈатал таӈычьыгыргын!
Ынан лым ӄолетъылё тратвыӈын валёмъё гымнан Мэмылгыпы.
Игыр-ым виин тратвыӈын ӈутку пыӈылтэлык яаёлӄыл.
Ынанӈъочьо оʼравэтԓьано горатвален Мэмыл.
Ӈэныԓьанма ытлён аны колё гэтэвиминӈылин: ынӄэната тэвиминӈэ мэчынкы мынгыткэн оʼравэтԓьат таӈынпыннавыӈ.
Вачаӄ Мэмыл алваӈ ваԓьын.
Ытлён палёмтэлма ӄонпы чимгъуркын: аны ӈотӄэн ынанкоргычьын оʼравэтԓьан.
Ытлён ӄутырык рээн нэмыӄэй энантомгавыԓьо ынкъам ыʼттъыёлкэнано председателё колхозык гатвален.
Вэчьым ымы игыр ытлён председателе нъитыркын, ыныкит кэлигъюлыԓьу нъатвагъан.
Вачаӄ ытлён тэӈэгъюлкыԓьин калевэтгавык ынкъам кэличитык.
Ӈиныԓьу вама ытлён ӄутырык, нэмыӄэй ыныгмил ваԓьык аʼачекык рээн, люӈкэлиткуԓьу гитлин, миӈкыри ӄун мургин ӈъочьыварат ынкы уйӈыԓьу акалеткоракыԓьо гатвален.
Вачаӄ ыныкит ынӄэн эргыръэт ымыԓьорыкы вэнтыгъи — ынкы ынръам Мэмыл колё нываӈэлтатӄэн.
Ытлён нывинрэтӄин рытомгавык мурыгнутэк советкэн нымытвагыргын, нинэнтэйкэвэтӄинэт эӈэӈыԓьыт ынкъам кулакыт, нэнантомгавӄэн колхоз.
Чама вай ымыԓьо ынан кэлигъюлетыйгут нинэнтыӄинэт.
Вачаӄ кэлигъюлетык чинит нылвавӄэн, йъарат нываӈэлтатӄэн.
Мэмыл ынӈатал нэӈъэлетӄин рылек колхоз.
Ӄэтэв пэтле гыюлетгъэт оʼравэтԓьат.
Ыныкит председателё нэԓьугъэн Вамче, Мэмыл ымы киткинуӄэй люӈъээтэ итгъи.
Чекалваӈ!
Вай ынӄэнагты ытлён гэтэгъенлин, иӈӄун ынӈин ваԓьыт оʼравэтԓьат нымэйӈэтынэт.
Ынан чинит Вамче кэлиткуйгут нинэнтыӄан, чинит тыӈивынин калетконвы Въэӈэты.
Турыԓьэ председателя пытӄы таӈыӈ рыляӈӈонэнат колхозкэн мигчитти.
Ынпыначгын Мэмыл вэнлыги эгыттагнэты члено правленияк эмӄынгивик ныԓьуӄин.
Мэмыл ынкы чит кэлиткусӄикви, ликбезеты ӄытыӈогъэ.
Вачаӄ вэнлыги лываквъэ.
Ымыԓьо кружокык кэлиткуԓьыт энмэч гэйӄунтэтлинэт, Мэмыл вэтгычемгъогъэ — чамъам райъогнэнат, ынкъам ынӄэната ытлён ӄытрирэгъи.
Чама нымкъэв ытлён нымигчирэтӄин гыннэӈӈыттыбригадак: Мэмыл ныракалготкэӈӄэн — вай председателё энма эгъюлеткыԓьу люӈнъэле милгэрыткук, ԓьэтык: вынэ Мэмыл ванэван тымӈэнӈэн нымигчирэтын.
Ымы нымкыӄин мигчир ярак: Мэмылын ӈэвъэн тэленъеп гэвъилин, ынан чинит гэнмэйӈэвлин ӈээкык.
Чама ӄонпы эмыраӄэты ныпэгчиӈэтыԓьэтӄин.
Ӄол нинэнтыӄинэт, ынан ченлечыку нинэнтыӈэвӄинэт мэйъулет; ӄол нинэнтыӄинэт нинэтэйкыӄинэт ваӈӄытгыпы имыръэнутӄэгти.
Вай ынӄэната ынан эӄылпэ рыпаавнэн ликбез, ынкъам ыныкит ытлён миӈкы тэнынныӈыԓьылӄыл, — нэнарисоватӄэн мэлгыёчгэпы нынны.
Ынӄэн ынан чимгъунин еп председателё вама.
Ӈааккагты ынан мэлгыёчгык нымэԓьэв кэлийгут рыннин нынны Мэмыл, ынкъам ыныкит ытлён миӈкы тэнынныӈыԓьылӄыл, — ыʼттъыёча нинэтрилӄин мэлгыёчгын ынкъам ынӄоры нинэкэлиӄин нынны.
Этъым вай игыр калевэтгавыԓьыт ӈутку рэмэтивэнӈыт, иӈӄун Мэмылына лыги нымкыӄин романтэ, пыӈылтэлтэ.
Гымнан лыги, ынӄэн аʼӄалымалявыӈ, ытръэч ӄэлюӄ-ым миӈкыри, миӈкыри ӄун гымнан ӄонпы амӄэглынангэт тыкэлиркын, ӄэйвитык энэчгытэты ӄол итыркын.
Тэгрыӈэ кэлигъюлетык, ынан ӄонпы ытлыгэты калевэтгавъёттэ книгат нэнатвыӄэнат.
Янор Мэмылына нинэгитэӄин, миӈкыри ынин ӈээкык кэлиткуркын.
Ынӄоры ытлён ынӄэнагты ынӈин кэквъи, ӄынур вай ынан чинит нэнакалевэтгавӄэнат книгат.
Таӈымыԓьэты мурык нымнымык, ыныкит атвыка кэлиныгйивэтыԓьыт, Мэмылына ынанмыкыӈ лыги книгак имыръэнутэт тывъёт.
Ытлён кэлигъюлыԓьу таӈылгыӈ, ыныкит вай вэлер ыннэн буква ынан лыги нъылгынин.
Вай ынӈин ваԓьын ынӄэн мургин ынпыначгын — Мэмыл!
Вай-ым йытонэнат ынпыначга эʼнъачыкойпы пыгычьыт ынкъам танкавӈыӈӈонэн купрэн.
Йыпаннэнат ӈыроӄ пыгычьыт, ӈыраӄав-ым йыпанма, рэрэннин, ынкъам пыгычьын оʼраӈӄагты кувлыткугъи.
Ынпыначга кэтэм мимлык ӄача йъонэн.
Палӄынтанма гитэнин аӈӄачормын ынкъам ԓьунин рай мэӈин ӄантаквык рымагты вакъотваԓьын.
Мэӈин рай ынӄэн?
Мэмылына йытонэн гитэнэӈ, лылепгъи ынӄам элкылнин Кэӈъири.
Ӄэйвитык, ынкы ӄантаквык ӄача Кымъына бригадата нытэйкыӄин тэнувэран.
Иаʼм-ым ӄытлеӄылявол Кэӈъири тымӈынӈэн вакъотваркын ынкъам чиӈкъэтывэркын, мигчирэтык пууръу?
Эты ытри паӈъэвӈыторкыт?
Иаʼм-ым ынкы амынан Кэӈъири вакъотваркын, эʼмъим ӄутти?
Кэӈъири пэтле ӄутгъи ынкъам ӄытлегты эквэтгъи оʼраувэрагты.
Мэмылынъам элвэԓьин энмэч чемгъоӈӈонэн.
Ытлён нычимгъуӄин: вай эргатык, Тэгрыӈэ еп йылӄанма, ытлён рынныӈыттысӄивы, амранчачаԓьавӈа ыннэ Хабаровскакэн студентка.
Ынкы, Амурык, вэчьым уйӈэ Лыгъоравэтԓьаӈӄакэн, ӄычав Эвыр раквагъа таӈӄычав, ымы Гэмавъе ытри Йынрын ръэйӈэвнинэт.
Йыпатыплыткок пыгычьыт, Мэмылына гитэнин эвычакэн купрэӈилгын.
Ынкы ӄытлыги ӈирэӄ тинэнитчыӈыт гэлпъилинэт.
Ытлён аӈӄачормыеквэ эквэтгъи, нинэлӄырирӄинэт тинэнитчыӈылӄылти выквыт.
Тыляма ынан нэмэ ԓьунин ӄантаквык ӄача вакъотваԓьын ӄлявол.
Ынкъам гитэнэӈэтэ ынан нэмэ элкылнин Кэӈъири.
Кытэӄэй вак, ытлён нэмэ ынӈин итгъи, кэливытгыр галяк — нэмэ, ынӄоры вай лымӈэ.
Аны рэӄыркын ынкы ынӄэн ӄытԓьэлявол?
Ӄэйвитык ынкы ытлён мачынан таӈытваӈ.
Ытръэч ынӈин итык пууръу, Кэӈъири нытымӈэтваӄэн: ытлён нывакъотваӄэн, нувичвэтӄин валята, въайыткынык нарычгытваӄэн, нытааӄоӄэн.
Ынкы Мэмылына чичевнин, ръэнут ынӄэн чимгъунин Кэӈъиринэ, иӈӄун эвнэмигчирэткэ нитын.
Аманӈэнайпа ынпыначга рыпэт кэгынмэ тинэнгыгэрэгнин ӄытԓьэлявол.
Аны ынан мытрататкынъегыт, тэмъюӈыткуԓьигыт!
Аны амалваӈ ваԓьыт ынӄэнат оʼравэтԓьат — Мэмыл ынкъам Кэӈъири, лыгэн ӄонпы алваӈ ваԓьыт, алваӈ ныгитэӄин ыргынан торвагыргын.
Мэмылына торвагыргын — ынӄэн колхоз Эргыръон ынкъам нымэйыӈӄин советкэн Родина ынӄэн институтык кэлиткуԓьын Тэгрыӈэ, ынӄэн Унпэӈэр, Вамче, таӈымыԓьо ытлыгык алваӈ нымытваӈӈоԓьыт мурык нутэк оʼравэтԓьат; ынӄэн ынин чиниткин ынпыԓьатгыргын.
Вай-ым ыныкит нымытвагыргын игыр нымэԓьэв атвака нъитын, Мэмыл тэленъеп энмэч ӄырым нъыегтэлын.
Ӈъочьыройыръык ынпыначгыт пэтле нывъиӄинэт.
Тэгрыӈэ нивӄин, энмэн Мэмыл егтэлыԓьылӄыл ынык нэнэнэк лым нэнэнэт оʼраттагнэты.
Вынэ ӄырым ынӄэн эӄылпэ нытвагъан — вай Тэгрыӈэ еп эʼликэткыԓьин.
Ӄэйвитык Тэгрыӈэ ӄырым ӄонпы эӄликэткыԓьу нитын.
Мэмылына тэнлыги, микынинэну нэнэнэну ратваӈыт ынин ытлювъёт: ытри Йынрыно нэнэнэну ринӈыт.
Вачаӄ ынӄэныргин нэнэнэргин лым нэнэнэт аʼтчак — йъарат оʼтчой.
Ӄэйвитык-ым Мэмыл мэчынкы ымы ырыкагты нъаатчан.
Таӈвагыргэпы алва тылек ванэван мэӈин ныгагчавын.
Кэӈъиринэ нэмыӄэй торвагыргын тэӈу нинэлгыӄин.
Ӄэйвитык ынан гэмо пэтывагыргын ынкъам аʼӄантэнмыткоӈ.
Чама ынан ванэван ипэ яагты ваԓьын лыги нылгынин.
Ытлён нытэӈычьэтӄин ымволӄытвэӈэт клубык вак, чьумэткук, талгъэӈык.
Ымы рыпэт кинома, — нивӄин Мэмыл, — Кэӈъиринэ ипэ элвэԓьин нинэгитэӄин.
Ипэ миӈкыри йыпык пыргуккъэли — ынӄэн гамгакартинак ынан мыкыӈ нинэгитэӄин.
Нымкыче Мэмылына нэнанвэтгаатӄэн Кэӈъири, иӈӄун ытлён нымэԓьэв колхозмэгчерэты нытваркын.
Лымынкырилы нэнанвэтгаатӄэн, наӄам Кэӈъирин ӄытлин майыӈкы нытваӄэн.
Ымы вичыԓьэ Вамчена нэналвавӄэн рытэӈытвэтык Кэӈъири.
Ӄэйвитык Мэмылына майыӈкы ыныкы нылымалявӄэн Кэӈъири, вачаӄ вэнлыги ӄытԓьэлявол таӈколхозыԓьо люгнъэле итгъи.
Кэӈъиринэ ванэван нымкыче нырэԓьугнин Мэмыл, анӈэно ытлён нинэлгыӄин ынкъам винвэ Кэӈирылгыну нинэлгыӄин.
Ӄэглынангэт ынпыначгэн мраӈӄач мынгык рылгылгын гэмлелин, авэтгаткыԓьэн.
Вэтгавма ынан ынӄэната рылгэ нэнанъомравӄэнат тывъёт ынкъам Каӈъэрэна ныпэраӄэн, ӄынур вай ръагалгачга пэнрыйвыркынэн ытлён ынкъам упыткуркынин.
Вачаӄ иаʼм рай амыныкы ынӄэн ныпэраӄэн.
Ӄутырык ымыԓьорык лыгитэӈу нылгыӄин ынпыначгын Мэмыл ынкъам етъаӈ ымныкэрэт палёмтэлык ынин пыӈылтэлтэ.
Ынкы вулӄытвик Кэӈъири коргэты рагтыгъэ: ытлён нычимгъуӄин.
Аʼмын вай нымэԓьэв тытэмъюӈын бригада.
Мэмылынъам пынлёнэн Вамче ынкъам эвыр ынкы тэнчичеквъи.
Эргатык ымъылёӈэт ытлён нычимгъуӄин, миӈкыри тэнымчевӈык ӄытлиԓьын Кэӈъири.
Тывык Вамчена?
Вачак ымы ынӈин Вамче ваӈэлтаркын.
Тывык омакатынвык?
Вачаӄ ӄырым пэтле омакатгыргын нытван!
Правлениягты эʼйӈэвык?
Аны нымкыче ытлён правлениягты гъэйӈэвлин, гъэйӈэԓьэтлин ынкы ганӈыркылявлен, гъэйӈэчьивылин, вачаӄ ымыԓьо ынӄэн лыгэнитык.
Ынӈин Мэмылына чимгъунин кэлик Кэӈъири ранмыгазетагты.
Еп ытлён ынӈин энтыкыԓьин.
Ынан ынӄэн тывнэн тантомгэты Гэмавъена, ынӄо Гономына ӄытгъи.
Ӄэйвэ, — иквъи Гоном, — игыр вулӄытвик калеткорагты ӄыетги.
Моргынан игыр ӄол ранмыгазет мытыплыткуркын.
Ынкы Эйӈэч ынкъам Ринтувги ратваӈыт — ымыԓьэты редколлегия.
игыр ӄол ранмыгазет мытыплыткуркын.
Ынкы Эйӈэч ынкъам Ринтувги ратваӈыт — ымыԓьэты редколлегия.
Калеткорак, ыннан классык ынан ытри ԓьунинэт, ыргынаи ныӄитпъэв нытэйкыӄин ранмыгазет.
Мэйӈилгыкэлитъул, рыратъё нотайкочаткынык, ӄынур аӈӄаеквэ тылеԓьын гилгил, редколлегияԓьыт-ым, гролмакы кэлитъулык элвэтиӈэтыԓьыт, ӄынур мэмылтэ раровтыӈыԓьыт гэлыткынэты.
Эйӈэчынэ таӈпочерка нинэкэлиӄинэт заметкат, Гономынъам амалваӈ пэраԓьа энаркэлечга нинэкэлиӄинэт нынныт.
Ринтувгинэ нинэнэймысӄэвӄинэт журналгыпы чывэёт картинкат.
Ынанмайыӈкы Мэмылына гакачьаравлен Ринтувги, миӈкыри ӄун ытлён гэлгипэӈъивэтлин ынкъам игыр вай таӈпаӈъэвӈытоӈ.
Эʼтки аны аӈъачгыргын оʼравэтԓьагты, кавыԓьэты тэвыԓьатык чама милгэрыткук, мигчирэтык вэӈыткунэӈэтэ ынкъам энаркалечга.
Ринтувги ӄонпы найылгавӄэн, иӈӄун эвнэнэймысӄэвкэ оʼралвагты картинка, авнанчарэйпатка клея ранмыгазет, рыпэт ынӄэната ытлён колё гатгытлёлен.
Мэмылына тывнэн Кэӈъири ынкъам иквъи: Ытръэч вай чамъам гымнан ынӄэн чинит трэкэлиӈын.
Ынан торгынан чинит заметка ӄыкэлигыткы.
Вэчьым ытръэч мэчынкы гымнан ытлён трарисованӈын.
Ытлён партак ӄача нанвакъовын, нэйылын кэлитъул, оʼптытъар карандашыт, резинка, чинит-ым нэмэ апаӄатлыткогъат нотайкочаткынык.
Вачаӄ пэтле Мэмылына чичевнин: рисоватгыргын кэлитъулык ынкъам ваӈӄыттамэнӈатгыргын — ынӄэн таӈалваӈ ваԓьыт.
Наӄам тэлеӈ ытлён нычимгъуӄин: рисоватык вэчьым чекотгыӈ: ыныкит аʼткэвма рисоватык, резинката таӈмалеӈ.
Эвыр-ым ваӈӄытык аʼткэвма рисоватык, ынкы ымы рэӄэё аʼӄавэнратыӈ, ымы резинката.
Вачаӄ игыр Мэмыл вэнлыги аʼткэвма нытваӄэн.
Ӄол нитӄин ынин карандаш нымлеӄин, ӄол нинэнтыӄин ӄикэлитъул нинэнэвӄин.
Ыныкит кэлитъул ванэван нычимэтын, ынӈин ынан нинэкэлиӄин кэлитъул, рыпэт ымы резинката малек нэналвавӄэн.
Мачмынгыткэн кэлитъулти ръэӄэрэвыплыткук, Мэмыл вэнлыги ӄынвэр кэквъи ынӄэнагты.
Еп ымы кэливытгыр агаляка ынан карикатура пылыткунин.
Ынпыначгын ынӈин гагаймавлен мигчирэтык, рыпэт ынан лёӈвалема рыннинэт яалейпы эймэвыԓьыт Эйӈэч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнӈыткугъэт.
мигчирэтык, рыпэт ынан лёӈвалема рыннинэт яалейпы эймэвыԓьыт Эйӈэч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнӈыткугъэт.
Ынӈатал-ым йыӄӄай-ым!
Вай ӈотэнранмыгазетык мытрайпанӈын!
Аны, тумгот, мурык игыр чиниткин Кукрыниксы варкын!
Мэмылына ванэван титэ нывалёмнэн Кукрыниксы, вачаӄ чичевнин: ынӄэната ытлён колё нанъягъан.
Вачаӄ ипэ Кэӈъиринэ нылгинымэԓьэв лыги: ынӄэн ӄырымэн инэнъээв, ипъэм ымыԓьо ынӄэн ӄэглынангэт.
Вачаӄ ынӄэнайпы ытлён ванэван нунтымэвын.
Игыр ынин чимгъун Кубаныԓьык казакыкгыпы оʼралвагты варкын, чекъоралвагты кинойпы.
Ыʼттъыёлчывэпыт кинокэн пылыткугъи, Кэӈъири оʼратытлеты эквэтгъи: вынэ аʼӄавакъотваӈ кинок игыр ытлён варкын.
Микынэ рай ӈытотыляԓьын ӄулиԓьэннин: Мэй, Кэӈъирий, нэмэ ӄантаквэты ӄытыркын?
Аны ынӄэната таӈымыԓьо рытэнӈыткувнинэт.
Эви вай энмэч ымыԓьорык накалевэтгавын ранмыгазет?
Кэӈъиринэ ымы С. рэӄын люӈивэ рыннинэт тэнӈыткуԓьыт, вачаӄ вэнлыги нэргъав ивнин дежурныԓьын: Кита ӄынвэнтэтгын библиотека.
Ынкы гымнан пыргуккъэли тыпэлягъан.
Ӈирэргэри ытри рэгъэт библиотекагты.
Пыргуккъэли, ӄэглынангэт, ыʼлӄэпык ныймэтваӄэн — Кэӈъиринэ рытгэваннэн кыляма Гоном.
Ынан пиринин къэли ынкъам тытлеты тыляма авынъанӄатэты нывилгъи ранмыгазетык ӄача ынкъам нэмэ гэтаӈӈонэн карикатура чама калевэтгавыӈонэн ынкэгиӈкы ваԓьын заметка.
Вай ӈотӄэн черъывытэчгытрыпэраԓьын выквычгын.
Ынкы рымагты нывакъотваӄэн танӈавэты ваԓьын ӈирэнлевтыԓьын топыӄыляволӄай.
Ӄол левыт выквык рымагтэпы ԓьолӄылтагнэты нывытрэтӄин.
Ԓьулӄыл ынӈатал нытавэмэнӈыпэраӄэн.
Ӄол левыт мачьэмпакы нытваӄэн ынкъам выквык рымагты натчытваӄэн.
Ԓьулӄыл ынкы левтыкин рамынноӈэты нытваӄэн.
Ынӈатал рай миӈкыри такарикатураӈыԓьа вачаӄ таӈалкылыӈ гэтэйкылин ԓьулӄылкин тавэмэнӈыпэрагыргын.
Рамынноӈгыргын-ым ӄынур нивӄин: ынӈатал-ым юргымтэӄыт гымнинэт мигчиттумгыт, ынӄэн ԓьулӄыл нэмыӄэй танӈавэты ваԓьын, миӈкыри ӄун калевэтгавыԓьа энмэч лыги ыʼръонтатгыргын.
Кэӈъиринэ чимгъугйит, ынӄэн топыӄыляволӄай этлы ыныгмил апэракыԓьэн.
Вачаӄ рай иаʼм ымыԓьо нивӄинэт — ӈотӄэн вай Кэӈъири.
Рай иаʼм эвыр ынкы ытлён нэлкылгъэн.
Карикатурагэӈкы ваԓьын заметка гэкэлилин Гономына.
Ынкы энмэч уйӈэ мыӈапчегыргын.
Гэтэнынныӈлин ынӄэн Аӈыркылкыԓьэн ӄытԓьэлявол.
Татэнувэраӈынвык, — гатвылен заметкак, — ымыԓьэты Кымъынин бригада стахановыԓьымэл гэмигчирэтлин.
Пытӄылым гэтэгмигчирэтлин авынынпытвагты ынпыначгын Ӈоӈӈо, чама ӈиныԓьын тылечьыткуԓьын Йынрын.
Ытри, бригадирмэл, тэнмычьо нитӄинэт мэгчератынвык ӄотырыкы.
Ытръэч ыннэн оʼравэтԓьан аʼткэвма нытваӄэн.
Ытлён ванэван нырэмигчирэнӈын.
Лыгэн ӄутти мэгчеранма, ытлён ӄонпы ӄантаквэты нылӄытыԓьэтӄин.
Наӄам ытръэч лыгэнитык ӈэнрилы нылӄытыԓьэтӄин.
Ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт, ытръаттагнэты эӈъэлетыԓьыт.
Моргынан мытчичевын: ынӄэн ытлён тымӈынӈэн ынӈин нитӄин, иӈӄун эвнэмигчирэткэ.
Вынэ ытлён лым ӄырым вэты ынӈин итыԓьылӄыл.
нылӄытыԓьэтӄин.
Ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт, ытръаттагнэты эӈъэлетыԓьыт.
Моргынан мытчичевын: ынӄэн ытлён тымӈынӈэн ынӈин нитӄин, иӈӄун эвнэмигчирэткэ.
Вынэ ытлён лым ӄырым вэты ынӈин итыԓьылӄыл.
Кэӈъиринэ ытръаттагнэты калевэтгавнэн заметка ынкъам аманӈэнайпа рыпэт рыннынӄаӄъаквъэ.
Вачаӄ гучвыгитэк клубкэн дежурниԓьын, ытлён рэмыннуӈгъи ынкъам, гырапэты, ӈаргыногты ӈытогъэ.
Вачаӄ ытлён паагъэ рэмыннуӈык чама гырэпык, эвыр киткинуӄэй иичгэтгъи дежурниԓьэпы.
Ынӈатал колё тиркэ нэнанӄэргавӄэн тэпӄэйиквин.
Ынкы тэпӄэйиквик — мургин нымным.
Колё номычьатӄэн.
Ӄэйвитык нымачыгтыйгатӄэн, ытръэч вай айвачыӈӄачайпы, ынкъам таӈванэван нынэгытовын.
Тэпӄэк, кэтэм нымнымык гыргоча, ныпонӈэԓьатӄэнат гачгамкыт.
Вачаӄ-ым ымы ивтылетэ авынрэӈамъянма таӈванэван мэӈин нычаткаткогъан.
Ытръэч кытӄонача эплыӄытэтэ рыръалявъё гатле, ӄынур выквылгын, нотасӄыткынэты нэрэтӄин.
Вынъэм игыр аʼӄачаткаткоӈ, пытӄылым айвачыӈӄачайпы кытыйганма: аӈӄак, нымнымык ӄача ваԓьык илирык агнон, кытыйга мэчынкы ынкыри тагныпкэратыӈ пэкыл.
Нымнымык-ым нымнэӄинэт пойгыт ынкъам чьыӄэлпэрпойгычьомыткынык ныйпыӈатӄэнат рэпалгыпойгыёчгыт.
Лыгъитвык нынрымэӄэнат ыʼтнэлгыт.
Ымаӈӄачормыеквэ рэмкын нъытналгынрымэӄэн.
Ынпыначгын Мэмыл энмэпы ёпылӄэвынвэпы нырагтытыляӄэн.
Ынӄоры ынан нинэгитэӄин агнон.
Левыт ынин экъэликыԓьин, мачвэк нилгиӄэтӄин гитэнэӈ.
Гытлён, ӄынур ӄэргыкыляляӄагтэ, ынык кытрэлык ныӄэлпэратӄэн, нытилиӄин ынык ԓьолӄылкымъогъеквэ.
Ыʼттъыёл Мэмыл паӈъэвӈытогъэ ӈэнбригадакэнак лыгъитвык ӄача.
Ынкы нымигчирэтӄинэт Ринтувги ынкъам чинит бригадир Унпэӈэр, Гэмалӄотын экык.
Мэмылына кытэӄэй ытри рывэтгааннэнат, тывнэн, миӈкыри игыр варкын агнонвын.
Ынӈин нымэԓьэв тывнэн, миӈкыри таӈытвыӈ ытръэч таӈгыннэӈӈытыԓьэты.
Унпэӈэр-ым ытри Ринтувги тэӈгынниӈӈыттыԓьыт, ыргынан натаӈвалёмын Мэмылынэн тывъё.
агнонвын.
Ынӈин нымэԓьэв тывнэн, миӈкыри таӈытвыӈ ытръэч таӈгыннэӈӈытыԓьэты.
Унпэӈэр-ым ытри Ринтувги тэӈгынниӈӈыттыԓьыт, ыргынан натаӈвалёмын Мэмылынэн тывъё.
Мэмыл лымӈэ мэчурэтылегъи ынкъам вакъогъэ чыгайыткынык Кымъынэ бригадак лыгъитвык ӄача.
Ӈуткъум нымигчирэтӄин Кэӈъири.
Вай тыетык, Кэӈъирий.
Аʼмын-ым етий мачгынан.
Иаʼм ынръам амгынан мигчирэркын?
Акавкэгыргын ынӄэн гыныкы амгынан мигчирэтык.
Бригадира винрэттумгу гымыкы Йынрын гэнӈивылин.
Ытръэч ынин титиӈы нылгинэвылӄыӄин.
Гымнан пынанвы титиӈы ытлён тынӈивыгъэн.
Аны ынӄэн Кэӈъиринэ лыгэкоргэты нэнатвыӄэн.
Мачынан Кэӈирылгынэ ныԓьуркынин: ынанъяагты ваԓьын мигчир — налгынрымэгыргын — ыныкы тэйкыйгут гэнтылин.
Мачынан ытлён ӄытлиԓьу, эʼткиӈу, имырэӄыԓьу ыʼнылгыркын, вачаӄ ыныкит ыʼтвык нанрымэӈӈон ыʼтнэлгын, ымбригадгыпы ипэ ытлён нэнӈивыгъэн.
Рыпэт ымы игыр стахановыԓьа Йынрына Кэӈъири очо лыӈыркынин.
Вэчьым Кымъынэ ӄолебригадакэнак ченэт бригадакэн ӄляволтэ таӈыӈ лыги нинэлгыӄинэт.
Аны ӄэйвэ Кымъынэ ӈутинмигчирык Кэӈъири йыпаннэн, — нычимгъуӄин Мэмыл, гэтама мигчирэтыԓьын Кэӈъири.
Ынӄэн ӄырымэн гыннэӈӈыттыгыргын лымэвыр татэнувэраӈгыргын — ӈутку мэчынкы таӈмэгчератыӈ ымы айылгыкыԓьо чама эӄитпыкыԓьу иткэ.
Ӈутку ныгтамъав, ныгъюԓьэв тынэёлӄыл ыʼтнэлгын, ынӄэн-ым нымэԓьэв Кэӈъиринэ лыги.
Ӄыгитэгыткы аны нымэԓьэв ытлён игыр мигчирэтыркын!
Аны нымэԓьэв игыр мигчирэтыркын, — ивнин Мэмылына ныгъюԓьэв кэӈитититэ инэнниткуԓьын Кэӈъири.
Ынръам игыр ынпыначгын мачалваӈ чимгъуркын.
Иӈӄун нымэԓьэв тыник лыгъитвык рэтӄыявъё рэпалгын ӄырым ваԓьылӄыл амгыёлятгыргын, амгытаматгыргын — чама вай ӄэлелвын вэты онтымэты ваԓьылӄыл.
Ӄол налгыӄачакэн равъёлӄыл тититэ, ӈирэӄэв-ым ытръэч амгынонтагнэты, иӈӄун рытрииръын авнантока нитын.
Ыныкит рэвык ӄол налгыӄачакэн — мимыл ынкы рэвъюнтыркын ыʼтвычыкогты.
Ыʼтвынэлгын аʼӄаннэӈ, ыныкит оʼравэтԓьан аʼткэвма выенторкын.
Мэӈӄъом таӈвыенток, ынӈэ рай ӄэлелвын ӄынур пыгыпгэтыркын?
ӄэлелвын вэты онтымэты ваԓьылӄыл.
Ӄол налгыӄачакэн равъёлӄыл тититэ, ӈирэӄэв-ым ытръэч амгынонтагнэты, иӈӄун рытрииръын авнантока нитын.
Ыныкит рэвык ӄол налгыӄачакэн — мимыл ынкы рэвъюнтыркын ыʼтвычыкогты.
Ыʼтвынэлгын аʼӄаннэӈ, ыныкит оʼравэтԓьан аʼткэвма выенторкын.
Мэӈӄъом таӈвыенток, ынӈэ рай ӄэлелвын ӄынур пыгыпгэтыркын?
Кэӈъири, ръэтыԓьын Мэмылына анъягты, вынынтатгъэ ынкъам ԓьунин Мэмылына мачвэк илгиӄэтыԓьын гитэнэӈ.
Ынӄэната ынин ӄэлелвын лыгэнкапчачавнэн.
Вай вынэ ӄэглынангэт Мэмылына ытлён гэԓьулин.
Ӄыпаӈъэвӈыто, Кэӈъирий, — ивнин ынпыначга, гылмалема кытрэл.
Гыт гытлётэлеԓьаркын, вай ӄынвэр ымыԓьэты рэлгыгъэ.
Ӄынур вай аʼӄагнэнвык рытрэԓьёйгыт лёнлятъолегыт.
Ынӈэ Мэмылына таӈанӈэнака ынӄэн гатвылен.
Вачаӄ Кэӈънринэ ынӄэн таӈалваӈ чичевнин.
Паӈъэвӈытойгот рытъёнвык, ынан чичевнин, иӈӄун ӈот ытлён мэгчерынвык мыкыӈ ныпаӈъэвӈытоӄэн.
Ымы лёнляк рытэнма ытлён люӈынунтымэвэ рыннин.
Опопы аны ӄытвыгын, микынэ гым ранмыгазетак гэнарисоватлен.
Мэкына гынан гым энатвэ?
Раӄынвъым гыт мэкына мытвыгыт?
Ванэван мъаӄатвыгыт, гымнан ӄэглынангэт гатвылен.
Ымы газетык гыт гымнан чинит трисоватгыт.
Гынан чинит?
Ӄэлюӄ-ым, гымнан чинит, — татлыгнэн тымӈалголяӄ Мэмылына.
Аны ӈот ытлён ымы ванэван нычимгъун ивык, энмэн ынӄэн ӄутынэ микынэ карикатура рисованнэн.
Мэмылына ӄонпы чинитчимгъут оʼраӈ нэнатвыӄэнат, ымы ӈан еп тэленъеп кулака ытлён тангыарагма.
Аны ӄырымэн Мэмыл айылгыӄылявол.
Ытръэч вай ынан гэмо нинэлгыӄин, энмэн вай карикатурак тантанынныӈыӈ, ынкъам ымы микынэ ынӄэн ыныкы лёӈытва рыннин.
Ынӄэната ынпыначгын лыгэн аӈал гылчемгъока иквъи, энмэн ынӄэн вай ынан гарисоватлен карикатура.
Ынкъым Кэӈъирин ӄэлелвын анӈэната аʼткэвма нытваӄэн.
ыныкы лёӈытва рыннин.
Ынӄэната ынпыначгын лыгэн аӈал гылчемгъока иквъи, энмэн ынӄэн вай ынан гарисоватлен карикатура.
Ынкъым Кэӈъирин ӄэлелвын анӈэната аʼткэвма нытваӄэн.
Аʼмын-ым.
Нылгинымэлӄин, — иквъи Кэӈъири, панэна вэвраԓьатмынга тынэма ыʼтвынэлгын.
Стенкор-ым гынан лыги?
Раӄыстенкор?
Гономына ванэван гыт ыʼнытвыгыт.
Гоном нивӄин энмэн гым стенкорына энарисоватгъэ.
Мэмыл тэӈэӄуликэ тэнӈыткугъи, Кэӈъиринъэм эчичевкэ чама кагынмынъомравэты нинэгитэӄин ытлён.
Ыныкит Мэмыл ынпыначго иткэ нъитын, вынэ Кэӈъири чамъам гытгытэ нъытвагъан.
Аны алваӈ, Кэӈъирий, гынан Гоном чичевын.
Стенкор ынӄэн корреспондент.
Ранмыгазеткэн корреспондент.
Ранмыгазетагты тэкэлиӈыԓьын.
Валёмэ?
Ынӄэн Гономына гым Стенкоро инэлгыгъи.
Гономына ынӈин ваԓьыт вэтгавыт лыгитэӈу нинэлгыӄинэт.
Ынан ымы гым ынӈот иниквъи.
Игыр гыт мурык ӄонпы стенкоро ӄынъэлги.
Ты-ва-лё-мык, — мэрынрэ иквъи Кэӈъири.
Ынкъам люур анӈэнӈынваӈэгты тиӈусӄыченнин мынгылгын.
Вачаӄ энмэч ыʼтвынэлгын гэнэвлин.
Вынэ тынэма ыʼтвынэлгын ӄэлелвын ӄонпы тымгытваԓьылӄыл!
Мэмыл нымыркъув ӄутысӄычетгъи ынкъам Каӈъэрэна кытгынтаймаквъэ.
Оратвака, кытэӄэй ыргынан эʼмпэты ныгитэӄин ыʼтвынэлгын, раквыргын нытэйылиӈӄин ынкъам аны пыннэты нылевтынилюӄинэт.
Патгыргын, — этчывъентогъэ Кэӈъири.
Вынэ эʼтки, — яйвачатэты, иквъи Мэмыл.
Ынӈатал Кэӈъири гэпыннэвлин, лыгэн ымыԓьэты мэгчеръылён ӄынур уйӈэ.
Вэчьым лым пыткытэӈоёлӄыл ытвынэлгын, иӈӄун патгыргын оʼраытвычыкогты нынъэлын.
Ытръэч ынӄэнагты ымыԓьо гынмыл тынэё нэмэ рырыткоёлӄыл.
Чама ванэван амынӄэната ныпыннытван: вай ытръэч ӈутинмигчирэ ытлён мэчынкы нъэргыпатын.
Вынэ ынӄэн Каӈъэрэна эʼтки.
Игыр-ым Кымъын ривы, энмэн лыгэнитык ынан ытлён ыʼтвыналгатынвык мигчирэтыйгут рыннин.
Ынӈатал-ым вай эʼтки!
Чама вай ынӄэн Мэмылына ԓьунин!
Вэнык ӈот ыныкы калготкэгъэ Кэӈъири, иӈӄун ытлён ыʼтвынэлгынник очо гайпатлен.
Мэмыл нэмыӄэй нымачӈыркылятӄэн.
Ынан ейвэчу нинэлгыӄин Кэӈъири.
Вай ынӄэн ынан мигчирэтыԓьын Кэӈъири вэтгавчета нинэнкимэвӄин, ынӄэн ынан рыкапчачавнэн ынин ӄэлелвын, имыръэнут аʼткэвма Каӈъэрэна ваԓьын рыкэтъовнэн.
Вай-ым ынан, ынпыначга, лыги лынъёлӄыл, ынӄэната мигчирэтыԓьын оʼравэтԓьан ӄырым рыкапчачавъёлӄыл!
Аны эʼтки ӄонпы ымыԓьо рырынгээвъёт рынвилетык, рывэтгавчетавык?
Тэленъеп энмэч ытлён рагтыԓьылӄыл.
Чама рай ынкы Тэгрыӈэ амынан варкын: гыткалгын гэнрултэтлин ӄаплывэчванма.
Евъев, Кэӈъирий, — иквъи Мэмыл.
Кэӈъиринэ эʼнӄэткэ йылнин титиӈы.
Мэмылына йытонэн валы, чывинин алпынӈылӄыл, йыпаннэн патгыргык ынкъам тынэӈӈонэн.
Ынӈатал ныгтыӄэн йыпатык ынӈин ваԓьын алпынӈын: иӈӄун мимыл эвнэвъюнтыкэ нитыркын, кытачгыта тынит ваԓьылӄылтэ, чама, ӄырым равъёлӄыл ыʼтвынэлгын.
Вачаӄ, ыныкит ынӄэн тыниркынин Мэмылына, вэты нымэԓьэв рэтэйкыгнин.
Мэчынкы эвнэпытӄытиӈукэ ыʼтвынэлгын, чывипыт кэливытгыр галяк Мэмылына рэплыткугнин тыник ыʼтвынэлгын.
Аʼмын ӄэтэв ӈутку Мэмыл, — игыр-ым нычимгъуӄин Кэӈъири.
ʼмын вай ӈутку таӈыплыткоӈ пыӈылтэл!
Ӄытлиԓьын Кэӈъири ӈыркылятыркын, Мэмылына эʼӄу чинит лынъё ӄытԓьэлявол, игыр винрэтыркынин; Кэӈъири Мэмылына анӈэнатваԓьын игыр ръэтыркын.
Вай ынӈин таӈыплыткоӈ пыӈылтэл ынкъам таӈэвыӈ — ытръэч.
Вачаӄ вынэ еп ӄырым мыплыткун гымнан пыӈылтэл.
Гым тэнаватык ӄонпы ымыԓьо ӄэглынангэт тывык.
Ынкъам ыныкит ымыԓьо ӄэглынангэт тывык Кэӈъирин ынкъам Мэмылын вагыргын чеэкэй, торымгоԓьын татэнувэраӈынвык люӈыплыткуԓьын ыʼтвыналгатынвык.
ыныкит ымыԓьо ӄэглынангэт тывык Кэӈъирин ынкъам Мэмылын вагыргын чеэкэй, торымгоԓьын татэнувэраӈынвык люӈыплыткуԓьын ыʼтвыналгатынвык.
Кэтэм ынкы вулӄытвик, лыгэн оʼптытъар кэливытгыртыгаляк, Кэӈъири ытри Мэмыл нэмэ инэнрынгиввылгыгъэт.
Ынӄэн-ым ӈан вагъэ клубык, библиотекано лынъё рэлкуӄэйык.
Мурык нымнымык библиотекаре нитӄин Аймыӈа — ынӄэн, иӈӄун ытлён комсомолец.
Ӈэръамытлыӈъылёк ӈыроча, вулӄытвик ынан нинэнвэнтэтӄин библиотека — нинэйылӄинэт книгат ынкъам журналыт, нэнанвэтгаатӄэнат калевэтгавыԓьыт.
Ыныкагты амравэтгавӈа ӈанӄоры нымкыӄин аʼачекыт ныетыԓьэтӄинэт, рыпэт ымы унмык этэӈычьэт кыԓьинэт калевэтгавык.
Ӈан-ым вай — бригадир Унпэӈэр — ванэван амсписокык Аймыӈана, лымӈъэм вай ӈан миӈкы ынык ӄэлелвынык ныкалетваӄэн.
Ынӄэн ымыԓьорык лыги.
Вачаӄ-ым иаʼм паак калевэтгавык, иӈӄун гынык пууръу ӄол мэӈин тэӈу лыӈыркынин библиотекаря.
Аймыӈа столык ӄача нывакъотваӄэн.
Столыткынык журналтэ ынкъам газетат.
Ынык ачгыта нывакъотваӄэн колхозкэн энарылгатыԓьын Рочгыӈа.
Ынан рэннин книга Лик пустыни ынкъам лымӈэ мэчынӈин ваԓьын книга нэнагнатӄэн.
Ӈыроргарэ руссиԓьыт — полярный станцияк мигчирэтыԓьыт — Кэӈъиринэ яачы нытваӄэнат.
Ӄутынэ нэнакалевэтгавӄэн ранмыгазет, ӈирэргэръим ӄутти нычьумэткуӄинэт.
Ӄолестолӄайык ӈыраӄ аʼачекыт ныдоминоткоӄэнат.
Рочгыӈана эйминнин книга Солнечный камень.
Ёорэлёна Горькийын Детство.
Ынӄоры Аймыӈана ӄача вакъогъэ Мэмыл.
Ынан йылнин кэлинӈивэт ынкъам иквъи: Тэгрыӈэнэ вай тыӈивынин.
Гатъылыӈолен, чейвыткук нылвавӄэн.
Евъев, — иквъи Аймыӈа, — мэмылӄырирынэт ынӄэнат книгат, Мэмыл.
Ытлён ӄутгъи вакъосӄыёлгык ынкъам ынангыргочайпы энатрэтъёлгыткынгыпы эйминнин книга.
Вай Домби и сын, ыʼттъыёлкэн том.
Ӈирэӄэв игыр накалевэтгавыркын, пэтле вэчьым нэрэрэнӈын.
Оливер Твист калеткорак библиотекак варкын.
Вай-ым.
Ынан гитэнин кэлинӈивэт ынкъам иквъи: — Вай-ым Копперфиԓьд гымык уйӈэ.
Ынан-ым мымӈылён полярный станцияк, лымэвыр заставак.
Ынан-ым эргатык гымнан чинит Тагрыӈана трэлӄыты ынкъам ымыԓьо ыныкагты тратвыӈын.
Аʼмын-ым ынӄэн таӈыӈ, — иквъи Мэмыл.
Опопы гынан чинит ӄиквын.
Аймыӈана уйӈэ майӈыбиблиотекамэлкэн калевэтгавыԓьэн карточкат.
Ынкы пууръу ныӄиӄин тетрадь.
Аʼмын-ым.
Мэмылына рэчгыпы тыгинрынин рырамавъёчгын, рырамавъёчгэпы — мэлгыёчгын.
Эʼмпэты чама элкымъятэты тыттунин мэлгыёчгэпы тааӄ пэӈпэӈ.
Ынӄо рытрилнин столыткынык мэлгыёчгын ынкъам ынӄоры калеӈӈонэн нынны.
Аны ныпылмэръэв чама оʼтчой ынпыначгын нытэнынныӈӄин.
Иӈӄун перота эвнэнчимэвкэ кэлитъул, иӈӄун авнанэпъэравка чернилат, чама иӈӄун тетрадык нынны кэтэ мэлгыёчгыкэнамэл нытван.
чернилат, чама иӈӄун тетрадык нынны кэтэ мэлгыёчгыкэнамэл нытван.
Ыннэн уттыӄэй.
Ӈирэӄэв.
Вэчьым ӈан титэ ынӄэн уттыт гыргоча гуԓьивлинэт, игыр-ым уԓьив эмгынунык гэмлелин ынкъам мылян нотасӄытагнэты гэкэӈэтлин.
Ынӈин Мэмылына ыʼттъыёлбуква нынныкин нинэкэлиӄин.
Аны оʼтчой нинэкэлиӄин, рыпэт перо ӈирэче чернилаёчгык нинэнмыт ыӄувӄин.
Выентоплыткок, ытлён рымагтэты чит тэнынныӈыркын.
Ынръам рымагтэты ныгтыӄэн тэӈгитэк мэлгыёчгык калеё нынны.
Пытӄылым ӈирэӄэв буква.
Тааӄатъоля гатагмалелен.
Аны игыр вэты тривӈын Тэгрыӈэ, иӈӄун ынан нынны тормэлгыёчгык ныкэлинин.
Эʼтки вай ӈотӄэн, — нычимгъуӄин ынпыначгын.
Ӄэйвитык ыʼтвытконвык ынин этӄыявкэрырамавъёчгын нылгинытэӈӄин, миӈкыри ӄун ынкэчыку таӈванэван нитӄыевынэт милгыт.
Ытръэч ӈот ынкэчыку ныннытэнмычьын ромкавытвак эʼтки.
Кита аны гым гынык пууръу мытэнынныӈык, — анӈэнайпэты иквъи Кэӈъири, ӄытрирэԓьын аʼтчак, — лыгэнитык аны кимэвӄэвигыт.
Аны ынан гымнан чинит.
Евъев.
Ӄынвэр-ым ынпыначга нынны тэйкынин.
Аймыӈана вакаӈынвык рыгъеватъёк мачӈыроча майыӈкы гатвален.
Вынъэм ынӄэн мачынан.
Ынръам вай нынны аʼткэвма гэкэлилин.
Лыгъаткэвма гэкэлилин.
Миӈкыръим элвэԓьин буква ӈутку вагъэ?
Ынръам катам алваӈ ваԓьык вакаӈынвык вагъэ?
Лымэвыр ӈот мэлгыёчгык нынны аʼткэвма гэкэлилин?
Ӈан Тэгрыӈэ Хабаровскык вама, ынпыначга нымкыче нэнанъялгытатӄэн нынны ӄолемэлгыёчгэты — вэчьым вай ӄол рыннин аʼткэвма рисованнэн.
Лымэвыр-ым гагчаквъэ ынкъам элвэԓьин буква гитэнин танынныгма.
Ынанъыттъыёл аʼӄатайкыё нынны ԓьунин ачгыта ӄотытваԓьа Кэӈъиринэ.
Аʼмын иаʼм ӈан авъеткынка лёӈытвата итгъи?
Вэнык ӈан Мэмылына винрэннин равъёк ыʼтвынэлгык йыпатык алпынӈын.
Чама ӈот Кэӈъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн аʼткэвма кэлинин нынны.
йыпатык алпынӈын.
Чама ӈот Кэӈъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн аʼткэвма кэлинин нынны.
Ынръам вэчьым Кэӈъиринэ ръэтык майыӈкы нинэрэтэнымчеӈӈыӄин Мэмыл.
Вай-ым ӈутку рэлку панэна йымэтваркын ӈотӄэн ранмыгазета.
Кэтэм ынӄэн.
Ынкы Мэмылына ганӈыркылявлен Кэӈъири таӈымколхозеты.
Вынэ панэна аʼаʼтытваркын Кэӈъири.
Ӄоо.
Юрэӄ ымы ванэван ынӈин нычимгъугъэн Кэӈъири.
Ӄоо вынэ!
Вэчьым Мэмылына аʼӄатайкыё нынны ԓьук, ынан танӈыткогыргын лывавнэн аʼрэк.
Ымы, вэчьым, ӄол мэӈин чамъам нъытанӈавъарэгъан.
Кэӈъиръим тэнӈэквъи, ыннанмынга пиринин тетрадь, ӄолемынгъам рыгъеватыӈонэн Мэмылына калеё нынны.
Рыгъеванма нынны, ынан рай ръэнут нэналгэратвыӈӄэн чама аны нытэнӈыткуӄин.
Ынык рээн танӈыткоӈӈогъэ Кэԓьэвги.
Рыпэт ымы доминоткоԓьыт паагъат увичвэтык, эмпэгчиӈэтэ: ръэнут аны ынӄэн вагъэ.
Ӈан-ым тетрадык ныннык Мэмыл, пууръу нылгинымэйӈъэв чама гытамэты гэкэлилин.
Мымыл!
Аны ыныкит рэӄу тэнынныӈык оʼравэтԓьан, ынкы ӄырым ымы мэӈин нытэнӈыткугъэн.
Ыныкит-ым мэӈин чинит тэнынныӈыркын ынӈин, вачаӄ-ым чимгъуркын, энмэн вай ынан нымэԓьэв кэлинин нынны — ӈан ынкы аʼӄъарэӈ танӈыткогыргын.
Аны нылгэнэргъав нытэнӈыткуӄин Аймыӈа.
Нэмыӄэй тэнӈыткуръугъэт аʼачекыт.
Ымыԓьорык рыкоргавъё Ёорэлё ныкытгынтыръоӄэн ралкоеквэ, ныкагынпэгчавӄэн, ынкъам ныӄулиԓьэтӄин.
Мымыл!
Мымыл!
Мымыл!
Аны эӄуликэ, Ёорэлёй!
Аны эӄуликэ!
Ынӈатал танӈаквыргын!
Колёмэй танӈаквыргын!
Вай ыннанбуквата!
Ынантаӈгыннэк, ӄа-ӄа ӈот, тылвъэткиӈу рытчынин!
Какомэй!
Гок, амын вай!
Вынэ ӄыпаатык, эʼтки тылвавыркын энмэч!
Ынӈэ эʼэʼткэ, Мэмыл, — танӈыткома, иквъи Аймыӈа.
Эʼтки вай!
Анъым вай!
Аны мачынан ӄытэнӈыткуркын, — нырэмыннуӈӄин Мэмыл.
Иаʼм-ым гым торыкагты мъээтык?
Ынӈэ вай гымнан чинит ынӄэн тыкэлигъэн.
Миӈкыръим мынтытык, ынӈэ гымнан тынтэнӈыткувтык.
Полярникъам ымыԓьо энэчгытэты ныгитэӄинэт, ынкъам Мэмылына чинит ырыкагты тывнэн ошибка, чинит ынан ынӄэн тэнӈу нинэлгыӄин.
Аймыӈан-ым тетрадь таӈымыԓьорык ныгитэйвыӄин.
Танӈыткогыргын тылемэйӈэтэ нэмэ нитӄин, ӄол нитӄин нынрэтвиӄин.
Аны ӄоргытанӈыткон, таӈанӈэнакыԓьэн: Мэмылына вакаӈынвык ытръэч амынан ёргыӄылявол нъанӈэнайпыгъан.
Мэмыл-ым ынӈатал кувчемгъоԓьын, колё кувчемгъоԓьын ынпыначгын.
Ӄол итгъэт, поездак Москва-Хабаровск, гымык рээн вагонык гатваленат ӈирэӄ беԓьгияԓьыт-туристыт.
Ыргынан лыгипэгчиӈу нылгыӄин айгысӄываратэн вагыргын, наӄам ытри ванэван айгысӄыӈ Ленинградык нэквэтынэт.
Ыргынан нымӈылёморэ, миӈкыри ныкоргычьатӄэнат айгысӄывараттэ.
Ытръим нивӄинэт, энмэн танӈыткогыргыкэн оʼратын Средиземное аӈӄы, айгысӄывараттъэм эйгысӄычьэчеӈмил чыӄыԓьыт.
Ынӄэнырык ванэван гым ыʼнрэнъээквым, вачаӄ танчечавыӈ: вай ыргынан лыгъоравэтԓьат гилмил, лымэвыр рыркамэл акоргычьаткыԓьо нылгыӄинэт.
Аны ӄэйвэ, — ныӄолентоԓьатӄэн турист-ӈэвысӄэт.
Аʼмын ивкэ ытри ӈан ынкы, титэ Мэмыл аʼткэвма тэнынныӈгъи, нъытванат мурык колхозкэнак клубык.
Вэчьым ытри алваӈ нъычемгъоӈӈонат, ыныкит ыргынан нанъывалёмынат тэнӈыткуԓьыт лыгъоравэтԓьат аʼаʼчекыт.
Вэчьым аны ипэ мыкыӈ нытэнӈыткуӄинэт ипэ ванэван амомнотак нымытваԓьыт вараттэ, ипъэм мыкыӈ тэнӈыткуркыт тагнымытваԓьыт вараттэ.
Ынкы вулӄытвик рагтык, Мэмылына йитъэннин ынык ӈааккагты Тагрыӈана ёпатыԓьын Йынрын.
Ынпыначга йылнин ӈааккагты книга ынкъам пыӈылтэлгъэ, миӈкыри ытлён гъаӄатвален клубык.
Ынӄоры ытлён ӄытгъи Йынрына ытлыгэты, ваӈӄыттамэнӈыԓьэты Гэмавъена, ынык тантомгэты.
Вэтгавма ымы ыныкагты ынӄэн тывнэн.
Вачаӄ-ым ынӈин мыӈапчегты ынӄэн Мэмылына нэнатвыӄэн, ӄынур вай чинит пэтле рантыяанӈынэн.
Ынръам-ым ипэ Мэмыл ванэван эʼэʼткэ нитын.
Ынан ыныкагты тэнӈыткуԓьыт ванэван анӈэно нылгынинэт.
Вачаӄ вэнлыги ытлён нъаатытваӄэн.
Ынан ынӄэн нинэрэтэнчимгъуӈӄин, нинэрэчичевӈыӄин, ръэнут-ым ынӄэн ипэ вагъэ?
Вачаӄ Гэмавъейпы рагтык, ытлён эӄылпэ атчьатгъэ ынкъам эвыр ынкы йылӄэтгъи.
Эргатык-ым, мэгчеранма, ынан ванэван ынӄэн нырэчимгъугнин.
Миӈкыри ӄун Мэмылына гатвален вакаӈынвын: ӈэнрилы ытлён нылӄытӄин, ыныкит ръэнут ынан нунтымъэв чама мэрынрэ нинэрэчимгъуӈӄин.
Ынӄэн вакаӈын — энмыткынык.
Ынӄо ынан нинэгитэнэӈэткуӄин агнонвын.
Ынкырилы ытлён ӄытгъи мигчирыплыткук.
Ынӈатал-ым таӈычьыгыргын энмыткынык!
Мэмыл вакъогъэ элетиркэ ромавъёк нотасӄыткынык.
Ынӈатал ыяагты ӈотӄо танԓьоткоӈ— ымы ӈэгти нывытрэтӄинэт, ымы аӈӄы, эмнуӈ, нымнымвакаӈынвык тэпӄэн, ынӄэната тэпӄэтэ агтатваԓьын аӈӄайпы кынмаӈӄы.
Вэчьым ӈыроӄӄлеккэн гивиӈит галягъат, титэ, еп ӈинӄэю вама, Мэмыл тэӈвытку ӈутрэнмыткынэты тыттэтгъи.
Ынкъам вай эгыттагнэты ынан ванэван нынӄытрирэвнинэт ымыԓьыгролмакэн ӈотӄоры гитэк.
галягъат, титэ, еп ӈинӄэю вама, Мэмыл тэӈвытку ӈутрэнмыткынэты тыттэтгъи.
Ынкъам вай эгыттагнэты ынан ванэван нынӄытрирэвнинэт ымыԓьыгролмакэн ӈотӄоры гитэк.
Ыныкит оʼрайгысӄэты лылепык — Лыгъоравэтԓьаӈӄы эйычгитыркын.
Мраӈӄач, тыӈаӈӄач, ыяаӈагтэ йъыпэрагты нывытрэтӄинэт.
Яалеӈӄач оʼрайвалеты — эмнуӈ, рымагты ынкы нэмэ ӈэгти.
Ынанмайӈычьын — Ръэвӈэй.
Ыныкит урэгитэк ынӄэн ӈэгны, малӄэглынангэт рай ынкы эмнуӈкы еп чигтэленъеп ганноматлен ръавычгын ынкъам игыр ынӄэн выквыӈаё гэнъэтлин.
Ыныкит тэркыраӈӄачагты тылик — ыԓьыԓьэты нымным танԓьоӈ, ӄынур вай кагрэлыткынык!
Анъым ӈот игыр таӈытвыӈ калевэтгавыԓьэты мургин нымным.
Вэчьым ӄутырык тэленъеп нывалёмӄэн мургин колхоз Эргыръон.
Ырыкы таӈычьыгыргын валёмык, миӈкыри ныпэраӄэн мургин эргыпатыԓьын колхоз.
Анъым таӈыӈ нъытван, ыныкит калевэтгавыԓьа нъыкылгэннинэт ӄаат, лымэвыр нъилгэннинэт ыʼттъыт ынкъам морыкагты рэмкыԓьу нъыетын, клубэты нъылӄытын, нъырэн колхозникырык ярак, нъэԓьунинэт эргыпатыԓьыт гынниӈӈыттыԓьыт Унпэӈэр, Ринтувги ынкъам Кымъын, нъапалёмтэлнэнат Мэмылын пыӈылтэлтэ, Атыкын гырэпыт, нъыгитэнинэт имыръэнутэт ваӈӄытэн тантайкыёт Гэмавъен, кэлиннит Рултыӈэн.
Элек ымы ыʼтвэ морыкы танъятыӈ.
Ӄэйвитык ытръэч морыкы етык ныгтыӄэн.
Рэмкын игыр колё ваӈэлтатыркын.
Чама вай.
Чама вай, люур-ым гымнин пыӈылтэлтэ россэелеты нэрэйилыԓьэнӈынэт?
Ыныкит-ым оʼраӈ ивык, гамгаписатеԓь, ӄэйвэ ръэйилыԓьу ытлён нъитын — украиныԓьо, грузияԓьо, эстоныԓьо, лымэвыр лым ръэйилыԓьу, — гамгаписатеԓь таӈымыԓьык мурык Советнотак тэгъеӈыркын винвэ, иӈӄун ынин книга руссиԓьымил ыʼнйилыԓьэтын.
Гамгаписатеԓь, ӄэйвэ ынанэгыпычьо ритгъэ, эвыр ынан кэлинин книга, тэгъеӈыркын, иӈӄун ытлён ыʼнкалевэтгавын ымы Мурманскык, ымы Севастополык, ымы Ленинградык, ымы Владивостокык, Сталинградык, мурык Родина: столицак — Москвак.
Анъым ымы гым ынӄэнагты тымычвынатыркын.
Гымнан тыкэлиркынэт пыӈылтэлтэ гымык чычаткэнагты Лыгъоравэтԓьанотагты, эвыр-ым гымнин ӄулиӄул эрулкыԓьу ритгъэ, гымнан тыратвыӈын мургин мыӄыԓьын варат ымыԓьэты Советнотагты.
ынӄэнагты тымычвынатыркын.
Гымнан тыкэлиркынэт пыӈылтэлтэ гымык чычаткэнагты Лыгъоравэтԓьанотагты, эвыр-ым гымнин ӄулиӄул эрулкыԓьу ритгъэ, гымнан тыратвыӈын мургин мыӄыԓьын варат ымыԓьэты Советнотагты.
Аны вай лыгэнитык тымычвынатыркын.
Ӈан гым тивыркын, ыныкит вай, тэнмычьо, кубаныԓьа казака ракалевэтгавнэнат гымнинэт пыӈылтэлтэ ынкъам рэрэԓьугнин мургин колхоз Эргыръон— ынӈатал рэӈъэлеты мурык пыкирык.
Ынкъым ымы ӄората, ыʼтвэ лымэвыр ымы энъыкубанконета аʼӄапкэрыӈ.
Ымы риӈэнэӈэтэ оʼптытъар ыʼлёӈэт тылянво таӈылгыӈ.
Опопы чимгъутэ мынэнмыткынанмык, Мэмылына ӄача мынвакъомык ынкъам ӈотӄоры мынгитэгъэн мургин нымным.
Мачкатамэнмэпы нымгоӄэн чыгэйтэпӄэн.
Янор оʼрайгысӄэты нылеӄин, ынӄоръым ӈачгэты ныкэӈэтӄин, оʼратэркыраӈӄачагты, ынкъам рымагты кынмаӈӄанолгата нылеӄин.
Ымнымык — ыннэн нымръэт, километрык мачевлыӈ ваԓьын тапӄаеквэ.
Ӈачгыӈӄач, кынмаӈӄаӈӄач, мыкыӈ тороттырат: ынкы колхозкэн правление, сеԓьсовет, вэлыткоран, клуб, калеткоран — ынанмайӈычьын оттыран ымнымнымык.
Калеткорак ачгыта ӈирэӄ кэлинӈивэтыԓьин оттырат.
Мраӈӄач мыкыӈ лыгэрат, вачаӄ ымы ынкы энмэч мачмынгыткэн оттырат: эмӄынгивик гынниӈӈыттыԓьыт ялгытыркыт оттырайпы лыгэрагты.
Энмыраӈӄач колхозкэн электростанция, ынкы ачгыта эквыпэраркын ветряк.
Рымагты тэпӄэн тылеӄувэвэ нитӄин.
Аӈӄачормык ыʼтвыт, ӄулимиӈкы ныпъаӄэнат купрэт.
Тапӄачьомыткынык, нымнымгыпы чекыяа вытрэтыркыт полярный станциякэн ярат.
Оʼравэтԓьат эвытрэткыԓьинэт: колхозникыт вытку мэгчерынвэпы рагтыгъат ынкъам игыр ытри, вэчьым, ӄамэтваркыт.
Вачаӄ Мэмылына ымыԓьо вытрэтыԓьын гыролмакы ӄонпы аётваԓьо нинэԓьуӄин.
Вынэ ынӈатал алваӈ ныпэраӄэн нымным тэленъеп.
Ӄликкин мынгыткэн парол лыгэрат, амерыкаԓьэн вилыткуԓьин яраӈы — ытръэч.
Аӈӄачормык лыгитъэркин лыгъитвыт ынкъам ынкы ымы ыннэн уйӈыԓьин этылечьыкыԓьин.
яраӈы — ытръэч.
Аӈӄачормык лыгитъэркин лыгъитвыт ынкъам ынкы ымы ыннэн уйӈыԓьин этылечьыкыԓьин.
Вагыргын нылеӄин, вачаӄ нымным пэнинэмил ныпэраӄэн.
Ӄол гэнтылин эвэнэма гэнтэтлин Мэмыл чычатаӈӄачормэпы — ӈэръамытлынча гэтэвиминӈытгивилин ытлён Канадак ынкъам Кыгмик.
Ыныкит Мэмыл ченэтнотагты пэлӄынтэтгъи, ӈутку таӈымыԓьо пэнинэмил нытваӄэн, ӄынур вай ымы ыннэн гивиӈит лёӈгаляԓьын.
Ытръэч нымытваԓьыт гэтъэттывилинэт: эмӄынгивик рэмкын ныгытъэтӄин чама нытъылыӈоԓьатӄэн.
Игыр-ым ӄонпы мыкэтыркыт нымытваԓьыт, ынкъам игыр нымным тэленъепкинэк лыгалваӈ варкын.
Аныӄун колё торъярамкын нэтэйкынэт!
Ӄутти, оʼптытъар гивиӈит яал тайкыёт аӈӄакытыйга энмэч гэнувэвлинэт.
Ынанъыттъыёл тайкыё калеткоран ынӈин пэраркын, ӄынур ӈот лыгитэленъеп ӈутку варкын.
Ӄуттъим оттырат еп элгыпэраркыт — ӈан-ым Гэмалӄотын тороттыран рыпэт коргыпэраркын.
Нэмыӄэй тороттыраԓьыт Кымъын, Кэӈъири.
Ӄэйвитык Кэӈъири нылгиныӄытлиӄин, вэнлыги, ыныкит ынык ӈэвъэнэ лымӈэ алымыт гыръонэнат, окрисполкомгыпы лымӈэ оттыран нэнӈивыгъэн, ипэ Каӈъэрэна ройыръэты.
Ынӈатал аʼткэвма, чама мыӄыԓьыӄэю пэраркыт лыгэрат оттырак ачгыта!
Ӈан Атыкын ӄэйвитык яраӈы нылгинымэйыӈӄин, ӄынур тэленъепкин майӈычавчывэн.
Вачаӄ оттырак Гэмалӄотына ачгыта ынӄэн пэраркын, ӄынур ӈан ӈоонӄэн йынрыӄай Ръэвӈэйык ачгыта.
Ӄэйвитык ымы лыгэрат алваӈ нъэлгъэт.
Ӄутти энмэч гаӄэргычьатленат, ӄутырык рэпалгык пууръу расӄыткынык тоԓь.
Ӈан-ым Гэмавъемэл ваԓьын лыгэран вэчьым тэнлымынкы уйӈэ: лыгэран ратаматъё элгыпылвынта!
Мэмылына кэтъоӈӈонэн, миӈкыри ынӈин тараӈгъэ Гэмавъе.
Америкаԓьа вилыткуԓьэ, гынтавыӈок Америкагты, рылвэннин чиниткин вэлыткоран.
Гэмавъе ынкы вилыткуԓьык мигчитԓьу нитӄин ынкъам ынин яраӈы вэлыткорак ӄача нытваӄэн.
Ынкы вай ралвыма ымы Гэмавъен яраӈы ӈылетгъи.
Вэлыткоран ытръэч киткит гэлвылин, пылвынтырасӄын ымыԓьэты гапэлятлен.
Вачаӄ Гэмавъена ярайпы ытръэч оʼптытъар тылвырэпалгытъолтэ пэлятгъат.
Ынкы ымыԓьо иквъэт, иӈӄун Гэмавъена нэйминнин пылвынтырасӄын ынкъам тоттараӈык ныяанэн.
тылвырэпалгытъолтэ пэлятгъат.
Ынкы ымыԓьо иквъэт, иӈӄун Гэмавъена нэйминнин пылвынтырасӄын ынкъам тоттараӈык ныяанэн.
Игыр-ым америкаԓьык вэлыткорак пууръу гэтэйкылин торвэлыткоран.
Ынкы вилыткуԓьу нитӄин челгылпыԓьын Ӄэргыӈа.
Ынан ӄонпы элгывытычгын нэнаяаӄэн — ӄынур вай энмэч гэԓьэленръулин ынкъам Ӄэргыӈа тэнмавыркын элгарӈыттысӄэвык.
Энмэн игыр малымъылёӈэт ынкы гатвален Кэӈъири ынкъам ымыԓьорыкы ӈэнри раԓьэты нэнатвыӄэн, миӈкыри айвэ аʼткэвма гэтэнынныӈлин Мэмыл.
Вачаӄ вэнлыги нэмэ Мэмылына ынӄэн танынныӈгыргын чемгъоӈӈоркынэн.
Ынкъам эвыр ынкы ынан таӈымыԓьо ынӄэн тэнчичевнин.
Анъым вай ынӈин ваԓьын ӈотӄэн энмыткын!
Мэмылына йытонэн рырамавъёчгычыкойпы мэлгыёчгын, тэвлянэнат милгыт; вакъотванвык выквыӄай эйминнин, итчыӄэву мэлгыёчгычыко ёнэн ынкъам рай мэкына винвэ чычамыткавык, ринтынин.
Ынӄо палёмтэлнэн рамынноӈэты энмыӄалетлы кувлыткуԓьын мэлгыёчгын.
Энмэч гэтутъэвлин.
Ӄолерак нымнымык ӈылетгъи электричество.
йилыйил, калегъёлгыргын морыкагты нантомгавын.
Ымморык нотаеквэ ыргынан нэтэйкынэт калеткорат морык нананагты.
Ыргынан нэныгйивэтыркын Хабаровскак Тэгрыӈэ ынкъам ынин тумгыт.
Энмэч ымнымъеквэ гэнлетлин электричество.
Энмыткынык чыӄэквъи.
Вачаӄ Мэмыл ванэван нырарагтыӈын, ванэван нырапааӈын чемгъотвак.
Кэӈъири нэмэ аʼткэвма нытваӄэн.
Нэмэ ытлён бригадак тъэӄэлтэтлин.
Ӈан-ым ынкы, ранмыгазетык ытлён рисоватык рыпэт ӈэраномакатынвык ытлён гъэйӈэчьивылин.
Ӄолеран мыгазетык бригадир Кымъын гивлин, энмэн ымыԓьо заметка тывъё ӄэглынангэт гатвален, ынкъам энмэн Кэӈъири чинит иквъи томгэты, иӈӄун ытлён лым ӄырым ынӈин нитыркын.
Ынкатагнэпы ӈыроӄ йъилгыт галягъат.
Ынкъам ынкэӈ энмэч ӈирэче нэмэ тумгэ гъэйӈэчьивылин Кэӈъири.
Ӄунэ ытлён ӄатвыткома гъэӄэлтэтлин.
Энмэн ынык курэ оʼптытъар рыркат ыргынан люӈӄэтвэ нэнтынэт.
Ынкъам вай нэмэ: Кымъынэ бригадак йъарат нымкыӄин мъэмит гаяаленат.
Иты вай мытӄымыт рыпэт гэгнулин ынкъам ынӄэната Йынрын гэнинэпиривлин.
Вачаӄ-ым мъэмит йъарат нымкъэв гаяаленат.
Ынкъам вай ынӄэн гатвален, иӈӄун Кэӈъиринэ гыто инэл гыкыԓьинэт колхозкэн мъэмит ынкъам ӄынур чиниткинэт нэнаяаӄэнат.
Ӄэглынангэт, ытлён оʼптытъача амноӈэты гэчейвыткулин ынкъам чайвыткоӈӈок ванэван вэлыткорак нымъэминӈэгъэн.
Ынан ынӄэн таӈванэван чимгъуу нылгынин: ымыԓьо мъэмит ыннаны ваԓьыт — ынкы уйӈэ экэликэ: колхозкэнат ынӄэнат, лымэвыр ӄырымэнат.
Ыныкит завхозо элвэԓьин оʼравэтԓьан нъытвагъан, ӄырым ымы микынэ ынӄэн нъыԓьунин.
Ынӄэн вай Гэмалӄотына чимгъунин, иӈӄун аймэнма мъэмит ӄонпы тэнынныӈык ынкъам лым ыныкы йыԓьёлӄылтэ чекот.
ыннаны ваԓьыт — ынкы уйӈэ экэликэ: колхозкэнат ынӄэнат, лымэвыр ӄырымэнат.
Ыныкит завхозо элвэԓьин оʼравэтԓьан нъытвагъан, ӄырым ымы микынэ ынӄэн нъыԓьунин.
Ынӄэн вай Гэмалӄотына чимгъунин, иӈӄун аймэнма мъэмит ӄонпы тэнынныӈык ынкъам лым ыныкы йыԓьёлӄылтэ чекот.
Анъым иаʼм ытлён нъэйӈэԓьэтыркын?
Ынӈэ вай лыгитъэркин милютэт ынан ганмыленат.
Мыкыӈ ынан тааӈытконвы пипиӄылгыт нинэлӄэгнэвӄинэт.
Вынъэм атааӈыткока итык инэпыткыԓьу аʼӄанъаԓьыӈ.
Гэмгэгынниӈӈыттыԓьэ ынӄэн нымэԓьэв лыги лынъёлӄыл.
Вачаӄ вэнлыги ытлён нылгъэйӈэчьивыӄин.
Кымъын энмэч иквъи, энмэн Кэӈъири лыгэнитык ырык бригадак тымӈэтваркын ынкъам ытлён ынӄо тэленъеп алва рылеёлӄыл.
Мачынан правленията Кэӈъири ӄолебригадагты нынъялгытаннэн, миӈкыри ӄун Кымъынэ ытлён рыӄытрирэвнин эʼйӈэчьивык.
Чама вай тымӈэяаёт мъэмит лым котъёлӄылтэ — вынэ ынӄэн аʼӄаӈ Кымъынэ ӈынваӈэк.
Ок-ым ӈан лым бригадык ытлён нэръэйӈэԓьэнӈын, ӄырым ейвэчу ыʼнылгыгъэн.
Пытӄылым аʼатгыргын: вай ӄонпы аʼйӈаԓьанма ынӄэнат ӄантаквыт ныкэтъоӄэнат.
Ӄэтвыткуплыткук, миӈкы Кэӈъиринэ оʼптытъар рыркат рыгаляӈаннэнат, рай иаʼм нэмэ накэтъогъан татэнувэраӈгыргын.
Мачынан ынкы ӄэтвыткук курэ нъэнъэйӈэԓьэтын, вачаӄ иаʼм лым ыргынан ӄантаквыт накэтъоркынат.
Ӈоӈӈо-ым иквъи.
Аны йъарат гынан, Кэӈъирий, чинитувик ейвэчу лыӈыркын.
Ынкы ӈан найылгавэгыт пэӈъивэтык.
Игыр-ым рыркагты айылгавэ.
Ынкы ӈан нъэнӄэтигыт такэчгэты тэнувэран тэйкык.
Игыр эʼнӄэти тэнувэрагты тэкичгылӄыл тымык.
Ыннэн рыркы рыгаляӈатын — ӈирэӄ ынык рээн элкыгъэт.
Ымы вай мыкыӈ нъэлкынэт, ыныкит Кымъынэ агтака нъынтынинэт.
Иаʼм-ым Кымъын лёӈайылгава итгъи?
Гынан, Кэӈъирий, чинит мачтъарыӈ чинитувик ӄыгйипыркын, ынкы тумгэ гыт майыӈкы нэрэгйипыркынигыт.
Вачаӄ ымы мъэмитъэрылтэтык рай иаʼм гакэтъолен нэмэ ӄытлечьатгыргын татэнувэрагма.
Аны лыгэн таӈӄонпы ымыԓьорык ныкэтъоӄэн Мэмылын рисунок.
Кэӈъири нычимгъуӄин: эты вай ымыԓьо ынин аʼӄатвагыргыт Мэмылгыпы варкыт.
Ыныкит-ым Мэмыл чинит миӈкыри нъэӄэлтэтӄин, ымыԓьорык ынӄэн ӄынур ванэван ыʼнԓьугъэн.
Вай ынин аʼткэвма танынныӈгыргын рай иаʼм ванэван микынэ ныкэтъонэн.
Кэӈъиръим нычимгъуӄин; вынэ ынӄэн тылвъэтки.
Мэмылгыпы варкыт.
Ыныкит-ым Мэмыл чинит миӈкыри нъэӄэлтэтӄин, ымыԓьорык ынӄэн ӄынур ванэван ыʼнԓьугъэн.
Вай ынин аʼткэвма танынныӈгыргын рай иаʼм ванэван микынэ ныкэтъонэн.
Кэӈъиръим нычимгъуӄин; вынэ ынӄэн тылвъэтки.
Ытлён ӈан ынкы нычимгъуӄин: Ёорэлена ынӄэн калет коԓьэты ратвыгнэн; полярника — полярный станцияк; Аймыӈана — Гэмалӄотына, ынан-ым — колхозык правленияк.
Таӈымыԓьэты нымнымэ Мэмыл тэнӈу рэлгыгнин!
Вачаӄ ынӈин лёӈытваԓьын.
Ӄэйвитык ынӄэн ымыԓьорык лыги нылгыӄин, ымы ынӄэнагты ытри нытэнӈыткуӄикэт.
Вачаӄ тэнӈу ипэ нынны нылгыӄин, ванэван Мэмыл.
Ынӄэн Кэӈъиринэ нинэчичевӄин ынкъам ынӄэната ытлён ныпыннытваӄэн.
Вай-ым чит ынӈот нычимгъуӄин Кэӈъири: Мэмыл нымръэтъеквэ тылеркын, ымыԓьорыӄ-ым ӈинӄэе ытлён Мымылыну нъэйӈэвӄин, ынкъам вай ынӈин ынык оʼмраквъэ ынӄэн нынны, рыпэт ымы ванэван микынэ пэтынынны ныкэтъонэн.
Кэӈъиринэ ванэван нычичевнин: таӈъоравэтԓьагты чамъам ръомравы эʼӄэнынны.
Вай мэӈин ӄулититэ рывэтгаанма, Кэӈъиринэ Мэмыл Мымылыну нинэлгыӄин.
Ынкъам ӄонпы ытлён вэтгавтомга нэнамӈылёӄэн.
Рэӄын иви?
Ръэмымыл?
Эви вай гынан гэмо?
Вачаӄ эчги ытлён нымгоӄэн пыӈылтэлык, вэтгавтомга эвыр ынкы ытлён нинивӄин.
Вай эви ынӄэн!
Вынэ лыги гымнан.
Вай лыгэн таӈванэван микынэ нывинрэннин Кэӈъири.
Аны гэнрэӄэвлинэт ымыԓьо Мэмылына?
Эвыр-ым ымыԓьорык антыяатка нэнтыркын гымнин аʼӄалтатгыргын, — нычимгъуӄин Кэӈъири, — гымнан лым транкэтъовӈын, миӈкыри ынӄэн ынпыначгылёчгын гъэӄэлтэтлин.
Ынан гым газетак гэнанэргыпавлен, гымнан нэмыӄэй ытлён газетак транэргыпавӈын.
Ынӈатал рэтигылгэты ынкы ытлён!
Чывипыт йъилгыӈит клубык раймэтвагъа газета — ымыԓьорык наракалевэтгавӈын.
Таӈымыԓьорык, миӈкыри ӄун ымнымык мурык ытръэч амынан Мэмыл экэлигъюлкыԓьин.
Ӄолегазетык ынпыначгын татлыӈыткоԓьылӄыл.
Рэӄын-ым ытлён ривы?
Вай ӄэглынангэт ымыԓьо ынӈин гатвален.
Ымыԓьорык ынӄэн гэԓьулин.
ытлён газетак транэргыпавӈын.
Ынӈатал рэтигылгэты ынкы ытлён!
Чывипыт йъилгыӈит клубык раймэтвагъа газета — ымыԓьорык наракалевэтгавӈын.
Таӈымыԓьорык, миӈкыри ӄун ымнымык мурык ытръэч амынан Мэмыл экэлигъюлкыԓьин.
Ӄолегазетык ынпыначгын татлыӈыткоԓьылӄыл.
Рэӄын-ым ытлён ривы?
Вай ӄэглынангэт ымыԓьо ынӈин гатвален.
Ымыԓьорык ынӄэн гэԓьулин.
Ынӈин вай Кэӈъиринэ калеӈӈонэн заметка.
Аны ынӈин нытэӈычьэтӄин, рыпэт чиниткин аʼӄатвагыргын виин рытгэваннэн.
Ӈан-ым ынан ӄырым нъымгонэн кэлик заметка, ыныкит лыги нъылгынин, миӈкыри гавэтгычемгъолен ӈайыткынык Мэмыл.
Таӈӄонпы колхозмэгчерыплыткок, игыр ынпыначгын нырэгъючечӈыӄин.
Гым-ым нычимгъуйгым паӈъэвӈытосӄэвык, — нивӄин Тэгрыӈэ, — ӄытлыгъим ипэ каленыгъеватынвы тыетык!
Аны ӈээкык нылгэкачьаравӄэн ытлыгэты — Мэмыл лыгэӄылпэ ныгъюлетӄин.
Ыныкит ытлён эквэтгъи Хабаровскагты, Мэмылына инэныгйивэтыԓьу нъэлгъи калеткоракэн инэныгйивэтыԓьын Валентина Алексеевна.
Игыр-ым, — нивӄин Мэмыл, кыляма ӈээкык, — гынан гымыкы гаймаӈэн ымыԓьо таӈкалеӈ.
Игыр гымнан чинит гынин кэлинӈивыт тракалевэтгавыркынат.
Эченур нымэԓьэв ӄыкэлиркын, таӈкалевэтгавыӈ.
Ӈан-ым тэлеӈ ытлён лываквъэ кэлигъюлетык, миӈкыри ӄун ынан ванэван нытэнчичевнинэт букват.
Ытлён нытэгъеӈӄин, иӈӄун ытлён эӄылпэ ыʼныныгъюлевын книгак калевэтгавык.
Ытлён-ым рай ръачемывэнвыӄаеты ныныгйивэтӄин.
Ынӄэнат чимывинвыт тымӈэӄолено нитӄинэт.
Ӈан-ым эʼӄэтэнынныӈык, ынкы ынан ымыԓьо тэнчичевнин.
Вай-ым ынӈин ваԓьын буква!
Ынкъам Мэмылына ӄэглынангэт чичевнин, ръэнут ипэ буква.
Ыныкит алваӈ рытчык ыннэн буква — таӈалваӈ ымыԓьэты вэтгав рэнъэлы!
Мэмыл нытэгъеӈӄин ымы таӈӄонпы рэгъючечӈык.
Ынан оʼтчой нэнъатчаӄэн Йынрына рээн ныкэръотагнэты лейвыткуԓьын ӈээкык.
Эчги Тэгрыӈэ нырэӄин, ынпыначга ымыԓьо ынин тайкыё нэнатвыӄэн.
Ынкъам ынӈин нуръэв нинэныгйивэтӄин ытлыгын Тэгрыӈэнэ, рыпэт ынин лылет нэлкымъятыӈоӄэнат.
Тэгрыӈэ ниничгытэтӄин: вай, эргатык еп ытлён йылӄанма, ытлыгын энмэч рэмигчирысӄивы.
ӈээкык.
Эчги Тэгрыӈэ нырэӄин, ынпыначга ымыԓьо ынин тайкыё нэнатвыӄэн.
Ынкъам ынӈин нуръэв нинэныгйивэтӄин ытлыгын Тэгрыӈэнэ, рыпэт ынин лылет нэлкымъятыӈоӄэнат.
Тэгрыӈэ ниничгытэтӄин: вай, эргатык еп ытлён йылӄанма, ытлыгын энмэч рэмигчирысӄивы.
Ӈыранъылёӈэт Кэӈъиринэ гэкэлилин заметка.
Ипъэм заметка ынан ӈыронъылёӈэт гэкэлилин — ӈыраӄавык ыʼлёк ынан чит Мэмыл карикатурак рисоватыркынэн.
Ынръам танлывавнэн.
Вэтгычемгъонэн амзаметка кэлик.
Экэлигъюлкыԓьин ынпыначгын, — ынӈин тэнынныгнин Кэӈъиринэ калетайкыё заметка.
Вай ынӈот гамголен: Нымытваркын ӄол оʼравэтԓьан мурык колхозык.
Вай таӈымыԓьорык ытлён лыги.
Ынин нынны Мэмыл.
Рымагты гатвылен, миӈкыри библиотекак аʼткэвма гэтэнынӈыӈлин Мэмыл, чама ынкы гатвылен, энмэн ымыԓьо ынкы ваԓьа амӈыркылята ԓьулӄылти нэйпынэт ынкъам иквъэт, титэ рапаагъа ынпыначгын ынӈин итык.
Аны ванэван Кэӈъири ныръыръунтэнӈын.
Ынӄэн таӈыӈ газетагты.
Вай-ым ынӄэн мэкына тывма ытлён таӈванэван нъыръунтэтын.
Вачаӄ газетак ымыԓьо тывъё, таӈкалевэтгавыӈ ваԓьылӄыл: ынӈин ытлён нычимгъуӄин.
Вынэ ӄырым ытлён лымӈэ ынӈин итыԓьылӄыл,— гатвален рымагтэты заметкак.
Эвыр-ым ытлён правленияԓьын, ӄырым ымыԓьо авъеткынка ваԓьылӄылтэ.
Кэӈъиринэ люнйыле рыннин Гономына заметка: Гоном ытри Мэмыл ыннаны.
Опопы йылык омаканма ымыԓьэты редколлегия.
Ынкы ӄырым эʼнӄу ыʼнылгыгъэн.
Авынъанӄатэты газетак нарайпанӈын.
Редколлегия омакаттагнэты еп ӈирэӄ ыʼлёт.
Ынӄэн Кэӈъиринэ пынлёнэн Рэнтувгэйпы Полярный станпияк, ӄулимигчитԓьэк варкын мыӄыԓьыӄэй печатный машинаӄай.
Кэӈъири ӈэнрилы ӄытгъи ынкъам печататыйгот рыннин заметка.
Вачаӄ печататык заметка гэлгимӄытвилин.
Вай ӈыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка таӈыӈ ныпэраӄэн.
ӈэнрилы ӄытгъи ынкъам печататыйгот рыннин заметка.
Вачаӄ печататык заметка гэлгимӄытвилин.
Вай ӈыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка таӈыӈ ныпэраӄэн.
Калеткорак ынӈин таӈаӄочеткынка, рыпэт ымы йыркыплекыт вэнлыги ныӄаврыткатӄэнат.
Вачак Кэӈъиринэ калеткоран ӄулийыръыԓьу, выргыргыйыръыԓьу кэтъоркынэн.
Ӄэйвъэм ӈыраӄав класс пылыткотагнэпы ытлён ванэван ӈанӄоры нырэгъэн.
Аны тэленъеп ынӄэн гатвален.
Вэчьым ӈан ымы ытлён калеткома, вулӄытвик ӈутку ынӈот таӈаӄочеткынка нытваӄэн игыркинэмил.
Ытръэч ынӄэн ынан гэмо нинэлгыӄин.
Кэӈъири коридорык эмгынунык нывилгъи.
Ынан вай гантыяатлен пынлёк Ринтувги, ръаклассык ратвагъа редколлегиякэн умэкэт.
Тымӈынӈэн ынан ӄол тытыл умнин.
Катам тытлык ранъав — ӄэргычьэн энатрэтъёлгын.
Энатрэтъёлгыткынык амалваӈ ваԓьыт галгат.
Катам Каӈъэрэна ӄэргычьык рымагтэпы нытлепӄин йъаяӄ.
Классык вусӄымчыку.
Рывантаттытлепы ныӄэргатӄэн рэлкун.
Кэӈъири пагчеӈэты рэгъи.
Ытлён калеткома ӈутку ынӄэнат атвакыԓьэнат.
Йъаяӄык ачгыта нывытрэтӄин увъёквачгын.
Ӄолеэнатрэтъёлгыткынык — галгат, тулликыт.
Ынангыргол коргыпэкычьыӄагтэ.
Ытри ынӈин ныпэраӄэнат, ӄынур вай игыр рэриӈэӈыт ынкъам айычгэткынык равакъоӈыт.
Аны ӈан ытри ынӈин итык нытэӈычьэтӄинэт.
Кэӈъиринэ ымыԓьо пагчеӈэты нинэгитэйвыӄин, таӈванэван титэ ынӈин ваԓьыт ныԓьунинэт.
Люур вай ытлён рыпэт яалчайвыгъэ: ынӈатал айылгыгыргын вийилетгъи энатрэтъёлгыӄэргычьык.
Ытлён мэрынрэ таалгылятгъэ ынкъам ӄэглынангэт классык ӄъавалык ԓьунин оʼравэтԓьэн ыʼмрил.
Анпаавка гитэк, Кэӈъири яалчайвыгъэ ынкъам кэлиныгйивэтыԓьин Эйӈэчын ӄулиӄул валёмнэн: Гыт гымыкы етий, Кэӈъирий?
Вай вытку ынкы Кэӈъиринэ кэтъонэн, раӄынвы ипэ ытлён ӈанӄоры етгъи.
Тыетык, Эйӈэч.
Ии, гыныкагты.
Редколлегиягты тыетык.
Заметка трэтын.
Ӄытлыги вай турык ӈутку таӈычьыгыргын.
Ии.
Ӈотӄэн биологиякэн кабинет.
Валентина Алексеевнанэн.
Редколлегия ӈутку ачгыта, учитеԓьралкок.
Мынылӄыт ӈэнрилы.
Ытри рэгъэт ачгыта ваԓьэты ралкогты.
Ынкы энмэч столык ӄача нывакъотваӄэн Ринтувги.
Вай-ым игыр ымыԓьэты редколлегия умэкэтгъи, — иквъи Эйӈэч.
Вай ӈотӄэн, Валентина Алексеевнай, гынниӈӈыттыԓьын Кэӈъири.
Ытлён мурык корреспонденто ритгъэ.
Кэӈъиринэ мынгаймэннэнат етыԓьыт.
Вачаӄ вэнлыги ынан вэчеты нинэгитэӄин Мэмыл.
Иаʼм ынӄэн ынпыначгын етгъи?
Вай кэтэм рэтык Кэӈъиринэ заметка!
Чама вай Кэӈъиринэ валёмнэн, миӈкыри Эйӈэчынэ ытлён ваԓьылӄылё корреспонденто лыгнин.
Этъым нытэӈӄин ынан кэлинин заметка.
Вынъэм ӈан ынӄэн кэлиныгйивэтыԓьэ лыги.
Мэй, Ринтув, — винвэ пынлёнэн Кэӈъиринэ, — иаʼм ӈанӄо тымӈъоравэтԓьат етгъэт?
Микынтъим тымӈъоравэтԓьат?
Игыр мури мытлыгморэ редколлегияк.
Вачаӄ ынӄэн пыӈыл люнчимгъутэ рыннин Кэӈъиринэ.
Гоном, — иквъи Эйӈэч,— вай Кэӈъиринэ ӈанӄо заметка рэннин.
Вай-ым ынӄэната мынымго.
Торгынан энмэч калевэтгавыткы?
Вай вытку игыр.
Ыʼмто.
Ӄоо, миӈкыри Ринтувги ривы, гым-ым ынӈот тычимгъуркын: мачынан рымагты мурык Кэӈъири корреспонденто нитыркын.
Наӄам вай ӈотӄэн заметка гапэтавлен.
Ынан Мэмылына йылнин заметка.
Мэмылына-ым ынпыначгымэл лыляйпы риичгэвнин кэлитъул ынкъам мэрынрэ чама нэргъав калевэтгавыӈонэн: Экэлигъюлкыԓьин ынпыначгын.
Ынан гитэнин Кэӈъири, ынӄо рымагты калевэтгавыӈонэн заметка пылыткотагнэты.
Аʼмын вай гапэтатлен, — иквъи ытлён, наӄам ынин лылет нытанӈавпэраӄэнат.
Таӈкарикатура ӈан ӈутку рисоватык!
Ӄэйвэ?
Вачаӄ вай Кэӈъири ынӈин гаргатэты ныпэраӄэн, рыпэт ымы мэчынкы арисоватка карикатура тэнӈу таӈылгыӈ.
Нэмэ вай ынпыначгын Мэмыл ипыԓьу итгъи!
Аны вай миӈкыри ынӄэн вагъэ?
Ынӈатал гэгэргэтлин Кэӈъири.
Ытлён вакъосӄыёлгык гавакъолен ынкъам ёргэты нинэгитэӄин Мэмыл.
Ӄылӄут, Кэӈъирий, — иквъи ынпыначгын, — ынӄэн вакъон гынин пыргуккъэли.
Эвыр ынкы Кэӈъири ӄутысӄычетгъи ынкъам рыпэтгавыӈонэн къэли.
Вачаӄ пыргуккъэли игыр этынвымэл ныпэраӄэн.
Ымыԓьо редколлегияԓьыт нылгитэнӈыткуръуӄинэт.
Ымы Мэмыл авынъанӄатэты ронтымытваӈыԓьын, нэмыӄэй танӈыткоӈӈогъэ.
Вай ӄынур ынкы ванэван редколлегия нумэкэтын, ипэ-ым танӈавкинокартина ныгитэӄин.
С. Аны ытри ныкоргъав, нэргъав нытэнӈыткуӄинэт.
Вачаӄ ытри чинит нымӈылтэлӄэнат, энмэн ӄулинутэк мыкъэӄэгниԓьык оʼравэтԓьат мыкыӈ ныпыннытваӄэнат, ванэван ӄонпы ныкоргычьатынат.
Ынӈатал нымэԓьэв нъатван, ыныкит лымынкы, ымнотаеквэ ынӈин ныкоргъав, нэргъав нъытэнӈыткуркынэт оʼравэтԓьат, миӈкыри Советнотак тэнӈыткуркыт ымыԓьо.
Ӄэйвитык ымы чекыяа Эйгысӄык!
Гымнан тэнӈыткуԓьыт айватԓьат нэнавалёмэгым.
Аны ытри ныкоргъав, нэргъав нытэнӈыткуӄинэт.
Вачаӄ ытри чинит нымӈылтэлӄэнат, энмэн ӄулинутэк мыкъэӄэгниԓьык оʼравэтԓьат мыкыӈ ныпыннытваӄэнат, ванэван ӄонпы ныкоргычьатынат.
Ынӈатал нымэԓьэв нъатван, ыныкит лымынкы, ымнотаеквэ ынӈин ныкоргъав, нэргъав нъытэнӈыткуркынэт оʼравэтԓьат, миӈкыри Советнотак тэнӈыткуркыт ымыԓьо.
Ӄэйвитык ымы чекыяа Эйгысӄык!
Тургивикин ныкирит.
Вынэ ванэван титэ мурык ынӈин ваԓьын торгэвэёлка нытвагъан!
Ӈан ӄэйвэ ымы лыгэн ынӈин аёлкака нытургивимури калеткорак, ынӈин вэнлыги ныгичивэнмури.
Пытӄыкытур челгырак вакаӈынвык нэтэйкыгъэн клуб.
Ынкатагнэпы мури нытургивимури ынкы.
Ынӈатал гэчевкы нытваӄэн: рэмкын нилюԓьэтӄин, ныпутурэԓьэтӄин.
Вачаӄ ынӈин аёлкака.
Мэӈӄъом ӈутку Лыгъоравэтԓьааӈӄачормык эймитык ёлка?
Мурыгнутэк айвалык тургивин гаёлкама ӄонпы нынрынгиивӄин.
Ӈан Марковрайонык лымэвыр лым ӄулимиӈкы.
Ынкы аʼачекыт нытигыԓьэтӄинэт омкэты ынкъам нъалыгатгаткоӄэн ынкы таӈпэраԓьын ёлка.
Наӄам морыкайпы чымчаомкытагнэты чекыяа.
Вэчьым ымы тысячак километрык ыяаӈ!
Мурык нымык ыннанӄачакэнак аӈӄы, ӄолеӄачакэнак-ым вэтгысӄыԓьын нутэнут.
нымык ыннанӄачакэнак аӈӄы, ӄолеӄачакэнак-ым вэтгысӄыԓьын нутэнут.
Наӄам вэнлыги игыргивик мурык нэрэтэйкыӈын ёлка.
Ынӄэн турыԓьэ кэлиныгйивэтыԓьэ, Валентина Алексеевнана чимгъунин.
Ытлён иквъи: Иаʼм вай ынӈин?
Ымсоветнотак Торгэвэӈӈок ымыԓьо ӈинӄэгти ынкъам ӈээккэӄэгти ёлкак гыролмакы ныгичивэтӄинэт, ныпутурэӄинэт, нытипъэйӈэӄинэт.
Аны ынӄэн таӈычьыгыргын!
Иаʼм-ым мургин нэнэнэт ӄутыргинэк аʼӄаӈ нытванат?
Ыныкит ытлён нивӄин.
мургин нэнэнэт.
Ытлён ымы вэчьым чинит ёлкак гыролмакы гичивэтык нытэгъеӈӄин.
Ӄэйвэ, — тэнӈэквъи калеткоракэн директор Эйӈэч.
Моргынан ӄонпы ырыкы ԓьэлеӈкы каникулык нинэтэйкымури праздник.
Ымы игыргивик ынӈин ратвагъа.
Мытрэнӄэвивӈынэт ытри.
Ытръэч ӈот.
Вай ынӄэн ытръэч ӈот, гымнан тытвыркын.
Ванэван праздник, ипэ ёлка тытвыркын гыныкагты.
Аны вай нэнэнин коргычьаттэ титэ лым аʼӄантыяатыӈ.
Ӈан гымнан эгыттагнэты ванэван мынтыяатын мэнигкэйӈын.
Ытлён ынӈин гайпатлен, ӄынур ӈот оттыеквэ ныттэттылеӄин.
Ынӄэн гымнан майыӈкы имырэӄъэлючик, майыӈкы ӄулувичвинэӈэк тэӈу гэлгылин.
Катам ытлён гымы Эпэнэ Чьэчеӈэ инэйылгъи.
Вэчьым ынан гинэԓьулин гым ӄонпы ыныкагты лылепыԓьигым.
Ынкатагнэпы гым ӄонпы нивигым: ымыԓьо гымнин чемгъоо ӄонпы ратваркын.
Аны ынӈэ тэнӈу инэлгыкэ!
Вынэ ынӈэ антыяатка, Валяй.
Ӈотӄэн ӄырымэн Горьковская область.
Ымы элек ӈутрилы ёлка аʼӄаратыӈ, тыляма ракыкваты.
Игыр-ым, ԓьэлеӈкы, миӈкыри?
Ымы элек ӄырым микынэ нырэннин.
Вай лыги ӄонпы лынъёлӄыл, миӈкы мури мытытваркын.
Ытръэч вай ӄэтыӈок киткит экэвкитэ аʼткэвма нытвайгым.
Игыр-ым гым таӈайылгыкыԓьо тынъэлык.
Рай аны ынӈот мынинмык, Эйӈэч.
киткит экэвкитэ аʼткэвма нытвайгым.
Игыр-ым гым таӈайылгыкыԓьо тынъэлык.
Рай аны ынӈот мынинмык, Эйӈэч.
Аны-ым миӈкыри мынинмык?
Риӈэнэӈэтэ ӈанӄоры ёлка мынрэтын?
Эвыр-ым лымалявык ръэнӄэты, ынӄэн гымнан ӄырым гыныкы мытвыгъан.
Эченур ынӈэ гынан ёлка эʼнку элгыкэ.
Ва?
Вынэ ванэван эʼнку мылгыгъэн.
Йыӄӄай-ым!
Ынӄэн ӄэглынангэт йыӄӄайъымо вагъэ.
Валяна рыгйивэтыгйит Кабицкий ынкъам комсомолец Чейвытэгын оʼнтытъар ыʼлёӈэт гэтэминӈэтлинэт.
Ытри кэлиткуплыткук, тытляйпэты ӄолеклассык нытэминӈэтӄинэт.
Янор ыргынан нэтэйкын пойгычьын, ынкы нэръэйипынэт ӄликкин мынгыткэн парол патгыргыт ынкъам классык эмгынунык нанвэтчавын уттын.
Патгыргык амалваӈ ивлеԓьыт уттытъулти найпатынат: гыргоча чигмыԓьыт, эвыча — эвлыӈ ваԓьыт.
Аны ынӄэн ымыԓьэты таӈванэван тыӈэԓьу утту ныпэрагъан, ынӄэната Кабицкийына чиниткин тайкыё малгаргатэты нинэгитэӄин.
Вачаӄ ыныкит оттыпойгычьын увчеква нэнаркэлен ынкъам уттытъулык найпатынат вытэчгытрыкалетъолен выттэ — ынкы игыр танԓьоӈ — нымэԓьэв уттут гэтэйкылин.
Вулӄытвик, иӈӄун ӈинӄэе эвнэԓьукэ, ымыԓьэты уттут ганъялгытатлен клубэты.
Ынкы ынръам мэгчератыӈогъэ колхозкэн механик Кэԓьэвги, ынкъам комсомоԓьцат Тывъар ынкъам Кэйӈыӈэ.
Ыргынан нытэйкыӄинэт ёлкакэн увичвинэӈэт.
Ытри ынпыначга Мэмылына нинэвинрэтӄинэт.
Ытлён Эпэну Чьэчеӈу ритгъэ.
Ынӈин гивлин Валентина Алексеевна.
Ӄэйвитык Эпэну Чьэчеӈу ымы мэчынкы нъитын Кабицкий — таӈамынан ынык ымнымык — майӈывалӄылыргын.
Вачаӄ Валентина Алексеевна иквъи, энмэн отгыӈ Мэмылына элгывалӄылыргын рэймысӄэвык, наӄам Кабицкийын четлёвалӄылыргын аʼӄаʼнэлгавыӈ.
Чама вай кэлиткуԓьэ эвыр ынкы эӄылпэ ытлён нэнъэлкылын: ымыԓьорык лыги ынин нэргыӄэн урвилӄулиӄул.
Ынпыначга Мэмылына нэнаймэӄэнат ынангырголягты амалваӈ пэраԓьыт оʼрааӄӄагтэ ынкъам увичвинэӈэт, миӈкыри ӄун ытлён ынанэквычьын.
Валентина Алексеевнана, Тывъарына ынкъам Кэйӈыӈэнэ нынтаӈпэравӄэнат эвычакэнат вытвыттэ.
Ыргынан ынкы чолытъола энанрэтлявъё кымликым ыʼԓьылу ныйпатӄэн, эвыча кымлеыʼлыткынык увичвинэӈэт нытрилӄинэт.
Кэԓьэвги, Кабицкий ынкъам Чейвытэгын, ыргынан нынмигчирэвӄин электропроводка.
Ӄол нитӄин Чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ.
Вачаӄ ӈинӄэгти ымыԓьо гынмыеп ныйылӄэтӄинэт: энмэч ныкирит ӈэраӄычьэты гэнъэтлин.
амалваӈ пэраԓьыт оʼрааӄӄагтэ ынкъам увичвинэӈэт, миӈкыри ӄун ытлён ынанэквычьын.
Валентина Алексеевнана, Тывъарына ынкъам Кэйӈыӈэнэ нынтаӈпэравӄэнат эвычакэнат вытвыттэ.
Ыргынан ынкы чолытъола энанрэтлявъё кымликым ыʼԓьылу ныйпатӄэн, эвыча кымлеыʼлыткынык увичвинэӈэт нытрилӄинэт.
Кэԓьэвги, Кабицкий ынкъам Чейвытэгын, ыргынан нынмигчирэвӄин электропроводка.
Ӄол нитӄин Чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ.
Вачаӄ ӈинӄэгти ымыԓьо гынмыеп ныйылӄэтӄинэт: энмэч ныкирит ӈэраӄычьэты гэнъэтлин.
Ӄынвэр-ым ымыԓьо гантэнмавыплытколен.
Кэԓьэвгинэ гырголкэн ӄэргыӄэр рывайӈаннэн ынкъам рынлевнинэт амалваӈ пэраԓьыт оʼраакӄагтэ.
Ӄэргатгъэ ёлкаткынык челгаӈар, таӈамалваӈ пэраӈӈогъат чолен пиӈэӄэгти.
Ынкъам таӈымыԓьэты ёлка таӈпэраӈӈогъэ, ӄынур ӄэглынангэт рай вытку айвэ омкэпы нэрэтын.
Ымы вай таёлкаӈыԓьэты ынӄэн эюԓьу пэрагъэ.
Ӈан-ым Мэмылын оʼптытъар кыкватоттытъолтэ ынкы гаяаленат.
Ынӄэнат кыкватоттытъолтэ пэлятгъат ялгытык тороттырагты, рычемавъёйпы лыгэрайпы; Мэмылына чит ынӄэнайпы купрэкин инэнвичгын нинэрэтэйкыӈӄин.
Игыр-ым ынӄэнат ӄынур нэмэ эюгъэт, нэмэ вытэчгытрыпэраӈӈогъат.
Умкык-ым ваԓьа Кабицкийына ынкъам Валентина .
лексеевнана мэлнэлгэлын окванавыткэн, ыргынан лыги лынъё еп ӈэныԓьаттагнэпы.
Кита ӈанӄо мынгылгын, Степан Андреевич!
ивнин Кабицкий Валентина Алексеевнана.
Ӈанӄо мынгылгын, Мэмыл!
Тывъар, Кэԓьэвгий ӄэймитвылгыткутык!
Ымыԓьо ӄэймитвылгыткутык вай ынӈот!
Ынкъам ымыԓьо ынӈин гыролмыӈӈогъат ёлкак.
Ынӈатал-ым ынӄэн энэчгытэты ныпэраӄэн, ыныкит микынэ ӈаргынойпы ӄэргычьэпы нъыгитэнин.
Ёлкак танӈыткоръогты, кагынпэгчавэты, коргыӄолеԓьатэты ныгрулмыӄинэт ӈэръамытлыӈэн оʼравэтԓьат: ӈыроӄ ӈэръамытлыӈклассык кэлиткуԓьыт — Тывъар, Кэйӈыӈэ ынкъам Чейвытэгын, механик Кэԓьэвги, кэлиныгйивэтыԓьын Валентина Алексеевна, четлёлялёԓьын Кабицкий ынкъам лыплявтыԓьын ынпыначгын, правленияԓьын колхозкэн — Мэмыл.
Вэчьым ӈот таӈванэван титэ ынӈин ныгичивэтынэт миӈкы ёлкак.
колхозкэн — Мэмыл.
Вэчьым ӈот таӈванэван титэ ынӈин ныгичивэтынэт миӈкы ёлкак.
Инъэ таӈымыԓьо нымнымкин ӈээккэӄэгти ынкъам ӈинӄэгти клубык ӄача умэкэтгъэт.
Аны ытри таӈъаӄагтатыӈ ӄэргычьэпы ынкъам тытлепы, ынӈэ тытылтэ нъомрайпытваӄэнат, ӄэргычьыт нэмыӄэй гэйпылинэт, чама гэчеватгыргын еп оʼтчой.
Ынӄэната Мэмыл калеткорак гэтэлелюнлин: ыныкит ытлён элелюкэ калеткорагты нъылӄытын, ӈинӄэе эвыр ынкы нъэнъэлкылын, мэӈин ипэ Эпэну Чьэчеӈу итыркын.
Ӈаргыногты ытлён ӈытогъэ комсомоԓьцак рээн.
Аны таӈпэраԓьын, четлёлпыԓьын, майӈыэлгырэлвыԓьын, рэстагнэты ивлеԓьын ынин элгывалӄылыргын.
Ынин левыт люӈкымлитэ нэнтыгъэн: ынин кырвирти левтык кымлимил илгыԓьыт.
Мэмылына нинимтиӄин кувэе йыръыԓьын тэючгын.
Ытлён ӄычекытваԓьэты ӈэнӄаеты рыгэлгъи.
Ытри выйитвыгъэт.
Ынан ӄырирнин оʼмрайпэчгын.
Ынръам ӈот оʼмрайпэчгын рай иаʼм ынанмыӄычьык кэлиткуԓьык ӈээккэӄэйык карманчыко гатвален.
Эпэнэ Чьэчеӈэ рывэнтэннин тытыл клубкэн.
Ымыԓьо мэрынрэ ынык рээн восӄэты ваԓьэты рачыкогты рэгъэт.
Ынкъам люур авэтываӄ ӈылетысӄычетгъэт амалваӈ пэраԓьыт оʼраакӄагтэ.
Ымыԓьорык нэԓьугъэн таӈпэраԓьын ёлка, тургивикин ёлка, ыргынан чит ӄонпы ытръэч книгайпы лыги лынъё.
Аны вай, Валяй, — винвэӄэй иквъи Эʼйӈэч, — ынӈатал-ым йыӄӄай-ым торгынан тэйкыткы!
Нэнэнин гэчеватгыргын волӄытвэтагнэты гатвален.
Ынӄо ытри увичвыплыткук, путурэплыткук рагтыръогъат.
Ымыԓьо ытри гэнӄэвивлинэт Эпэнэ Чьэчеӈэ.
Ынӈатал энэчгытатгыргын, ымыԓьорык тэгъеӈу лынъё гэӄэвилин.
Рай ынӄэн Валентина Алексеевна ынӈин рыннин.
Миӈкыри ынӈин рыннин — ӄоо, гымнан гэмо.
Игыр-ым мъыянвыт гарагтыленат.
Игыр залык ӈэнъянвыт ныгичивэтӄинэт.
Ӄулирэлкук ныпаӈъэвӈытоӄэнат Мэмыл, Валентина Алексеевна, Тывъар, Кэйӈыӈэ.
Ӈинӈэвысӄэтти ынӈин гэпэӈъивэтлинэт, рыпэт виин нъэнӄэтӄинэт путурэк.
Валентина Алексеевна, Тывъар, Кэйӈыӈэ.
Ӈинӈэвысӄэтти ынӈин гэпэӈъивэтлинэт, рыпэт виин нъэнӄэтӄинэт путурэк.
Мэмыл,— пынлёнэн Валентина Алексеевнана ынпыначгын, — вай тэленъеп.
Ӈан еп революция атвака нынрынгиивӄин Лыгъоравэтԓьанотак тургивин?
Вынэ ванэван.
Ӈан-ым игыркин тургивин мурык эмгынунйъилгык нытваӄэн.
Ынӄэн йъилгын Ынпы ылвэну йъилгу нылгыӄин.
Вай ванэван тургивин ӄынрынгииквыткы?
Вынэ ванэван ымы рождество нытван.
Ӈан-ым лыгъоравэтԓьата ванэван руссиԓьин кэлы лымалё ыʼнылгыгъэн.
Вынъэм, ӄэйвэ, ыннэн рождество мурык гатвален.
Вынэ ванэван мынтыяатын ынӄэн рождество.
Кита ӄытвыгын!
Тэӈчьэчеӈэ вэты тывъёлӄылтэ лымӈылтэ.
Ӈан ынӄэн ӄырымэн лымӈыл.
Ынӄэн ӄэглынангэт гатвален.
Вай игыр тратвыӈын.
Ытлён кытэӄэй авъеткынка вагъэ.
Эгитэкэ ынан нинэнчичьэтӄин газета Советкэн Чукотка, столыткынык ваԓьын, — ӈан-ым ӈотӄэн рэлкун калевэтгаввакаӈынво нитӄин.
Ынӄоры ынпыначгын иквъи: Ынӄэн, Тывъар, гымнан гынин эпы тратвыӈын.
Памйы.
Вай миргэ Памъяна ванэван титэ ръэнут гыныкы нытвынэн?
Аны ванэван, Мэмыл, — иквъи увлылеԓьын Тывъар ынкъам эймэквъи столеты.
Вынэ эйъым ӄыпалёмтэлгэ.
Вынэ ынӄэн тэленъеп гатвален, чигтэленъеп.
Ӈан ынкы еп гым мынгытгэвэԓьо гатвайгым.
Ынкы мурык нымнымык пытӄыкытортагнэпы ганымытваӈӈолен амерыкаԓьэн вэлыткъолявол.
Мистер Карпендер, ынин нынны.
Яраӈы рэннин, эмгынуннымык йыпаннэн, вэлыткоран ынкы рывэнтэннин.
Элек ныетӄин леԓьутвъэт ынкъам нинэрэтӄинэт кимиттъыт Карпендерына.
Оʼптытъар ыʼлёӈэт ныйпэӄинэт ынӄэнат кимиттъыт, таӈымыԓьэты вэлыткоран ынӄэната ныйыръэтӄин.
Лымӈэ рай ръэченлет ӈаргын нытрилӄинэт.
Лыгэн ынӈин рэтэммэнигэ энаръэгты ченлет вэлыткорак ӄача нымайытваӄэнат.
рэтэммэнигэ энаръэгты ченлет вэлыткорак ӄача нымайытваӄэнат.
Ынкъам ляԓьотвэты ымԓьаляӈэт Карпендерына котъё ныйӈэйвыӄин: умӄэнэлгыт, тэнуйгыт, ваӈӄыттэ.
Ынан ымы ӄэюгнэлгин иръыт нинэркурӄинэт, пылекыт.
Америкак-ым ынык тумгэ майӈыманэмкын ынӄэната нинэпириӄин.
Ынан ыннэнгивик куннинэт ӈирэӄ ярат городык Джулок.
Ынан-ым лыгъоравэтԓьэн кимиттъыт ӈинвитԓьу нинэркурӄинэт.
Ытлён-ым эʼӄимле, мъэмитэ, пиӈвытрэ, тааӄата нывилыткуӄин.
Ымыԓьо ынӄэнат кимиттъыт ынык лыгимэйӈывитԓьэт.
Ымыԓьэты нымным ыныкы ачыӈыԓьо нытваӄэн.
Миӈкыръим рыръачӈытовык ачыӈыт?
Ынкы уйӈыԓьу экэлигъюлкыԓьу мури нытваморэ.
Вай ванэван эммурык нымнымык, таӈымаӈӄачормык уйӈэ ымы ыннэн кэлигъютԓьэн оʼравэтԓьан.
Лыгэн рылгыт энарылгатык нэнаяаморэ.
Вай ынӄэната Карпендерына варат нинэтэмъюӈъюуӄин.
Ӈан ынкы ԓьэлеӈкы аʼткэвма гатваморэ.
Ныгытъэнмури.
Элеӈиткин рыркатъол ымыԓьэты гэткулин.
Ок аны, варат колё ныгытъэтӄин.
Ивиниԓьыт ымъылёнэт чематгыргык ӄача ныкытчынъёӄэнат.
Ытръэч вай кытӄонача мэӈин нымэмылёӄэн.
Ымы рай гынник ӈэнку гивик тъэръэв гатвален.
Колё нычьэчеӈэтӄин, вэчьым ынӄэната ымы мэмылтэ эпиврэкыԓьинэт.
Тэӈуйӈэ эмытӄыкэ нытваморэ.
Мачымыԓьо ярат уйӈыԓьинэт эмытӄыкыԓьинэт.
Ээкэт гавайӈыленат.
Рэмкын ныӄивъеӄин, вусӄымчыку нынымытваӄэн.
Вачаӄ-ым Карпендер ынӄэната ныгаймычьавӄэн.
Вай лыгитъэркин пиӈвытрын мэйӈывиле ныркурӄин, иӈӄун эвнэченувъикэ.
Памъянэн яраӈы морыграк ӄача гатвален.
Ынӈатал нэрмъэв гатвален Памйы!
Ынантаӈычьын ынкъам ынанкынтачьын гынниӈӈыттыԓьын.
Ыʼтвэрмэчьэ чит ытлён ынык винрэтыԓьу рытчыркынин, ытръэч рай лывавнэн.
Ыʼтвэрмэчьын Нэнэӄ нивӄин, энмэн Памйы эʼӄэчимгъуԓьын.
Анъым ипэ Памйы ынӈатал таӈъоравэтԓьано гатвален.
Ыныкит вай ръэнут нэнанмыӄэн, вэтыӄун ратомгыт нинэйвэтӄинэт.
Ымы вай мури ынан нэйвэнмури ӄутырык ратомгык рээн.
вэтыӄун ратомгыт нинэйвэтӄинэт.
Ымы вай мури ынан нэйвэнмури ӄутырык ратомгык рээн.
Ӄоныры ӈэнку гивик нэмыӄэй Памйы тъэръэв нытэйӈэтӄин.
Ынан ымы рыпэт ыʼттъыт рывилыткувнинэт.
Ытръэч ыннэн ыʼттъын рыпэлявнэн, гыто лыгнин рывилыткувык.
Ӄутырык ынкы курэ ытлён тэнӈу нылгыӄин.
Чинит ӄымэк ченувъиркын, вачаӄ ыʼттъын рэӈэтыркынин.
Вэнлыги ыннэн ыʼттъын орвык аʼӄэлгатыӈ!
Аʼмын-ым ӈот рымагтэты ӄыпалёмтэлыркынэтык.
Ынӄэн вулӄытвик гатвален.
Карпендерына вилыткувинрэтыԓьэ ымыԓьо ярат пынляннэнат, энмэн ӈот эргатык этын рэгичивэты.
Энмэн вай мачынан эргатык ымыԓьо вэлыткорак ӄачагты нылӄытынэт, этынва ытри рэнӄэвивӈынинэт.
Гым ытԓьак рээн эʼптэ ӈэнрилы тылӄытык.
Энмэч ӄолё оʼравэтԓьамкын ынкы гумэкэтлинэт.
Ынӈин чьачаӈанмачы ныӄычекытваӄэнат, амромавӈа ныпиӈкучитӄинэт.
Карпендерына-ым рэлку нылгинымкыӄин пиӈинэӈэт нынлетӄинэт.
Ӈан игыр тытаӈкэтъоркын, гым чанляткынэты тыттэтык ярачыкогты ӄэргычьайпэчгык гыргоча эмрэтлемӈэ.
Рай рэлку пылвынтыпэнъёлгычыко нынлетӄин вылӄывыл, майӈыпылвынтывычгоӄӄамак нымытӄыпатӄэн ӄоратъол.
Люур вай ӈаргыногты Карпендер ӈытогъэ.
Ынӈатал гэлгъэӄэтчетлин, мэткиит нылӄотытваӄэн.
Нэнэӄынэ ытри вилыткувинрэтыԓьын ытлён нынрывинрыӄин, ӄоныры-ым ымы ытри чинит наркычыткоӄэнат.
Лыгэн ӄынур айычгэнма аʼкаматростэ.
Нэнэӄынэ кытэӄэй мури нэгитэмык, ынӄо вэтгавыӈогъэ.
Чинит-ым Карпендер мурыгмил вэтгавык эгъюлеткыԓьин.
Нэнэӄ ӄолентогъэ: Вай игыр ӈотӄэйына вэлыткоӄляволык гэчевъылён.
Ынӈатал майӈыгэчевъылён.
Эгыръылё ыргин кэлы гъурэтлин.
Ынанынпычьын ымыԓьорык ырык кэԓьэк.
Ынӄэната вай мургин вэлыткоӄылявол колё коргычьатыркын.
Ынкъам вай ытлён.
Кэтэм ынкы Нэнэӄ аркычатгъэ, увик аʼрэк лывавнэн ынкъам нотасӄыткынык вакъогъэ.
Ынкъам ынӈин вакъочга ӄэйыӄын нывэтгавӄэн: ынкъам нотасӄыткынык вакъогъэ.
Ынкъам ынӈин вакъочга ӄэйыӄын нывэтгавӄэн: Ынӄэната ытлён тэгъеӈыркын, иӈӄун эʼптэ мури ынык рээн мынкоргычьатыркын.
Нэнэӄ рэлӄунӈыгъи, лываквъэ ынкъам ынӈин вакъочга ӄэйыӄын вэтгавыӈогъэ: Ырык кэԓьэтэ ӈъочьыт винрэтыйгут нинэнтыӄинэт.
Ынӄэната мурык вэлыткоӄыляволя, мистер Карпендерына, ымыԓьэты нымным рыӄэвивыркынин.
Вай ӈутку, ярак ранъав ыʼлчыку гулювлинэт атлягкавкавыт, тааӄ, чай, эмыраӄкончерваповтымкын.
Ынкъам оʼптытъар шоколадтэ.
Карпендерына рай ытлён рэӄын винвэ ивнин, ынкъам Нэнэӄ иквъи: Ынкъам лымӈэ ынкы гулювлин ыннэн челгъаӄэмлыёчгын.
Ынӄэн ымыԓьо торгынан ӄавэёлӄыл.
Лыгэн ымыԓьо ыʼлчыку ԓьоё торгынан таӈаймэтыӈ!
Карпендерына ӄырым ынӄэн ачыӈо ныкэлинин.
Игыр-ым китаӄун ӄылӄырирыткутык!
Нэнэнэт, ӈэвысӄэтти эвыр ынкы энарэрыӈогъат, мынга ыʼԓьыл наргыткоӈӈогъан.
Ӈан-ым ытри ныгытъэтӄинэт!
Ӄляволтъэм ӈынваӈэгъат ынкъам рагтыгъат.
Вачаӄ ымы ӄутти майӈатӄыляволтэ мурык рээн ыʼԓьылык ныргыткуӄинэт.
Ыныкит вай ярак нэнэнэт ченувъиркыт — ынкы ымы ынанкоргычьын оʼравэтԓьан рыгԓьоԓьо рэнъэлгъэ.
Ынӈатал аӈъачгыргын рыгыткук мынга ыʼԓьыл.
Лым ӈан ынкы колё гъылетлин.
Карпендерына-ым аʼтав онмычыко улювыйгу ӄэвийыръыт рыннинэт.
Гымнан еп торымгок тымлен вагылгын.
Ынӈатал нытъылӄин рылгылгын, ыʼлыткынык мутлымул нычелгыпэраӄэн, вачаӄ гым панэна ыннанмынга рымагтэты ныргыткуйгым.
Ынанъыттъыёл ӄутынэ ӈинӄэе тааӄатъол ԓьунин.
Ачгыта ынык энаерыԓьын ынпыначгын ӄолентогъэ, энмэн ынан ыʼттъыёл ынӄэн тааӄъёчгын ԓьунин.
Маравчетыӈогъат.
Карпендер, Нэнэӄ ынкъам вилыткувинрэтыԓьын чымчагты эймэквъэт, эмрэтэӈгитэӈэ маравыԓьыт.
Ынӈин ытри нылӄотытваӄэнат, нытлепӄинэт ынкъам аны нытэнӈыткуръуӄинэт.
Люур Памйы эймэквъи Карпендерына ынкъам аны ытръэттэгну кыплынэн ытлён.
Ынӈин кыплынэн, рыпэт вэлыткоӄылявол эвыр ынкы кыёлгыгъэ.
Памйы-ым ынык ӄача нылӄотытваӄэн ынкъам нэнамӈылёӄэн.
Ыʼмто лым, рэтэнӈыткугъэ?
Лымӈэ рэтэнӈыткугъэ?
Ӄоныры эвыр ынкы Нэнэӄынэ ынкъам вилыткувинрэтыԓьэ нэпиригъэн Памйы.
Лымӈэ оʼптытъар ӄыляволтэ ырыкагты винрэтгъэт.
Вай-ым ытри нытаароӈӄэнат вэлыткоԓьэты ынкъам ыʼтвармачьэты.
Рай ымыԓьорык ыргынан напэнрыгъан Памйы, нэкылтыгъэн, ярачыкогты нъэмэтын.
Карпендер нэвинрэтын ӄутык ынкъам эʼптэ ралкогты нанатвын.
Моргынан-ым мытыгтынат вылпат, мытыргыӈӈон ыʼԓьыл, ынкъам ымыԓьо ԓьоо мыттэйвыӈын.
Ытръэч вай энмэч таӈванэван мэӈин ынӄэнагты ныкачьаравын.
Ӈэранъылёӈэт мури Памъяйпы амӈылка гатваморэ.
Ӈыроӄавык ыʼлёк эӈэӈыԓьын иквъи, энмэн Памйы гэтэнымчеӈлин.
Ытлён ӄырым лым игыр ӈанӄо ныпэлӄынтэтын, — нивӄин эӈэӈыԓьын.
Ӄоныры вэнлыги ытлён ынӈот нивӄин.
Ыныкит микынэ вэнлыги рэԓьунин Памйы, мачынан ытлён нагтаннэн лымэвыр чинит ыныкайпы ныгынтэвын.
Вэтыӄун лыги ӄылгыркыниткы, ынӈэ торгынан анвэтгаатка Памйы, ынӈэ ытлён эвинрэткэ.
Ыныкит мэӈин алваӈ риты, ынӄэйына рананӈэнайпаннэн кэлы.
Ӈан микынэ валёмнэн вэлытковэнратыԓьэпы, нэнрэӄэвын ипэ Памйы.
Аплёратвака таӈымыԓьорак ынӄэн лыги нылгыӄин.
Ӄытлыги-ым вай ынӈот гатвален.
Карпендер айылгаквъэ чинит ынан тымык Памйы.
Найылгавӄэн, иӈӄун нэрэйилюӈын ытлён тумгэ.
Ынан эʼйӈэвнин эӈэӈыԓьын.
Эӈэӈыԓьын иквъи.
Ынӈэ эвнэнрэӄэвкэ моргынан Памйы.
Мачынан Памйы чинит кэԓьэтэ ыʼнтэнымчеӈын.
Ыргынан ытлён накэттывагъан, орвыткынык нэтрилын ынкъам нотагты нъэмэтын.
Ынкы напэлягъан кылтэты.
Инъэ наёпатын ытлён.
Ытри-ым нычимгъуӄинэт, ӈан гынмыеп ытлён нэлӄырирын, вачаӄ ԓьук калвавын.
Ӄэйвитык ӈан ныкитэ колё гэпиӈэтлин, мэчынкы таӈыннэӈавыӈ ытлён.
Аны оʼтчой ыргынан нэргыткун ыʼԓьыл, ымыԓьо еӄаеквэт нэнарэрынат — уйӈэ.
Ырык рээн ымы Карпендер гатвален чама Нэнэӄ ынкъам вилыткувинрэтыԓьын.
Люнԓьутэ нэнтыгъэн.
Вэчьым алвавакаӈынвык энарэрыркыт.
Ӈан-ым ныкэтагнэты ыргынан вакаӈын нантыяатын, миӈкыри ӄун ытри гъэӄэтчетлинэт, эмнуӈкы-ым ымы эʼӄимлюкыԓьинэт нытымӈэвӄэнат.
Рагтыгъат.
Лымӈэ ӈирэӄ ыʼлёӈэт аʼтчагъат, ынӄо эӈэӈыԓьын иквъи, энмэн кэԓьэтэ Памйы нэпиригъэн.
Ӈыраӄав ныкитэ люур вай гымнан морык чоттагнык ӄаврыткын тывалёмын.
Тъурэвык, ынръам рай рэӄъыттъэ гымнин мынгылгын рымылёӈӈонэн.
Тытэӈытлепыткук — чоттагнык гъыттъыма Памйы нылӄотытваӄэн, эӄуликэ вайгот нынэнтыӄин.
Аны янор гым колё гэчеӈыттэтигым; ӈан-ым ынкы еп гым каԓьагты нылымалявэгым.
Памъяна-ым гым иниквъи: Ынӈэ гымыкы айылгавка, Мэмол.
Морыкы ӄылӄытги, ӄиквын гымнин ытлыгын, энмэн гымнан ытлён ӈутку тъатчаркын.
Эченур янор ӄыгитэ, амыргынан ярак, лымэвыр лым мэӈин ынкы.
Рай Нэнэӄынэ лымэвыр Карпендерына мэӈин таӈынӈэвыӈ.
Эвыр ынкы, гым айылгавык тыпаагъак.
Тынрэӈэтын мурык ралкогты Памйы, тыныгъевын ытля, ынкъам моргынан ытлён омналга мытэнаръэгъан.
Ынӄоры гымнан ынин ытлыгын тъэйӈэвын.
Ыныкит ытлён етгъи, Памйы энмэч гэйылӄэтлин.
Ытлён мурык ярак таӈымъылёӈэт вагъэ.
Кыеквъи, чаёкватгъэ ынкъам ымыԓьо морыкагты тывнэн.
Ӄытлыги Памйы ынык ыʼттъэ рыегтэленнин.
Рай ытлён нотагты аʼманма, ыʼттъын яалеӈӄач ныръилемъетӄин.
Ынӄо эвыр ытлён нэйпэн ынкъам напэлян, ыʼттъэ гыткак унъэчичгыт пылёнэнат.
Ӈан-ым ынин гыткат ынкъам мынгыт унъэчичгэ гэнкылвэтлинэт.
Ӈыронъылёӈэт ытри амноӈъеквэ гэлейвылинэт, ыʼлрачыко выялянма натчыӄэнат, чинит увиквылгык номавӄэнат.
Вай-ым ынӈин.
Мытынавэръэпатын, мытынтаӄъавын, ынкъам ытлён Оʼмваамык гыргочагты, чавчывагты эквэтгъи.
Ынкы ытлён ганымытвален, ныялгытӄэн чавчывак рээн, ныӄорагынрэтӄэн.
Ынкы ымы ӈавтыӈгъэ.
ныялгытӄэн чавчывак рээн, ныӄорагынрэтӄэн.
Ынкы ымы ӈавтыӈгъэ.
Вэнлыгъим Памйы чычатнымэты пэлӄынтэтгъи, Карпендер-ым ӈотӄоры гынтэквъи.
Ӈан-ым ынӈин гатвален!
Игыр ыʼтвэрмэчьыт, эӈэӈыԓьыт, амерыкаԓьыт вилыткуԓьыт, амыргынан ынпыначга лыги.
Вай мурыгмил Памйы ваԓьа.
Вай-ым эгыттагнэты Памйы ягталытваркын.
Ытлён Въэӈык, ынпычьык эккэк рээн нымытваркын.
Еп наройвыӄэн ынпыначгын, ӈанъым ытлён мынгыткэн ӈирэӄ парол гивик ынпыӈ ваԓьын.
Гынан, Тывъар, эвыр элек ӈэнри ырыкы рэлӄыты, пыӈылтэлыйгот ӄынтыгын.
Моргынан еп кытур нэнакэтъоморэ ынӄэн тургивикин ныкирит.
Мэмылына гитэнинэт Тывъар, Валентина Алексеевна ынкъам Кэйӈыӈэ.
Рэмыннуӈэ ӄынур тылянӄэргава рыннин Эпэн Чьэчеӈин ԓьулӄыл.
Паӈъэвӈытотык?
Вэчьым вай гыткат ыргынанчинит залеты рэлӄынӈыркыт?
Ӄэйвэ?
Вынэ ӄылӄытгытык, эʼтки рай вэчьым аʼачека норъатчатык.
Оʼравэтԓьэн вагыргын.
Тылгыръуркын.
Илгыԓьын ыԓьыл четлёчарэԓьо нъэлгъи, энмэч вай ӄулимиӈкы нувпэраӄэн нутэсӄын.
Йъыйыӄ нылгинылилӄин, номӄэн.
Урэкиныкитэ киткинуӄэй нывусӄэвӄин, нычыӄэвӄин, наӄам лыгипэтлеӄэй нининиӄин кыткыттэркытэр.
Ӈыроча, ӈырача ӄивык, лымэвыр ӈэръамытлынча, тиркытир ратаӈпаа амэчатык.
Ытръэч киткинуӄэй рэтруркынин йъыпкиттэгын, ынӄоры нэмэ рагырголятыркын ынкъам гылӄымчочьа рэнтылгэвӈынин гынуԓьын ыʼԓьыл.
Ратваркынэӈыт инъыт, ыʼлёт, вулӄытвит, вачаӄ тэӈӄырым ныкит нытваркынат — ӄэтыӈотагнэты.
Ынӈатал-ым йыӄӄай-ым!
Вай ынкы кыткытык чикинъэ еп нымным ныгъевӄин.
Таӈванэван мэӈин нырэйылӄэнӈын, ӄынур вай эмтынэквъэт ымԓьаляӈэт.
Аны вай чамъам рарычгытвагъа гынкэӄылявол, ыныкит рай кэтэм нымнымык гыргоча понӈэрэӈагаляркыт майӈыгачгамкын?
Аны-ым мачыргынан галгат!
Унпэӈэр нивӄин, энмэн рай ынан энмэч рыркъайӈан гавалёмлен!
Вынэ ӄырым Унпэӈэр нъыръунтэтын — эвыр ынӈин ивыркын, ынӄэн ӄэглынангэт валёмнэн.
Ӄэлюӄ-ым ӄэйвэ аӈӄагыннэк кыткытык эʼйӈэԓьылӄыл.
Вынэ вай тэнмавыԓьылӄылтэ торрыркаӈыттынвэты, торъытвытконвэты.
Ыԓьыл тылгыръуркын, вачаӄ урэтуквэн еп оʼмрытваркын аӈӄачормык.
Урэԓьын, кээткуԓьын.
Имэурэмиӈкыри ынкы чыӈатгыргымкын.
Амӄынъычо аӈӄата тыргуркынин туквэтъул, эйычгитэ гилытъулти мылеркынинэт ынкъам оʼрайгысӄэты рылыпляркынэнат.
Вачаӄ аӈӄачормэпы вантаӈӄатагнэты еп чекыяа.
Вэчьым вай мытлыӈэн километртэ.
Лымэвыр-ым ымы вай ыннанмытлыӈэн.
Кэтэм мимлычурмык токваткынык нывакъотваӄэн ивиниԓьын Кэӈъири.
Ынык ӈыраткынык милгэр, ытлён нытлепыткуӄин ыʼттъыёлягты, нэнакытчынъёӄэн пиврэԓьын мэмыл.
Ынин ԓьулӄыл ныкачьарпэраӄэн — ынык ӄача гэлыткынык энмэч ӈирэӄ лявтылӄагнавъёт мэмылтэ.
Ок аʼмын-ым.
Кэӈъири нинэпыткыӄин!
Аʼмын ивкэ лым ныпиврэн мэмлыткынык ковлёкмэмыллявыт.
Кэӈъири гэмэтручевлин аʼӄагнэйпы.
Ынӈатал-ым ӄэлпэраркын тиркытир, нылгиныйыркъэв энаномавыркын!
Омычьатыркын, тэӈычьэтыркын — вынэ ынӄэн ԓьаляӈкэнагты мэмылкытчынъёгыргэты аʼӄантэнмыӈ: чьачаӈанма чематгыргык ӄача кытчынъёк.
Игыр-ым ымы вай аʼнӄатгыргын рагтык.
Наӄам-ым вай вэчьым энмэч рагтыԓьылӄыл.
Бригадира амӈыроотычьэты ӄайъытвэты ӄытыйгут рыннин, рай ръэнут ынкы танкавӈыёлӄыл.
Вэчьым рай игыр амӈыроотычьэты нъалыӈогъэ.
Лымэвыр рай епэчгин?
Ынӈатал-ым игыр Кэӈъири гинъыгъевлин.
Рыпэт ымы рай микынэ люнԓьутэ рыннин токвагты эквэтыԓьын.
Ытлён чит нычимгъуӄин киткит ивиник, амӈыроотычьэты нъалыӈок пэлӄынтэтык.
Ымы-ым мэчынкы ӄонъачгынычьэты.
Ӄэйъытвъэт ӄырымэн рыркы, чинит ӄырым нэлкыэн аӈӄагты.
Мэчынкы ымы ӄонъачгынычьэпы торымгок тэнкэвӈык.
пэлӄынтэтык.
Ымы-ым мэчынкы ӄонъачгынычьэты.
Ӄэйъытвъэт ӄырымэн рыркы, чинит ӄырым нэлкыэн аӈӄагты.
Мэчынкы ымы ӄонъачгынычьэпы торымгок тэнкэвӈык.
Вынэ-ым чама эвэнэгыргын эӄылпэ рыпаавык ныгтыӄэн.
Пытӄылым ыныкит ынӈин кынтатвак, ӄынур вай игыр.
Кэӈъири иаʼм рай нывэтгычемгъоӄэн, энмэн вэтыӄун ымы ӈыроӄав мэмыл ракытчынъёгнэн.
Ынкы-ым ынан рарагтыгъа.
Вачаӄ вай уйӈэ ӈыроӄав мэмыл.
Аʼмын-ым мэчынкы таӈъатчаӈ.
Кэӈъири йыркыэнъаткынык нывакъотваӄэн, нолытваӄэн пэтыгэлытъолеты.
Ынӈатал-ым кавэты ваԓьын вакаӈын ынан ԓьунин, ымы таӈымъылёӈэт таӈкытчынъёӈ, таӈакамаграка.
Ынӄэн-ым вай ивиниԓьэ вэты кыляёлӄыл: акамаграка, тэӈилюкэ вак.
Вэчьым вай Кэӈъиринэ йъарат ынӄэн нинэтэӈыркылеӄии, ынӈин нымэԓьэв, рыпэт ӄынвэр вай омтэрка йыркыкытыйга, ӄытлеайычгэанӈэлёта, ӄытлечемгъогырга рэԓьатъё тъэраткоӈӈогъэ.
Ынин левыт мачвэткынэты эрэтгъи ынкъам ынӄэната ытлён кыеквъи.
Аʼмын-ым кита мырагтыгъак, — эмӄэлелвынэ нивӄин Кэӈъири.
Ынан нэнанчемгъонтэнмавӄэн, энмэн рай миӈкыри ынан ранрагтанӈынэнат тымъёт мэмылтэ, миӈкыри ытлён эккэӄэе наяагнаан.
Ымыԓьо ытри ынан лылетэ ралпынрыгнэнат — ыргынан ынӄэнат нынчачаԓьавӄэнат.
Вачаӄ вай ӈэвъэн ӄырым нылылюэн, ымы-ым Кэӈъири ӄырым.
Аʼмын-ым ыныкит лымӈэ ыннэн мэмыл нъыпиврэгъэн, ынкы вай ымыԓьэты ройыръын нъылылюгъэн, ымыԓьо ыннанмытлыӈыргарэ.
Ыяа гынунык вытрэтгъи пароходӈылгыл.
Какомэй, энмэч навигация торымгогъэ!
Ынан чемгъоӈӈонэн ынӄэн пароход, рай тъэр ыʼлёӈэт тылеркын, микынти ынкы тылеркыт, ръэкимитъыт нэнлеркынэт.
Кэӈъири эмӄэлелвынэ лым кытэӄэй равакъотваӈгъэ ӈутку — нылгыл кэтэм ынык ранъав нъалтагнэты.
Ынык рытэнмавыгъет ынӄэн чывипыт кэливытгыр рагалягъа.
Ыныкит мыраӈӄачагты энликэ левыт таӈгэтаӈ пароходӈылгыл рэнъэлгъэ, ынкы Кэӈъири рарагтыгъа.
Ыныкит ынкы вама рэпиврэгъэ ӈыроӄав мэмыл —нымэлӄин, ыныкит ӄырым — мачынан-ым.
Ӈирэӄ мэмылтэ ынӄэн ымы мэчынкы.
Кэӈъири рарагтыгъа.
Ыныкит ынкы вама рэпиврэгъэ ӈыроӄав мэмыл —нымэлӄин, ыныкит ӄырым — мачынан-ым.
Ӈирэӄ мэмылтэ ынӄэн ымы мэчынкы.
Ынӈин чимгъуплыткук, Кэӈъири йылӄэтгъи.
Игыр-ым ынин левыт мачвэткынэты люӈэрэтэ итгъи — мэрынрэ рэлпыткынэты атчьатгъэ.
Рэтыӈ ынан ԓьунин, энмэн рай гамэмылма ытлён нымъеквэ нылеӄин.
Оʼптытъар ӄляволтэ ынан тыляма рырынгиивнинэт, ырык рээн ынпыначгын Мэмыл.
Ынпыначга гитэнин ыннэн мэмыл, ынӄоры ӄол ынкъам иквъи.
Вай ынӈатал нинэпыткыӄин!
Ӄыгитэгыткы аныӄун ымыԓьо мэмылтэ левтык рыпыткэвнинэт, наӄам лылет люӈынпыткынтэвэ.
Ынӈатал-ым нинэпыткигыт!
Кэӈъири рэтыляма нырэмыннуӈӄин.
Аны-ым анъяткогыргын ӄонпы качьараквыргын, пытӄылым Мэмылын анъяткогыргын.
Мэмылына-ым ӄонпы Кэӈъири ӄытлеӄыляволё нинъэйӈэԓьэтӄин.
Омаканма нинъэйӈэԓьэтӄин, рыпэт ымы ранмыгазетак.
Игыр-ым вай анъяркынэн, таӈӄыляволё лыӈыркынин.
Вынэ ӄэйвэ Мэмыл нипӄин ынпыначгын!
Кэӈъиринэ мачэгыпатэты ӄол рай ръэнут тывыӈонэн.
Ынан пынлёнэнат, тъарычьэты нъэлгъи.
Чывипыт кэливытгыр амӈыроотычьытагнэты, — иквъи счетовод Рочгыӈа, Мэмылына ӄача ӄотытваԓьын.
Вынэ эйъым мэквэтык, — иквъи Кэӈъири.
Амӈыроотычьэты гым бригадагты ӄытыԓьылӄылигым.
мэчынкы ӄырым ныкимылтэтын бригадагты ӄытык, вачаӄ ӈот ымы татлыӈыткок нылвавӄэн.
мэчынкы ӄырым ныкимылтэтын бригадагты ӄытык, вачаӄ ӈот ымы татлыӈыткок нылвавӄэн.
Ӄынвэр-ым вай Мэмылын ӄувавлылялгын амэчатгъэ.
Кэӈъири аӈӄак, ыʼтвыткынык нъэлгъи.
Тылечьын гэнынвилетлин, ӄэйъытвъэт мэрынрэ айычгэткынык наркычыткоӄэн.
Ыныкит Кэӈъири кыеквъи, ытлён чимгъугъи, энмэн рай, ӄынур ыʼттъыёл, ытлён лыгикытэӄэй гэйылӄэтлин.
Ынан лылетэ ӄырирнин пароходэн ӈылгыл, наӄам рай люнԓьутэ рыннин.
Эви вай Кэӈъири ынӈин урэԓьу гэйылӄэтлин, рыпэт ӈан пароход галягъэ ынкъам ӈылгыл амэчатгъэ?
Кэӈъири ӄутгъи, кавычьэты вэӈыԓьэтгъи, рылгэ кагмаленэнат гытолгыт.
Мэччыӄэквъи вай, тиркытир энмэч ванэван гынмылкинэмил нытгытлягнан.
Ытлён иʼмпыгъи эмрэнкылвэнӈэ мэмылтэ ынкъам люур вай лыгэлнин рэтыӈкэн аркычыткогыргын.
Ытлён пэтгатгъэ, оʼрамноӈэты лыленгъи ынкъам рыпэт эʼӄэлиӈэтэ улвэквъи.
Мэмылтэ рытрилнинэт.
Ытлён ӈытатгэлыткынык аӈӄаеквэ нылеӄин.
Ынык ыʼттъыёча нувпэраӄэн мимыл.
Ыяа, аʼӄайъоӈ чекыяа нывытрэтӄин кэткуԓьын туквэчурмын, нымным-ым энмэч тэӈэвытрыкыԓьин.
Кэӈъири гэлчормэты кытгынтатгъэ ынкъам аны колё ваӈэйпыръогъэ.
Ытлён ӄынур ратӄавъё гынник нываӈэйпыръоӄэн, авэтгавка, амычвынатка, нымынгынэлёԓьатӄэн, ныкыячгыткоԓьатӄэн.
Ынӄоры-ым, ручевык, ытлён кыёлгыгъэ, вачаӄ панэна пилгуӄулит ынык пэлгэпы нурвилетӄинэт.
Кытэӄэй вак ынӄэн капчачаквыргын галягъэ.
Кэӈъири вакъогъэ ынкъам лыляпыткоӈӈогъэ уʼрэӈэнри, миӈкы гатвален чит нымным.
Нырэӄын-ым игыр?
Наӄам вай таӈылвавнэн ръэнут чимгъук.
Ытръэч вай амъатчаԓьылӄыл.
Рыягталяквыргын аʼтчаёлӄыл, роратваӈыԓьылӄыл.
Ӈирэӄ мэмылтэ варкыт.
Мынгыткэн ӈирэӄ парол мъэмит — ынӄэн лымӈэ рай мынгыткэн ӈирэӄ парол мэмылтэ!
Мэчынкы-ым ымы мынгыткэн.
Вынэ-ым мычынкы роолӄыл, нымкыӄин ыʼлёӈэт тантайӈатыӈ: ытръэч ӄырым ынӈин норатвагъан гилгил.
Ии-ӄун-ым ытлён вэчьым ӄырым ныченувъин, ытлён ванэван ынӄэнагты найылгавын.
Вай-ым ипэ гилгил амӄынъычо рэмӄытвиркын, равылгавыркын гыгарыӈ рэнъэлыркын.
Ынкъам ынӄэн таӈамӄынъычо пытӄы ӄэврэӈ ратваркын.
Ӄынвэр-ым рэтэӈтылгы, рэчимиръэтгъэ.
Ыныкит Кэӈъири еп ынӄэн атвака ӄырым ыʼнынвантовын — Кэӈъиринэ ӄырым лым титэ ныԓьунинэт нэнэнэт, ӈэвъэн, тумгыт.
Ыныкит ытлён ӄырым ыʼнынъегтэлетын еп гилгил оʼмрытвама, ытлён рараквачагъа.
Кэӈъиринэ гэлыткынык рылыплятъёттэ ивиниԓьыт кэтъоӈӈонэнат.
Йынрын-ым, ваӈӄыттамэнӈыԓьэн Гэмавъен экык, еп ӈинӄэйӄэю вама ганлыплятлен.
Вай-ым кылгынгэвэԓьо ытлён гатвален.
Кэӈъиринэ ынӄэн вагыргын нымэԓьэв лыги, ымы ӈан ынкы ытлён гэнарэрлен.
Йынрын энмэч раквачаԓьо нылгыӄин, вачаӄ-ым мынгыткэн ыʼлёт галяк, ӈинӄэй рагтыгъэ.
Ытлён ӄоленымгыпы ивиниԓьэ нэрэтын, ыргынан нэԓьугъэн энмэч лыгиручевыԓьын ытлён гэлыткынык.
ванэван ынӄэнагты найылгавын.
Вай-ым ипэ гилгил амӄынъычо рэмӄытвиркын, равылгавыркын гыгарыӈ рэнъэлыркын.
Ынкъам ынӄэн таӈамӄынъычо пытӄы ӄэврэӈ ратваркын.
Ӄынвэр-ым рэтэӈтылгы, рэчимиръэтгъэ.
Ыныкит Кэӈъири еп ынӄэн атвака ӄырым ыʼнынвантовын — Кэӈъиринэ ӄырым лым титэ ныԓьунинэт нэнэнэт, ӈэвъэн, тумгыт.
Ыныкит ытлён ӄырым ыʼнынъегтэлетын еп гилгил оʼмрытвама, ытлён рараквачагъа.
Кэӈъиринэ гэлыткынык рылыплятъёттэ ивиниԓьыт кэтъоӈӈонэнат.
Йынрын-ым, ваӈӄыттамэнӈыԓьэн Гэмавъен экык, еп ӈинӄэйӄэю вама ганлыплятлен.
Вай-ым кылгынгэвэԓьо ытлён гатвален.
Кэӈъиринэ ынӄэн вагыргын нымэԓьэв лыги, ымы ӈан ынкы ытлён гэнарэрлен.
Йынрын энмэч раквачаԓьо нылгыӄин, вачаӄ-ым мынгыткэн ыʼлёт галяк, ӈинӄэй рагтыгъэ.
Ытлён ӄоленымгыпы ивиниԓьэ нэрэтын, ыргынан нэԓьугъэн энмэч лыгиручевыԓьын ытлён гэлыткынык.
Тэленъеп, энмэн рай, Мэмыл нэмыӄэй гэнтэтлин.
Ынӄэн тэленъеп гатвален.
Кэӈъири ынкы ымы рай еп уʼрэткыԓьин.
Мэмыл рай энмэн ыяагты ганлыплятлен, рочгык гэмнуӈэтлин, ытлён, энмэн рай оʼптытъача ынкы гэтгивилин.
Вэнлыги-ым ынӄо рагтыгъэ оʼратнымнымэты.
Вай вэнлыги рагтыгъэ!
Вай-ым ытри ымыԓьо ԓьэлеӈкы гэнтэтлинэт.
Ынӄэн эгыткэнагты аʼӄантэнмыӈ.
Ԓьэлеӈкы гилгил нъомрыӄэн, ӄынур уттъытвъэт.
Ымыԓьэты йъилгын ынкаткынык таӈытваӈ, ымы ӈирэӄ.
Ӄырым нытылгыгъэн.
Кыткытык-ым.
Вай-ым энмэн пытӄыӈанэнӄач кыткытык Оʼмваам-эргыргыпы ӄол ивиниԓьын ганлыплятлен.
Лыгэн-ым лым люнԓьутэ нэнтыэн.
Вэчьым гилгил ныппылюӄин, пэтле тылгыгъи.
Кыткытык-ым оʼравэтԓьан аӄоратваӈ гэлыткынык: раномавӈынэн тиркэ гилгил, нэрэнмылюйвыӈын эйычгитэ, ынкъам вай рэлгичимычимиръэтгъэ, ӄынур чаӄарытъол чайкойӈычыко.
Ӄэӈъири ынӈатал колё игыр ярак ратваӈгъэ, столык ӄача, гылчайкойӈык ӄача!
Ӈэранмынга пирик чайкойӈыт, кэгрилти ромавык.
Выйитиӈук омыԓьын, таӈыткэԓьын ӄэвъяч.
Киткинуӄэй титӄэтэ пылык ынӄэн атлягыпаӈы.
Аʼмын ивкэ вэлер ыннэн йыкыргыйыръыӄай!
Янор-ым вай Кэӈиръинэ ԓьук, вай энмэн ытлён ӈытатгэлыткынык, ынан ӈан малчемгъогты нинэчичевӄин ынин вагыргын.
Игыр-ым чемгъома, кэтъоткома, ытлён пытӄы тъэвыӈ нивӄин: вынэ тъэркин мычвын ягталынвэты, вынэ лыгитъэркин мычвын.
Ынан нэнакэтъоӄэнат нэнэнэт ынкъам эвыр ынкы ытлён нычимгъуӄин.
Вэчьым аны вай ӄырым лым титэ мыԓьунэт ытри.
Ынкъам чемгъотвагты, ръэнут рымагтэты ратвагъа, ынан пыткы эргыӈ нинэчимгъуӄин ынӄэн въэгырго лынъё.
Эвыр-ым вай ытлён ыʼттъыёл чит ӄынур гынник гъэӄэлиӈэтлин, игыр-ым ытлён нылгэпыннытваӄэн, рыпэт вай чыӄыӄ лентагнэты ныргэлӄин.
Кэӈъири мэрынрэ ӄутгъи ынкъам эквэтгъи эʼнъагты.
Вынэ-ым лейвык мэрынрэ, ныпылмэръэв, вэтыӄун гытамо лынъёлӄыл ӈотӄэн гылытъул, ынӄэн ытръэчӄэв ягталвакаӈын.
Кэӈъири эʼнъаткынык вакъогъэ ынкъам нэмэ чемгъотваӈӈогъэ.
Тиркытир энмэч гэлгичивтылетлин.
Ынан нинэчимгъуӄин яраӈы, ройыръын.
Ӈэвъэн вэчьым энмэч пэгчиӈэтыркын.
Лымэвыр-ым ванэван — Кэӈъири нымкыче пытӄы волӄыӈ нырагтыӄэн!
Ӈэвъэн мэчынкы мыгваӈэлтыԓьын: ӈыраӄ эккэт — эмӈирэюну йытоёт.
Ынпычьыт ӈырангэвэԓьыт, ӈинычьыт-ым — ӈирэнгивиԓьыт.
Бригадак ымы гэкэвлинэт ыныкы амэгчераткэгты.
Лымэвыр-ым бригадир ырыкайпы тагъэ ынкъам валёмнэн, энмэн Кэӈъири еп чикинъэ рай миӈкыри гамэлгарма эквэтгъи.
Бригадир, вэчьым, ӈынваӈэгъэ, ынӄоры-ым рымагтэты эквэтгъи.
Вай-ым ымы таӈгэмо микынэ, миӈкыри эквэтгъи Кэӈъири!
Вынэ еп ытлён ванэван ынылӄырирын, ванэван мэӈин ыныкагты ныпэгчиӈэтын.
Вытку вэчьым инъэ ытлён наралӄырэрыӈоӈын.
Вай валёмык ыныкит, энмэн ытлён ныкитэ лёнрагтыԓьын.
Тиркытир йъыпкиттэгнык рыругъи.
Аӈӄаткынык томгатгъэ мэчвиврэԓьэтыԓьын четлёӄэргыръэтӄай, гэлгэлгыпы ӈэнри вакаӈынвэты, миӈкы тиркыкувлюк мимлык гэтруткулин.
Вай эвычаковлёгтъол энмэч амэчатгъэ.
Игыр-ым таӈымыԓьэты амэчатгъэ, ӄынур чыпъэтгъи мэмлычыкогты.
Вайӈыгъэ четлёӄэргыръэтӄай, мэчвусӄэквъи.
Кэӈъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятыӈогъа, нэмэ рантылгавыӈогнэнат гилгилти.
Тиркытир рининигъэ вай ӈоонӄо, вай киткит мыраӈӄач тэркыравакаӈынвык.
четлёӄэргыръэтӄай, мэчвусӄэквъи.
Кэӈъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятыӈогъа, нэмэ рантылгавыӈогнэнат гилгилти.
Тиркытир рининигъэ вай ӈоонӄо, вай киткит мыраӈӄач тэркыравакаӈынвык.
Аʼмын-ым Кэӈъири ӈэранъылёӈэт аӄапыннытваӈ ваԓьын.
Ымы вай ыныкит ымы ръэнут люнтэӈытвитэ итгъи, вай аӄакоргытваӈ айвэкэнак — вэнлыги мачынан.
Вай лыгэн ӄун тэӈэгъюлеткыԓьин пыннытвак.
Ымы ынан аʼӄатвагырга, ынанамычвынаткэвагырга ытръэч тъэркинэӄэй пынныгыргын ынык ӄэлелвынык нэнантомгавӄэн — ымы ынӄэн кытэӄэй нытваӄэн.
Пэнинэмил таӈымыԓьо нытваӄэн, вачаӄ пынныгыргын тэӈуйӈэ, гэткулин.
Ӄутырык-ым вэчьоравэтԓьа ытлён вэчьым юргымтэӄу нэрэлгыӈын.
Аʼмын-ым ӄэглынангэт ытри ынӈин ривӈыт.
Этъым-ым вай таӈыӈ нъытвагъан, ыныкит ытлён мэчынкы оʼптытъар ыʼлёӈэт нъыпыннытвагъан?
Инъэ гапылмыръолен, ынкъам ынӄэнагты Кэӈъири нымачкоргавӄэн: ынӈин ӈаргынэн вама гилгил ӄырым эӄылпэ нытылгыркын.
Пычьычьыгырга ытлён оʼрайгысӄэты нинэнлеӄин, ыяагты Лыгъоравэтԓьаӈӄагты.
Вачаӄ-ым тэӈытлепык, эмнуӈ еп танԓьоӈ.
Гытӄэргэвлетэлӄай йъымил пэраԓьыӄай.
Аʼмын-ым Кэӈъиринэ энарэрыԓьэты ынӄэн орагыргын мэчынкы.
Ӄэйъытвэ ытри ринӈыт.
Гитэнэӈ ыргынан ымы нэрэнлейвыӈын.
Янор Кэӈъиринэ чейвыткунин ымыԓьэты гилгил.
Нылгинымэԓьэв гамгачыӈатгыргыӄай гитэнин.
Майӈычыӈатгыргыт уйӈэ ытръэч вай тъэрӄэй мыӄыԓьыӄэгти гилчурмык.
Ныкитэ толтыгъэ ытръэч ыннэн рыркамэл мэйӈэԓьын гилытъул.
Ынӄэн вай ӄликкин мынгытӄэн парол метрмэл урэԓьу нылеӄин.
Гилгил нымэйыӈӄин, ынкаткынык яраӈы ымы тантайкыӈ.
Ачгыта вэтгыры ынкаткынык оʼптытъар кээт нэквыпэраӄэнат, ӄутти оʼравэтԓьамэл иквэԓьыт, ӄутти-ым маччевтыӈ.
Аӈӄаеквэ манаӈ нымкыӄин ынӈин ваԓьыт кээткуԓьыт гилгилти, токвайпы ӄытыԓьыт.
манаӈ нымкыӄин ынӈин ваԓьыт кээткуԓьыт гилгилти, токвайпы ӄытыԓьыт.
Кэӈъиринэ гилгилык амгынонагты ривлынинэт ымыԓьо ынинэт кимиттъыт.
Милгэр, ӈирэӄ мэмылтэ, инъэн, кэӈунэӈ, аӄын.
Ынӄоры тэнуйгытвынинэт мэмылтэ, каӈъэӈытонэнат ынӄо кээгиӈкы рытрилнинэт.
Мэмылпонтата чаекватгъэ.
Ӄэйвъэм вай йъаԓьын рунин, вачаӄ-ым ынӄэната Кэӈъири люӈынпыннэвэ рыннин.
Рынныт ынин нъомрыӄэнат, ынӈин ваԓьа рынна ымы унъэчичгын танралёӈ.
Ытръэч вай унмык ачачакыԓьэн, вачаӄ-ым Кэӈъири ынӈин гэгытъэвлин рыпэт ымы вай лым ӈан ръэнут мэчынкы нъынчачаԓьавнэн.
Ынан лым рунин чыӄыԓьын, мачтъаёчачаԓьын лылялгын, иквичигъи эмылӄэпы.
Румэкэвнин ымыԓьэты этылгыкыԓьин ыʼԓьыл ынкъам айвачыӈӄач агтачгыӄай тэйкынин.
Ымы-ым вай ыныкит ръэӄэгниръугъэ, вэнлыги тиркытир атэркыкэӈӄач ратва ӄырым ныӄэвъячатыркын.
Пыткылым ӈан ымыԓьэты тылгыԓьын ыԓьыл ӄырым нытымӈэтэлегъан аӈӄагты, рэтили эмылӄэты ынкъам рэнымкэвӈынин иквичимимыл.
Вай ынӄэната чимгъутэйкэ лыгэкачьаравыԓьа Кэӈъиринэ кэгрилйыръэ лымынӄоры нинэнумэкэвӄин пэтыԓьын четлёчеръыпэраԓьын ыʼԓьыл, рэчтагнэты рыгырголявтагнэты ыʼлагтачгыӄай.
Нырэӄын-ым игыр?
Кэӈъири эʼнъаткынык вакъогъэ ынкъам аʼлятвыӈӈонэн милгэр.
Аʼмын вай айвэ иаʼм эмилгэрыткукэ итгъи?
Вынэ вэнлыги ӄырым микынэ пэгчиӈу нъылгынин.
Аны-ым нымкыӄин ивиныԓьыт нымнымык гыролмакы нымилгэрыткуӄинэт.
Ӈан-ым мэмылӄагнавыткома ванэван мэӈин нынкапчачавнэн.
Игыр-ым аʼмын иаʼм пыннытвак, иӈӄун вай айвэ люӈмилгэрыткутэ итгъи.
Ынӄэн вынэ энмэч аʼӄанпалӄынтавыӈ.
Кэӈъиринэ ымы рыпэт чинитувик тэнӈу лыгнин, ыныкит кэтъонэн ынин айвэкэн ваӈэйпыръогыргын ынкъам ӄъоляръогыргын.
Ӄэтэв вай ытлён ымы микынэ люнԓьутэ рыннин.
Вынэ-ым вай ыннаны, ыныкит ытлён нанъылӄырэрыӈогъан игыр, лымэвыр эргатык?
Ытръэч вай мачораӈ раӈӄаԓьатгъа.
Тэкичгын варкын, иквичимимыл варкын, гилгил-ым вэчьым ымы ӈэръамытлыӈэн ыʼлёӈэт ӄырым нырэӄын.
Вай-ым вэлер мыгпынлыԓьо ратва рагтык Кэӈъири.
вэчьым ымы ӈэръамытлыӈэн ыʼлёӈэт ӄырым нырэӄын.
Вай-ым вэлер мыгпынлыԓьо ратва рагтык Кэӈъири.
Игыр-ым вай ытлён энмэч налӄырэргыӈогъан ынкъам вай ынӄэната аʼӄакапчачатыӈ.
Юрэӄ-ым вай ванэван ыʼнылӄырирын?
Анъым вай ынанъыттъыёл ӈэвъэн кытгынтатгъэ Вамчена, колхозык председателеты.
Юрэӄ вай Вамче ръэнӄэты тыӈивык оʼравэтԓьат энаерынвы?
Ръэнут?
Вай аӈӄагты рылыпляннэн?
Аʼмын-ым вынэ мачынан.
Гыт вай ыныккэ мыркоӈ ранымытва, ымы-ым мури.
Аны раӄылӄыл ынӄэн ӄытлеӄлявол.
Вай ӄырым ынык курэ таӈъоравэтԓьат мынкимэвынэт, гыаратынвы ӄырым мынӈивынэт.
Ымы вай ӄэйъытвъэт ӄырым ынӈин гыгэрэквэтык мынъяагъан.
Еп аӈӄы мыкгилыԓьын, вай гилгиле ыʼтвъэт нэрэнчимэвӈын, тырэрэӄы-ым ынӄоры?
Вынэ игыр гымнан оʼравэтԓьат ӈутку, колхозык яаёлӄылтэ.
Ыныкит-ым правлениякэн член, ынпыначгын Мэмыл ынкы Вамчена ратвагъа, ытлён нэмыӄэй риквъэ.
Гымнан, — ривы ытлён, — таӈванэван Кэӈъири мычвыно мылгын.
Аʼӄаоравэтԓьан ытлён.
Ныкалготкэӄэн, ныӄытлиӄин.
Аны ӈан нуръэв моргынан мытынваӈэлтавын?
Ымы вай нинъэйӈэԓьэнмури, ымы вай нинэпчеӈимури, бригадайпы ӄолебригадагты нинэнлемури.
Ӄынвэр-ым вай малкувчемгъоквъэ, ӄэлелвынэ валёмгъэ, мачмэгчератыӈогъэ.
Кытэӄэй-ым вак нэмэ ныӄытлетваӄэн.
Аны чинит ытлён энарач, иӈӄун ӈытэннин.
Мачынан игыр чинит ныравантоӈын, ыныкит мэчынкы ратвагъа.
Кэӈъири нытэнӈыткуӄин аʼлятвыма милгэр: вынэ аны чиӄӄырым ымы титэ ынӈин нивынэт Вамче ытри Мэмыл.
Вамче, вэчьым, чинит энарэрысӄэквъэ.
Ымы вай Мэмыл нъэквэтгъэн, ытръэч рай вэчьым ынпыначгын люӈынлейвэ нэнтыгъэн.
Аʼмын-ым рай энмэч тэлеӈ ытлён налӄырэрыӈогъан.
Ынӄэн мэтиву аʼӄалгыӈ.
Вачак вэнлыги мэчэкэвкитыркын вэтгава, эмӄэлелвынэ ынан рывэтгаватыйго рытъёта ынык нымтумгэ.
Миӈкыри ӄутти вай ынӄэнат вэтгавыт мачӄэглынангэнат, ытлён ӄэглынангэт нымкыче ӄытлик курэ гъэйӈэчьивылин, тымӈэкалготкэк курэ, тэгмигчирэтык эгъюлкик курэ.
Ынан ымы лыги, ынӄэн ӄэглынангэт.
нымкыче ӄытлик курэ гъэйӈэчьивылин, тымӈэкалготкэк курэ, тэгмигчирэтык эгъюлкик курэ.
Ынан ымы лыги, ынӄэн ӄэглынангэт.
Вай-ым ӄэглынангэт, мэӈин ипэ ытлён?
Миӈкыри ынан винрэтыркынин колхоз?
Ытлён нинэпыткыӄин, вачаӄ иӈӄун тэӈгынниӈӈыттыԓьу итык, ынӄэн епэчгин тъэркин.
Вай лымӈэ ытлён айылгыкыԓьо, аройвыԓьо, тъивыԓьу итыԓьылӄыл.
Вай мэлгарыткоӄ ръаченма, ытлён ванэван Онпаӈаргыпы, ванэван Рэнтывъейпы ныпэлятын.
Эвыр-ым ныпэлятӄэн ытръэч лыгикиткинуӄэй.
Унпэӈэр-ым ытри Ринтувйи — эргыпатыԓьыт гынниӈӈыттыԓьыт, ытри мынгытча мыкыӈ ӄонпы ынык нытэйӈэтӄинэт.
Ыргин портреттэ ӄонпы Доска почётык ныймэтваӄэнат.
Вай вэчьым ырык варкын рай ръэнут, уйӈыԓьин Кэӈъиринэ.
Кэӈъири тамэнӈымынгыԓьын.
Ӄол рыннин вай ӈэвъэнык ытлыгэты рай ынӈин ваԓьын таӈоргоор тэйкынин, рыпэт вай ымнымным гэвэннэтлин.
Наӄам ыныкит Вамчена ынӈин ваԓьын оргоор ӄорагынрэтбригадагты тэйкыйгу рыннин, Кэӈъиринэ чит тайкыӈӈонэн, вачаӄ вай пылыткук лывавнэн.
Лыгэн эгыттагнаты еп эплыткукэ.
Ынӈатал-ым нымкыче ытлён колхозмэгчергыпы ӄытличьэтыԓьын нъэйӈэԓьэтӄин!
Ӄол нитӄин ытлён гамэлгарма амноӈэты нычейвыткуӄин.
Лымэвыр ынанваӈэлтанма люур рай ӄоленымэты нэквэтӄин, ыныкит ӈэнку нымык вэлыткорак турръэнутэт нэнавалёмӄэнат.
Ӄол-ым нитӄин полярный станциягты нэквэтӄин, феԓьдшерык рээн эмрэчьумэткуӈэ.
Аʼмын аны лым ынӄэнат чьумэт!
Колхозык Эргыръон Кэӈъири ынантаӈычьын чьумэткуԓьын.
Ытлён рыпэт ымы районӄръачетынвык ыʼттъыютԓьэк рээн гатвален.
Въэӈэты округык ӄръачетынвэты гэнӈивылин.
Вачаӄ вай ынӄэн мачымыԓьорык колхозыԓьа ванэван ыʼнтэнчимгъун, пытӄылым правленияԓьа.
Ӄэйвитык-ым Въэӈык Кэӈъири гъаӄатвален, ӄымэк ынанъяачычьо гатвален.
Ынкы гэрмэлтэтлин рыюԓьын Айгынто.
Ынан Кэӈъири акватыӈок гивлин.
Гыт вай Кэӈъирий нымэԓьэв нъычьумэткуркын, ытръэч ӈот этъым теория таӈгэмо гынан.
Вынэ вай гынан тэгнымэԓьэв теория вэтыӄун рагъёлянӈыёлӄыл.
таӈгэмо гынан.
Вынэ вай гынан тэгнымэԓьэв теория вэтыӄун рагъёлянӈыёлӄыл.
Ытръэч-ым вай Кэӈъири ӄонпы нылвавӄэн тэгнымэԓьэв рэӄык.
Ыʼмто-ым миӈкыри нинэвинрэтӄин ынан ройыръын?
Ӈан Тъэюӈэнэ ынык ӈирэче мыкыӈ мэгчеръылёт нэнаяаӄэнат.
Вай амынан ынан ройыръын нинэнтэйӈэтӄин.
Тъэюӈэ ваӈэтамэнӈырак гыюлычьу ваӈэԓьо нылгыӄин: ынык таӈыӈ ытръэч амынан ынпыӈэвӄэй Рултыӈэ нываӈэӄэн.
Кэӈъирин чимгъут нымыркъув Тъаёӈана тылигъэт, нананагты ынкъам нанпаавын чинитувик эʼйӈэԓьэтык.
Кэӈъиринэ ӄоргэты нинэчимгъуӄин ӈэвъэн, ӄынур вай ванэван ынпыӈэвӄэе Рултыӈэнэ, ипэ-ым ынан рыгъюлевнин ытлён ӄаёвналгэръык калеваӈэк.
Аны колё качьарчемгъогты Кэӈъиринэ кэтъоркынэнат ынин алымъоратыԓьыӄагтэ.
Ӈирэӄ алымъоратыԓьыт!
Ӄэйвитык-ым вай ынӄэн лыгэн тымӈынӈэн вагъэ, ынан чинит ынкъам ытри Тъэюӈэ унмык ӄырым коргычьатыԓьылӄылтэ.
Вынъэм вай вэнлыги, ыныкит ӈирэӄэв алымъорат уʼрэтгъи — ынӄэн рыпэт ымы газетык гэкэлилин.
Рыпэт ымы Тъэюӈэ кымэӈатрайпы йъилгыӈит доктора ванэван ыʼнытрилын, ӈинӄэгти ӄонпы ныгйипӄинэт, иӈӄун-ым энмэн ытри эвнинэнӄитэткэ тыляма нитынэт.
Ынӄоры-ым яралӄоттыратыԓьын пароход пыкирык, ӄол оттыран Каӈъэрэна нэйылгъэн.
Вай ынӄэн рыпэт янра окрисполкома гатвылен.
Ынкы-ым ӈан еп ымыԓьэты нымным лыгэраԓьын, ытръэч мытлыӈэн ройыръыт оттырагты ялгытгъат.
Ымы вай Кэӈъири гаӈыранаройвыӈэнӄайма оттыраԓьо нъэлгъи.
Рэӄыркыт-ым рай игыр ӈинӄэйӄэгти?
Ынпычьыт — Эйгыԓьын ынкъам Оʼмрылӄот чичевыркыт — рай ыргин ытлыгын аʼӄатвагъэ, миӈкыри ӄун ыргынан пыннытваԓьын ытля нэԓьуркын.
Ымы-ым вай ӈинчьэт нэмыӄэй чичевыркыт — вай-ым ытри энмэч ӈыроӄавыркыт гивиркыт.
Ӄол Коля, ӈирэӄэв-ым Саша.
Вай-ым Тъэюӈэнэ ытри руссиԓьымил рэрэтэнынныгӈынинэт, миӈкыри ӄун ырыкы гыйипыткуԓьыт докторыт ынӈин нъэйӈэвӄинэт.
Ӄол доктор Николай Петровичыно нъэйӈэвӄин, ӈирэӄэв-ым — эрым-доктор — Александра Ивановнано.
докторыт ынӈин нъэйӈэвӄинэт.
Ӄол доктор Николай Петровичыно нъэйӈэвӄин, ӈирэӄэв-ым — эрым-доктор — Александра Ивановнано.
Ӄэӈъири люӈъэнӄэтэ ынӄэнагты итгъи.
Мачынан ӈинӄэгти Николайыно ынкъам Александро нитынэт.
Игыр-ым вай ынан тэӈвытку чимгъунин: ыныкит вай ӈинӄэгти руссинынныԓьыт, ӈан ытри мэйӈэтык лым отчество ваԓьылӄыл.
Ӄэйвэ?
Рэмэйӈэнӈыт, рэкэлиткуплыткуӈыт, институтэты рэкэлиткусӄивӈыт.
Кэӈъири тэгъеӈыркын, иӈӄун ымы ынин нэнэнэт вэтыӄун институтык ныкэлиткунэт.
Ӈан Атыкын экык рыпэт Ленинградык нырэгъюченӈыӄин.
Рэпкирӈыт Кэӈъирин эккэт Ленинградык, ынкы ыргин нынныт ӄиԓьык книгак нэрэкэлиӈынэт.
Ынӈин-ым вай нэкэлигъэн Кэӈъири, Въэӈык ӄыръачетынвы пыкирык.
Ытръэч ӈот ыныкайпы эмнынин нэкэлин вай-ым мурык Лыгъоравэтԓьанотак гамгаоʼравэтԓьак ытръэч ыннэн нынны.
Ленинградык-ым алваӈ, вэчьым ӈот ымы ырык отчество ратомгатгъа.
Миӈкыръим ынӄэн ратвагъа?
Николай Кэӈъиривич?
Какомэй!
Александр Кэӈъиривич?
Ымы вай эты ынпычьыт эккэт Кэӈъиривичыно ринӈыт?
Гок, амын аны вай!
Ынӈин чимгъуԓьэтык Кэӈъири ынӈин коргытваӈӈогъэ, рыпэт ымы вай гэлыткынык ытлён таӈэлёԓьатыӈ!
Ынан таӈалваӈ энэчгытэты пэраӈӈоԓьын чинитнынны, отчествоно нъэтԓьэн, тэнӈу нинэлгыӄин.
Аʼмын ивкэ ынӄэн ымыԓьо Тъаёӈана тывык!
Ытлён эмтэнӈыткутэ рыпэт нъаткыёлгыгъан!
Николай Кэӈъиривич!
Аʼмын аны ивкэ вэлер мэӈин рывэтгаватык.
Ыныкит-ым Коляӄайына ӄырым лым титэ ынин ытлыгын ныԓьунин?
Рэмэйӈэты, нэривӈын ытлён, энмэн Кэӈъири ӄытлеоʼравэтԓьано гатвален, аӄаоʼравэтԓьано.
Аны нымкъэв ытлён наратвэвыӈын!
Пытӄылым въэтваԓьын.
Таӈванэван игыр Кэӈъири найылгавын — ынӄэн ынан аʼтавынан чимгъунин, чинитувик амратаагӈа.
Иаʼм рай ытлён ынӈот нычимгъуӄин: вай лыгипэтлеӄэй аӈӄаткынык тылечьыӄэйъытвъэт рэвытрэтгъэ.
Ытръэч вай гытгытэ аʼтчаёлӄыл.
Игыр-ым виин нэнэӄэгти танчемгъоӈ.
Эвыр-ым вай ыныкит титэ рай ытри Ленинградык рэкэлиткуӈыт, вай-ым вэчьым ырык ымы фамилият ваԓьылӄылтэ?
Ынӄэната чимгъутэ Кэӈъири рыпэт рыръэчевнин?
Ынӄэн вай ынан таӈванэван титэ нычимгъунин.
Вай-ым ӈан Степан, калеткоракэн мигчитԓьэн, Степан Андреевич Кабицкий.
Этъым ӈан ынин ытлыгин нынны Андрей.
Иаʼм-ым ынръам Кабицкий?
Вынэ ынӄэн вэты лыги рытчыёлӄыл, пынлёёлӄыл Степангыпы.
Опопы-ым феԓьдшер пынлёк, Алексей Вадимыч.
Вэчьым рай фамилият амалваӈ ваԓьыт танчемгъотайкыӈ чинит, лыгэн ӄынур ӈан нынныт.
Аʼмын-ым ынкы эвыр ӈэнӄаеты таӈпэрафамилият танчемгъотайкыӈ.
Ӈыраӄ таӈпэрафамилият.
Кэӈъири нъэнӄэтӄин ынӈин агагчавка танчемгъотвак, вачаӄ вай ытлён ӄутыԓьылӄыл, аймэтъёлӄыл кэӈунэӈ ынкъам гакаӈонагма гэлчьомыткынэты ӄытыԓьылӄыл.
Ынык гилгилык ӄача нылеӄин майӈыпэтыгэлтъолычгын.
Ыныкит ынӄэн Кэӈъиринэ гилгилык риттилгъэ, аны аʼткэвма ратвагъа.
Иттилык ынин гилгил мэчынкы танчематыӈ.
Кэӈъири гилчурмык ӄотытваԓьылӄыл эмрупэнӈэ пэтыгэлытъолычгэпы кэӈунэӈэтэ.
Вытку пэтыгэлытъолычгын тэӈэймэвык танԓьоӈ лыгийъэчычеԓьын гэлгэлеты.
Кэӈъиринэ рыманаӈавнэнат гыткат ынкъам кэӈунэӈ оʼраймавтыляԓьэты пэтыгэлытъолеты рулвынин.
Ынръам вай кэӈунэӈ итъунтэтгъи ынкъам упэтыԓьылӄыл Кэӈъири гэлыткынэты пэӄэттатгъэ.
Эвыр ынкы ынан эттэлпэкыл валёмнэн.
Кэӈъири ӄутысӄычетгъи ынкъам гыролмакы лылепгъи.
Аʼмын вай ӄэйвэ: гилгил ӈэранчывэгты чимэтгъи.
Ӈоонко чывэптыткынык — милгэр, иʼнъэн, аӄын.
Кэӈъиринэ пиӈкунин чыӈатгыргын, пэӄэттатгъэ, ӄутгъи, пирининэт чыӈатъёт, вачаӄ оʼрапалӄынтатэты пиӈкук энмэч айылгавыркын.
Наӄам рай ӈоонко мэмылтэ ынкъам кэӈунэӈ.
Ӈан-ым ынӄэн гилчывипыт малмайыӈкы.
Вачаӄ чыӈатгыргын таӈӄонпы кывавыркын; айылгыгыргын увмимыл игыр Кэӈъиринэ ранъав.
Ытлён вай ӄырым ымы гынмыл нъэпиӈкугъэн, ыныкит нъэтэӈгитэнин ынӄэн евэӄэты ваԓьын чыӈатгыргын.
Ӄэйвитык ымы вай гынмыл еп унмык аркывкыԓьэн.
Ӄэтэв вай эгитэкэ, капчачавма пиӈкунин.
ымы вай гынмыл еп унмык аркывкыԓьэн.
Ӄэтэв вай эгитэкэ, капчачавма пиӈкунин.
Кэӈъиринэ эӄылпэ рырыткунин аʼнэлгын ынкъам лыгэн тымӈэнэнтынэн.
Эвыр ынкы эрвыпылвынтыванныт ӄолегэлчывэптыкаак ванныпгъат.
Аʼнэлгын аны колё иʼвэтгъи, рыпэт нывэнивыргыргэтӄин.
Ыныкит-ым вай рэлпъигъэ — рараквачагъа ынкы Кэӈъири.
Аʼныка лыгэн ӄун вай таӈъаӄараӄыӈ.
Аʼныка ымы милгэр раӄылӄыл: тымык мэмыл аʼӄагтоӈ.
Иʼвэтыԓьын аʼнэлгын рыпэт вай кагрэлчыкогты ныргэлӄин.
Амкытъымата Кэӈъири гапэлгыкыкватлен, ымыԓьэты ынин увик нывиврэԓьэтӄин.
Аʼмын-ым вай.
Увивлилил кувавык паагъэ, гилгил нывилгъи.
Аʼмын вай ӄэйвэ!
Вай кытэӄэй нывэлытвагъэ, ӄынур вай чемгъотвагъэ, ынӄъом мэрынрэӄэй аймавтыляӈӈогъэ.
Аʼнэлгын кэгрилык рыгэлык паагъэ, выръэтгъи.
Ыныкит чыӈатгыргын гилгилвытгыркин чьувэквъи, Кэӈъиринэ пиӈкунин.
Гитэнинэт мэмылаймакыт, гэлыткынэты ринтынин иʼнъэн ынкъам вай рочавэты ынкаткынык вакъогъэ.
Кыкватъела рымылюнинэт кыкватвамылкат, оʼрэквэчемэмлемылӄыӄаеты тылигъи ынкъам вай тэӈвытку игыр ԓьунин: гилгил кэтэм ынкы рай вакаӈынвык гачыӈатлен.
Мычвыно лынъё имылӄыӄэй уйӈэ, мимыл аӈӄагты гэпыԓьыԓьэтлин, мэткиит ромакавъё ыʼԓьыл нэмыӄэй аӈӄагты гэрэтлин.
Лыгэн вай гамгакытыԓьэпы лыгэн ымнотак ваԓьэпы, лыгэн вай таӈымыԓьойпы, рэӄык таӈопатыӈ оʼравэтԓьэн гыткалгын, Кэӈъиринэ ытръэч ныппылюӄин гилгилӄэй гапэлятлен.
Ныппылюӄин гилгилӄэй — ӈирэче гынмылкинэк яаёк мыӄыӈ ваԓьын.
Чамъам вай ымы ӈирэче аʼӄагнэыʼлёӈэт ратвагъа.
Ынкъам вай тэӈуйӈэ ымы ыннэн йитйитӄэй иквичимимыл.
Ӈыроча киквъи энмэч Кэӈъири Лыгъоравэтԓьаӈӄаеквэ тылек.
Нутэнут энмэч таӈванэван нывытрэтгъэн.
Ӄол нинэнтыӄинэт эвлыгэлычгыт, йъыпкиттэгнык вытрэтыԓьыт, эмнуӈу нинэлгыӄинэт, наӄам пэтле нычичевӄин: ынӄэнат гилгилти, ӄынур чинит ытлён — армаӈӄапычьычьыгырга нинэнлеӄинэт.
нинэлгыӄинэт, наӄам пэтле нычичевӄин: ынӄэнат гилгилти, ӄынур чинит ытлён — армаӈӄапычьычьыгырга нинэнлеӄинэт.
Гынмылкинэк йъыйыӄ эргыӈ нытваӄэн.
Вынъэм ынӄэн гэлгэлеты эʼтки.
Вынэ вай мыялгытык, — вэтгычемгъогъэ Кэӈъири.
Ытлён вэтгычемгъогъэ вэтыӄун лыгэн кавэты вак ялгыгык оʼмрыгэлыткынэты.
Игыр-ым вай ытлён гэмэчыгъюлетлин.
Наӄам вай тэнанъымӈычвынавэты инъыӈит ынык ӄачата ымы ыннэн танъялгытъёно итыԓьылӄыл гилгил лёӈгалята итгъи.
Кэӈъири аʼнӄавӄамэтвагъэ: вачаӄ эвыр ынкы ӄылгилюгъи: эʼнӄэвык ытлён пытӄы майыӈкы егрыӈӈогъэ.
Ӄол рыннин ынан валёмнэн ыяакэн рыркъайӈан.
Ӄэглынангэт нивӄин Унпэӈэр, — эмӄэлелвынэ иквъи Кэӈъири.
Аны вай миӈкыри ытри Унпэӈэрынэ ынанъыттъыёл валёмыркынэнат?
Амӄынкыткытръок ынан ынанъыттъыёл валёмыркынэнат!
Ынӄэната ыргин бригада ынанъыттъыёл ыʼтвытконвы нытэнмавыӈоӄэӈ.
Кэӈъиринэ нэмэ чычетным чемгъоӈӈонэн, вачаӄ-ым игыр ынан пынныӈ айвэ инъыкинэк.
Ытлён энмэч ягталгыргэты ванэван нытагмычвынатын.
Нэмэ вай ынин аʼӄаэргыпатгыргын кэтъонэн ынкъам ынӄэната ынин айвэкэн мычвынатгыргыт малалымалко рытчынинэт.
Ӄэйвъэм эты рай нэрэлӄырирӈын, ытръэч-ым аны ӈан миӈкыри нэрэлӄырирӈын.
Ыныкит-ым рай Унпэӈэр, Ринтувйи, лымэвыр чинит Вамче нъэнтэннинэт, вынэ вай алваӈ ытри нэнъылӄырирынэт.
Ӄырым ыннэн ӄэйъытвъэт нэнъынӈивыгъэн — лыгэн ипэ таӈымыԓьо ӄэйъытвыт, таӈымыԓьо лыгъитвыт, колхозык ваԓьыт.
Тэӈвытку ӈытаттагнэпы Кэӈъири колё эмӈолыӈогъэ.
Аʼмын-ым ымъягталӈэт ытлён вэчьым тэӈвытку эмӈолыркын.
Амгынотъылёгты мэлӄылигмил метырмэл урэԓьу ынык гэлеты мэйӈыгилгил эймэквъи.
Ынкы гыролмакы чимыгилымкын.
Кэӈъиринэ аʼнымнэн ынкъам вай ынӈин эʼлемӄутэтгъи ынкы гилгилык.
Наӄам вай тантымлык ӈэнри лываквъэ: чимыгиле, рилӄывытрыгиле нинэнкимэвӄин.
Таӈылваквъэ ынкы галяк Кэӈъири, ынӈэ вай кэӈунэӈэтэ нэнаранманаӈавӈыӄэнат гилытъулымкыт, вачаӄ нэнатаӈылвавӄэнат.
Эчги вай ӄол гилытъул алва нэнанлеӄэн — ынкы пууръу ӄол нынъэлӄин.
гилытъулымкыт, вачаӄ нэнатаӈылвавӄэнат.
Эчги вай ӄол гилытъул алва нэнанлеӄэн — ынкы пууръу ӄол нынъэлӄин.
Вачаӄ Кэӈъири нылгэраялгынӈыӄэн: рай ынкы майӈыгэлгэлыткынык ӄулимиӈкы ыʼԓьыл нытваӄэн, ыԓьыл-ым — ынӄэн иквичимимыл!
Вынъэм ынӄэнагты Кэӈъири игыр колё нытэгъеӈӄин.
Игыр ынан ванэван нычимгъунин: энмэн вай пэтле ынин гилӄэй эʼӄэгнитэ рэнылгэнӈынин ынкъам ынӄэната ытлён вэты оʼмрыгэлыткынэты ялгытыԓьылӄыл.
Ӈэнкъум чимыгиллыку нывытрэтӄинэт мэчмэйӈыгилгилти тутымӄэткук танъяаӈ ваԓьыт.
Кэӈъири вэтгычемгъогъэ ынкаеквэ иʼрык.
Ӄэйвитык ынӄэн айылгыгыргын, ытръэч-ым лым миӈкыри итык?
Ынан ринтынин майӈыгэлыткынэты иʼнъэн.
Милгэр эмтэйпынэн, аʼнэлгын ричитык оʼмрынкылваннэн.
Мэмылтэ виин ӈутку ныпэлятынат, — эмӄэлелвынэ иквъи ытлён.
Оʼптытъача кэӈунэӈэтэ тааӈыплыткок чымчекин гилытъул, Кэӈъири ынкаткынэты пиӈкугъи.
Ынӄъом ӈэраӄавыткынэты, ӈыроӄавыткынэты.
Ынръам вай энмэч лыгэймэвык, ытлён итъунтэтгъи, ӈырэпгъи.
Гилгил аркычатысӄычатгъэ ынкъам Кэӈъири мэмлеты ралегъэ.
Аны колё ытлён камаграръоӈӈогъэ мыкгилытъулыԓьык мимлычыку.
Лыгэнитык ытлён гилгилык ныринэнрэнӈыӄин.
Милгэрэ ынкъам итӄыевэвиръэ ытлён ӄынур вай нырэкитчеӈӄин.
Оʼптытъача ытлён чыпъэтгъи.
Ӄунэче ытлён горалвавлен чыпъынток, малӄонпы гэргэвэтлин.
Вэнлыги вачаӄ ытлён чыпъынтогъэ, чиӈӄъэтывэйвынин чымйытъэюмимыл ынкъам нэмэ аны камаграръоӈӈогъэ нылгинытъивъэв, мачанӈэнайпэты, ытръаттагнэты.
Ӄынур-ым вай ынкы раквачагыргын иинэнтэйкэвэтӄин.
Ричитык рыкылватытваԓьын аʼнъэлгын люур вай рыйинин.
Ынан энмэч гантыяатлен ынӄэн ынкъам чит янот рытрилнин, иӈӄун ынкы эвнэръэчумкэткэ нитгъэн.
Ынкъам вай вытку ынкы чичевнин — аʼнэлга ытлён таӈынвантоӈатыӈ.
Ныйыӄъэв ынан тэӈойвыӈӈонэн аʼнэлгын; эмӄынтиӈуткук ытлён майӈыгэлгэлеты нэймэвӄин.
Нэмэ ытлён анӈатгъэ, вачаӄ ымы ынкы рыннынтымлявэты вэнлыги нинэтиӈуӄин аʼнэлгын мынгыт гилгилык энанраттагнэты.
вачаӄ ымы ынкы рыннынтымлявэты вэнлыги нинэтиӈуӄин аʼнэлгын мынгыт гилгилык энанраттагнэты.
Ӄынвэр вай ытлён ровтыгъэ, этчывъентогты гэлыткынык апаӄатлыткогъэ.
Эʼнчыкойпы, йыкыргычыкойпы, вэлёчыкойпы пыԓьыԓьатыӈогъэ мимыл.
Нылгипыгтыӄин левыт, пытӄылым этэнмын.
Ԓьулӄыл ынкъам мынгыт гилытъуле гэтэрэтъюулинэт, ӄутти таратгыргыт нымутлытъыӄинэт.
Этчывъентоплыткок, Кэӈъири киткит элвэтиӈэтгъи ынкъам пылёйвыӈӈонэн оʼмратыԓьын ыʼԓьыл.
Ынӄоры ытлён вытрынтэтгъи киткит амрапаӈъэвӈытоӈа, вачаӄ итӄыевыԓьын, итӄыевэвиръыԓьын лыгэӄэвъяӈӈогъэ, рыпэт мэчынкы ӄутгъи ынкъам кэттывагъэ.
Ӄэвъяӈӈогылгын гъивэтлин, нылелелпэраӄэн.
Кэӈъиринэ увик ыʼԓьыле малейвынэн ынкъам эвыр ынкы омаквъэ.
Ынӄоры ынан оʼмрыванныпыԓьын гилгилык аӄын йыннин ынкъам мэйӈыкээк вытгыр йымэнэн.
Итӄыевитчевиръэ рывыръэвнин аʼнэлгын.
Кэӈъиринэ ӄырэрыӈонэн кэӈунэӈ ынкъам ԓьунин ынӄэн чемыгэлыткынык, мэйӈыгилык гыролмакы ваԓьын — вэчьым вай пэӄэттанма рэрэннин.
Кэӈунэӈ чымче — Кэӈъиринэ эйминнин ынкъам кэӈунэӈэтэ уԓьивнин аʼнэлгын, йымэёлго рытчыё.
Аʼмын ивкэ ынӄэн микынэ нъэԓьунин!
Аны лыгитэнтэйкынин ымыԓьо ынӄэн.
Вытку вай игыр Кэӈъиринэ ӄолегэлыткынык пэлятыԓьыт мэмыԓьаймакыт кэтъонэнат.
Ынан вай чит рывэрэвыӈонэнат йымэтваԓьыт аʼнэлгыткынык эвиръыт, вачаӄ-ым вай эвыр ынкы ԓьунин — таӈъаӄъаныпыӈ игыр ытри: эйычгитэ гэниичгэвлин ынин гынмылкин гилгил — игыр чекыяа нылеӄин.
Ынӄэнатъам вэнлыги люӈынпыннэвэ рыннин Кэӈъири.
Ыныкит варкыт мъэмит — тэйӈэт ратвагъа.
Гынмыл вай ынан оʼптытъача чымче пиврэԓьыт мэмылтэ нинэԓьуӄинэт.
Ытръэч вай ынан ванэван нырэмилгэрӈынинэт, миӈкыри ӄун ынык ӄача ӈирэӄ мэмыԓьаймакыт нытваӄэнат.
Эʼнъаткынык кымляӄатэты вакъотвама, Кэӈъиринэ тагмаленэн милгэр.
Тиркэ нэнаномычьавӄэн ытлён, ыныкит-ым йъык намэчатӄэн, эвыр ыныкы ныӄэвъяӈӈокэн.
Кэӈъири аны вай ынӈин ныкамаграръоӈӈоӄэн, рыпэт вай ынин камаграгыргыт миӈкы гимнастика—учебникык аʼӄаԓьоӈ.
йъык намэчатӄэн, эвыр ыныкы ныӄэвъяӈӈокэн.
Кэӈъири аны вай ынӈин ныкамаграръоӈӈоӄэн, рыпэт вай ынин камаграгыргыт миӈкы гимнастика—учебникык аʼӄаԓьоӈ.
Аӈӄакытыйга ынкъам эʼӄэгнитэ мэчэӄылпэ нанкыквавынат эвиръыт.
Кэргыпыплыткок, Кэӈъири гэлчормэты кытчынъёсӄэквъэ.
Игыр-ым аны таӈванэван ытлён ӄонпыгмэл эчимгъукыԓьу, талгъэӈыԓьо Кэӈъирину ныпэрагъан!
Эвиръын ынин гэнчимиръэвлин, гэнкымъукэвлин.
Ԓьулӄыл гэмэчӄупӄэтлин, гэтэрэтъюулин, гэнъээтлин.
Вынъэм ванэван ынин ампэрагыргын ынкы алваӈ нынъэлгъэн — ымы вай ытлён чинит малалваӈ гэнъэтлин.
Ыныкит-ым вай ынин пэрагыргын гъэӄэрэлин, вачаӄ-ым ытлён чинит.
Вынэ ытлён кувчемгъоӈ люгнъэлыԓьын.
Вынъэм энмэч ӄырымэн ынӄэн Кэӈъири пытӄыӈанэнӄач вай кэтэм ынӈин туквэк кытчынъёԓьын.
Ӈан-ым игыр ынан рай ръэнутэт чит тэлеӈ чимгъуу алгыкэёт, чемгъоӈӈонэнат.
Чит айвэӈӈоон ытлён таӈванэван нычимгъугъэн: миӈкыри ытлён тумгэ нэчимгъуркын, микыну ытлён колхозык итыркын, миӈкыри ытлён наракэтъоркын, ыныкит ытлён рараквачагъа.
Ынан айвэӈӈоон мэчынкы ымы ынӄэн вэтгаво нъэлгынин лыгэн вай ӄутыргымил, ытръэч вай ынкы ынӄэн таӈванэван нытэнчимгъунин, ванэван ӄэлелвынык нынтынин.
Тумгэ чиниткин колхоз Эргыръон мигчирэтэ нынэргыпатӄэн, Кэӈъири-ым мэчынкы ымы анъяк вулӄытвик клубык тэнчьумэткуԓьын, лымэвыр анъяк ынин турпыргуккъэли.
Игыр-ым ынан чинит ымыԓьо ынӄэн алваӈ нинэчимгъуӄин.
Ӄэйвъэм вай игыр ытлён таӈванэван нъэӄэчимгъугъэн, лыгэн ӄун таӈванэван нычимгъугъэн.
Ытръэч вай аӈӄаткынэты нытлепӄин, пэвраԓьэты мэмылеты нъатчаӄэн.
Ӈирэӄ энмэч гэпиврэлинэт, ытръэч мачыяа.
Кэӈъири-ым вэтгычемгъогъэ вэтыӄун рыпыткэвык мэмыл.
Ыныкит ытлён гырголягты тыляԓьэты мыркоэлгыйъэты нытлепӄин, ыныкы ныпэраӄэн, ӄынур вай ымы ынин гилгил риӈэмъетыркын, киткит кытыйга раркычытковыркынэн.
Аны таӈаӄочеткынка нытваӄэн, рыпэт рай чекыяайпы ныпкирӄин апаакыԓьэн ръэвэнивыргыргын.
Ытръэч кытӄонача эргымчыӄэты нэрэтӄин мэмлеты гилытъул.
Ынӄо нэмэ таӈаӄочеткынка.
таӈаӄочеткынка нытваӄэн, рыпэт рай чекыяайпы ныпкирӄин апаакыԓьэн ръэвэнивыргыргын.
Ытръэч кытӄонача эргымчыӄэты нэрэтӄин мэмлеты гилытъул.
Ынӄо нэмэ таӈаӄочеткынка.
Люур вай Кэӈъиринэ рай рэӄивлывыргыргын валёмнэн.
Ӄэйвэ ӄэглын валёмнэн?
Наӄам-ым ыяавыргыргын тылемэйӈэтэ нитӄин, таӈвалёмыӈ нынъэлӄин.
Тылечьын!
Наӄам ӄэйъытвъэт уйӈэ, вачаӄ Кэӈъиринэ аʼӄаратгэмавӈэты нэнатаӈвалёмӄэн тылечьывыргыргын.
Кэӈъиринэ гэтайвыӈӈонэн йъыйыӄ ынкъам, ӄынвэр вай, ыяа ԓьунин рэӈагалятыляԓьын риӈэнэӈ.
Аʼмын эты вай рагалягъа ынкъам риӈэнэӈэткуԓьэ гэлыткынык ӄотытваԓьын оʼравэтԓьан ӄырым ныԓьунин?
Кэӈъиринэ пирисӄыченнин милгэр ынкъам оʼптытъача милгэрыткугъи.
Риӈэнэӈ кытэӄэй риӈэмъетгъи, ынӄо оʼрапалӄынтатэты чывачгынлесӄычатгъэ.
Энавалёмгъэ!
Наӄам риӈэнэӈ малванэван нэймэвын.
Ытлён лым кытэӄэй риӈэмъетгъи, ынӄо нэмэ тылигъи палӄынтэты — ныгрулмыӄин аӈӄак гыргоча.
Ынкы Кэӈъиринэ чичевнин: риӈэнэӈ энаерынвы гэнӈивылин.
Ынкы Кэӈъири нэмэ мэлгарыткоӈӈогъэ — ынӄэн-ым энмэч ӄырымэн гыйивӄэв, чама вай качьараквыргын.
Кэӈъири ванэван ныръатчаӈын, иӈӄун риӈэнэӈэткуԓьэ чинит ныԓьунин ытлён.
Качьараквыргын аны колё, рыпэт мынгыт малынаныргынан нымъамэтыёӄэнат.
Амайылгава вай энмэн риӈэнэӈэткуԓьэ ӄырым ытлён ныԓьунин — ытлён мъамэталпытагнэты милгэрыткугъи.
Кэӈъиринэ ринтынин милгэр ынкъам гэлыткыната кытгынтатыԓьатыӈогъэ.
Ыяайпы гитэк ытлён юргытвиԓьу таӈылгыӈ, вачаӄ ипэ ытлён ӄэглын нычимгъуӄин.
Ыяайпы гэлыткынык ӄотытваԓьын мачьаӄаԓьоӈ, ӄытгынтатыԓьын-ым отгыӈ танԓьоӈ.
Вачаӄ-ым вай пэтле ытлён нывилгъи.
Риӈэнэӈ риӈэйыӄунтэтгъи.
Аны гурэгитэлин ытлён Кэӈъиринэ.
Игыр-ым вай ынӈот таӈэвыӈ: риӈэнэӈэтэ ытлён люнԓьутэ рыннин, уйӈэ эмъэмикэ, уйӈэ этэйӈэткэ.
Вачаӄ Кэӈъири ванэван ныпыннытвагъан.
Игыр амгынотъылё ынан въэгыргын гэнрулылтэвлин ынкъам ынӄэната ытлён еп эгыттагнэты ванэван ныпаагъан качьарытвак: ытлён мэмлычыкойпы гэттэтлин гэлыткынэты, гэегтэллин.
Чамъам вай игыр ытлён риӈэнэӈэтэ нэлӄырирыркын!
Эвыр-ым вай энаерынвы нэтвэгъэн риӈэнэӈлыгивэтыӄун ытлён нэрэԓьуӈын!
Иаʼм-ым вай пыннэвык?
Мэчынкы гилгил нымэйыӈӄин.
Гынмылкинэк инъэ яаёк гилытъулык чегмайыӈкы ваԓьын.
Колё ынкаткынык ыʼԓьыл, ӈыронвакаӈынвык эквэчемэмлемылӄыт.
Эвыр-ым вай иквичимимыл варкын, оʼптытъар ылёӈэт аӄамэтвака таӈытваӈ, Тэӈивиниԓьин гытгытэ ваԓьылӄыл.
Аʼмын-ым юрэк мэмылаймакыԓьын гилытъул рэймэквъэ?
Эмӄэлелвынэ вай Кэӈъири ынӄэнагты нымычвынатӄэн.
Ӈанӄэн ӈан панэна айычгэткынык аркычыткоркын ынӄэн гилытъул.
Ымы рыпэт мэмылаймакыт нывытрэтӄинэт.
Ӈан-ым рылыпляннэн ӈэнри, ымы вай ынӈин ӈоонӄоры таӈрыномавыӈ.
Аʼмын ивкэ вэлер аʼнэлгымэл урэԓьу нэймэвын — вынэ ӄырым ынкы Кэӈъиринэ нъэнвэннинэт!
Ӄэйвъэм ӈан мэчынкы ымы апэляка нъынтынинэт мэмылтэ ынкы.
Игыр-ым Кэӈъиринэ чичевнин: мэчынкы ӈан нъычвининэт ынкъам нъынинтынинэт гынмыл ӈанӄо — вай ринтынин ӈан иʼнъэн.
Вэлер ӈан ымы иʼнъэчыку оʼптытъар тагмэмылытъолтэ нъыёнэнат.
Ӈан-ым ынкы Кэӈъиринэ ынӄэн таӈванэван чимгъуу нылгынин.
Ӄэлюӄ-ым ӈан ынык мынгыткэн ӈирэӄ парол мъэмит гатваленат!
Кэӈъиринэ эчимгъукэ роолӄыл нинэрэнтыӈӄин.
Ынан чинитувик нинивӄин, вай энмэн еп ӄырым гытъэтыԓьылӄыл.
Вай ытлён игыр, энмэч гаӄамэтвален — аʼнӄавтагнэты.
Ыныкит вай игыр мэмылаймакыт ынык ӄача нъытванат, ӄырым ӈан вэчьым нъыраӄамэтваӈын.
Наӄам эмӄэлелвынэ лывавык пычеӈик кэӈиӄ, Кэӈъири иквичигъи эмылӄэпы ынкъам оʼмрырэчетгъэ.
Волӄытвэӈӈок мачпылмыръогъэ, йъыт увэквъэт.
Эвтылкытыйга аӈӄаткын рыкымъукэвнин.
Игыр вай пылмыйъа ванэван Кэӈъири нынкачьаравнэн.
Аʼмын-ым вай риӈэнэӈэткуԓьын ынӈин пылмытвама ӄырым нэнаерысӄэвын.
Вэчьым вай райылгаквъа риӈэк, риквъэ: эʼтки вай пылмыръогъэ.
Кэӈъиринэ эʼӄэгитэнин кымъукэтыԓьын аӈӄаткын.
Наӄам вай кымъокгыргыт эйычгину тыленъэлыркыт — игыр ынӄэн ӄырымэнат гынмылкинэт ыʼлёкэн энанаркычытковыԓьыт унтымэйычгит — ипъэм вай анӈэнаԓьыт, кытраԓьыт, иттилвылгыԓьыт.
Вэчьым вай ынӄэната аʼӄаӈаргына Кэӈъирин ӄэлелвын рыматэватыӈонэн.
Люур вай ытлён чемгъоӈӈогъэ: риӈэнэӈэтэ ванэван ытлён нылӄырирнин, ипэ рай мэӈин ӄол.
Анъым ӈан мэчынкы ымы ӄол мэӈин нъэнтэннин.
Аӈӄачормыеквэн нымэйыӈӄин.
Вэчьым рай ръатаӈъоравэтԓьан гэнтэтлин ынкъам ыныкагты ымы вай риӈэнэӈ нэнӈивыгъэн.
Юрэӄ-ым ымы алваӈ.
Вэчьым вай ынӄэната риӈэнэӈэтэ таӈванэван мэӈин нылӄырирнин, ипэ вай гилгил нэнаёпатӄэн.
Лымэвыр ынныт нэнаёпатӄэнат.
Гамгаоʼравэтԓьат чинит мигчирэтыркыт, ӄырым ымыԓьорык ивиниԓьын Кэӈъири ыʼнылӄырирыркын!
Кытыйга рыманаӈавнэнат йъыт: ӄытлыги еп тиркытир амэчаткыԓьэн, чекыяа йъыпкиттэгнык Кэӈъиринэ ԓьунин ныгытӄэнаӄай пароходӈылгыл.
Ӈылгылӄай мэрынрэ тыӈаӈӄачайпы оʼранэкъаягты нылеӄин.
Аны вай чекыяа, ӄэйвэ рай раӄъомрыпэлгыԓьо нъытваан, вэнлыги аӄавалёмыӈ.
Ӄэйвэ вай ръагэтанаӈачгыт пароходык нъытванат — вэнлыги аӄаԓьон ынӄоры Кэӈъири.
Аӈӄаръэттэ ныркывӄэнат, нымкыӄин пароходтэ мэчынкы рагаляӈыт Лыгъоравэтԓьаӈӄаеквэ ынкъам вай ӄырым ымы ыннэн, вэчьым, Каӈъэрэйпы чымче нытвагъан.
Эйычгит-ым пытӄылым анӈэнаӈ нынъэлӄинэт, нынаркычавъёвыӄэнат гилытъулти, ныниттилевӄинэт, нынчимиръэвӄинэт.
Кэӈъиринэ ванэван нынпаавнэн мэмылыԓьын гилгил гитэк.
Люур ынӄэн гилгил ӄотычга нъэлгъи, ынӄоръым кыёлгэты ӄулигилгилык иттилгъи ынкъам чимиръэтгъи.
Кэӈъири рыпэт витэтгъи: аʼмын ӈан миӈкыри нъитын, ыныкит рай ынкы нъытван.
кыёлгэты ӄулигилгилык иттилгъи ынкъам чимиръэтгъи.
Кэӈъири рыпэт витэтгъи: аʼмын ӈан миӈкыри нъитын, ыныкит рай ынкы нъытван.
Аны колё ытлён ымъылёнэт гэпэӈъивэтлин, рыпэт вай таӈванэван ытлён раӄэты нырэчимгъуӈын, ванэван нырэръэӈын.
Ытлён эʼнъаткынык нырэйылӄэнӈыӄин.
Вачаӄ вэнлыги ытлён вэтгычемгъогъэ янор талевалытконаӈӈык гэлыткынык.
Ынкъым вай гилгил танԓьоӈ ратвагъа.
Ымы вай ытлён йылӄанма левалытконаӈ нэрэԓьуӈын.
Кэӈъиринэ йыннин мычыквын, кэӈунэӈэк рыкылвэннин, кэӈунэӈ-ым аʼнэлга ынанэквычьык кээк рыкылвэннин.
Игыр-ым ыяайпы левалытконаӈ танԓьоӈ.
Мачынан амчыквыка мачӄэвъяӈ.
Кэӈъирин-ым гилгил эйычгитэ аʼӄанраӄавыӈ.
Миӈкыри ӄун нымэйыӈӄин чама гыролмакы чимыгилытъуле нагтаӄэн айычгэйпы.
Вэнлыги гилгил ыʼлёкэнак майыӈкы наркычыткоӄэн.
ӄынур аӈӄачыкогты эргээтгъи.
Таӈванэван ръэнут игыр нывалёмнэн Кэӈъиринэ.
Эйычгивыргыргын, гилчимэтвыргыргын ванэван нывалёмнэн йылӄыԓьэ Кэӈъиринэ, ӄынур вай ытлён ӄэглын аӈӄачыко нытваӄэн.
Ымы рэӄэ игыр ытлёт таӈъаӄаныгъявыӈ.
Ытръэч вай ынӄэната, айвэкэната валёмъёта выргыргэ.
Янор Кэӈъиринэ ынӄэн рэто лыгнин.
Ванэван нырэтлемӈыгъэн.
Найылгавӄэн — рай эвыр ынкы ынӄэн тылечьывыргыргын рапаагъа.
Кытэӄэй вак Кэӈъири вэнлыги лылепгъи.
Тылечьывыргыргын лёӈпаата итгъи.
гаройвавлен ытлён.
Вэчьым йылӄэ ытлён лёӈынпаӈъэвӈытова рыннин, ипэ-ым ынӄэната ыннаны тылечьывыргыргэ, ыныкагты лыгэтаӈъайӈагырго пэраԓьа.
Риӈэнэӈ гилгилык гыргоча ныриӈэмъетӄин.
Риӈэнэӈэткуԓьэ еп ыяайпы ԓьунин левалытконаӈ, ынӄоры-ым оʼравэтԓьан, кээгиӈкы йылӄэтыԓьын.
Оʼравэтԓьан камаграгъэ, рырыткунин чинитувик каайпы, ӄутысӄычетгъи ынкъам мынгынэлёԓьатыӈогъэ.
Риӈэнэӈ тылигъи ынкъам оʼрагэлгэлеты риӈэмъетгъи.
Игыр-ым вай лыгичивтылетэ ныриӈэмъетӄин, ӄынур вай ныравакъоӈӄэн.
Ӄэйвэ эты вай ӄырым нывакъогъан?
Вай малкатамоʼрыныкагты ныриӈэмъетӄин риӈэнэӈ.
Ынан вай ванэван тэнлыги нылгынин рэӈанаӈаткогыргын, наӄам вэнлыги тэнлыги нинэлгыӄин: ынӈэнгэлыткынык риӈэнэӈ аʼӄанвакъовыӈ.
Ӄэйвитык вай ӄэтэв лёнъёоръоԓьын, аӈӄы мэчтымгэквъи, вачаӄ панэна гилгил еп наркычыткоӄэн.
Чамъам вай йъарат ныппылюӄин рэӈанаӈвакъонво итык!
Чама колё мыгкээԓьын!
Наӄам вэнлыги риӈэнэӈ ныйыӄэймэвтылеӄин.
Энмэч колё вилюнтъылевыԓьын выргыргычгын, лыгэн тылемэйӈэтыԓьын этэлпыкэ.
Гытгытэ вак лывавык, Кэӈъири пэӄэттатгъэ ынкъам мынга левыт эйпынин.
Пэӄэттанма, рай ръэнут янратыԓьын рэӈанаӈайпы ԓьунин.
Выргыргычгын ынӈин эӄылпэ эймэвмил ыяаквъэ.
Кэӈъиринэ рыгырголявнэн левыт ынкъам лыгэтаӈкылтыё ӈирэнкээк вытгыр гываԓьын кылтын ԓьунин.
Еп этрыткукэ ынӄэн кылтын, вай ԓьунин: гырулмык, риӈэнэӈ нэмэ оʼрагэлгэлеты тылигъи.
Игыр-ым Кэӈъири лёӈпэӄэттата итгъи.
Ытлён ытръэч пирӄыгъи, вытку вай ыныкит ытлён ӄымэк риӈэнэӈэтэ риле рырунин.
Ынан тэгнымэԓьэв ԓьунин риӈэнэӈэткуԓьын ынкъам танӈыткогты ынан мыраӈӄачмынга, этрилкэ ӈачгымынга кылтын, мынгынэлёнэн риӈэнэӈэткуԓьын.
Нэмэ рай ръэнут янръатгъэ рэӈанаӈайпы.
Ынӄэн ӈирэӄэв кылтын, вачаӄ игыр ынӄэн ыʼттъыёлкэнак аʼӄаӈ гэнэрэтлин.
Гэлыткынык ирык, ытлён оʼптытъача эчгэттатгъэ, ынӄоры мэмлеты кувлыткугъи.
Таӈыгтоӈ ытръэч.
Ынӄэнагты янор каайпы аʼнэлгын рырыткоёлӄыл, аʼнэлга-ым левалытконаӈ гэнкылвэтлин.
Вачаӄ-ым гагтынкылватлен, пэтле аʼӄатрыткоӈ.
Риӈэнэӈ-ым панэна гилгилык гыргоча ныгрулмыԓьэтӄин.
Вытку Кэӈъиринэ рырыткук аʼнэлгыл ынкъам аʼныпык кылтын, риӈэнэӈ гырголятгъэ ынкъам риӈэквэтгъи.
Рэӈакватыӈок-ым ӈыроча риле гучвыничугъи.
Кэӈъиринэ чичевнин, рай риӈэнэӈэткуԓьэ ынӈин ытлён рывэтгааркынэн.
Вэчьым вай риӈэнэӈэткуԓьыт ынӈин нитӄинэт, — чимгъугъи ытлён.
Ынкъам, иӈӄун риӈэнэӈэткуԓьын эвнъээткэ нитын, ынан рыманаӈавнэнат мынгыт, иʼмпыгъи ынкъам ӈыроча гучвыничугъи мынга — лыгэн кэтэм риӈэнэӈэмил.
Аны таӈамалваӈ ваԓьыт имыръэнутэт кылтычыку нытваӄэнат, лыгэн таӈымыԓьо ӈытатытваԓьа оʼравэтԓьата яаёлӄылтэ.
Лыгэн вай таӈымыԓьо яаёлӄылтэ ӈанӄоры гаёленат: роолӄылтэ, омавэръыт, эӈэӈыт, манэгран, рыпэт ымы гаӈэранбатарейкама электръорааӄӄай.
Кэӈъиринэ гэмгэръэнут нинэтэӈынчичьэтӄин ынкъам аны ынӈин ныкачьаравӄэн, рыпэт ытлён ытръэч нылевтынилюӄин.
Пэтле Кэӈъиринэ манэграчыко рынлевнин примус, чинит-ым ытлён, кукулчыку арычгытвагты, нъатчаӄэн пыгыпгатыԓьэты чаеты ынкъам тъаакойӈыӄая нытааӄоӄэн.
Ытлён энмэч ванэван ныгытъэтын: рычечьанма кылтыт ынан ымыԓьэты атлягкавкавъёчгыйыръын рунин ынкъам лымӈэ ӈирэӄ шоколадтэ.
Таӈымыԓьойпы кэмэттъэпы ынан пытӄылым вай ӄол пэгчиӈу нинэлгыӄин, миӈкыри ӈот таӈгэмо рэӄылӄыл ипэ.
Вай-ым ынӄэн нылгинычигмыӄин ӄымчучьын, рай ръамыркоэлгыпылвынтэн.
Кыпчыткок гыргочайпы таӈылгалыӈ ӄачгыпы рай ваԓьын, ӄынур ӄымчучьын, вачаӄ Кэӈъиринэ таӈылвавнэн рывэнтэтык ынӄэн ӄымчучьын.
Чамъам вай Кэӈъири нымэтивэтӄин: ӄэйвэ ӈот ӄэглынангэт ынӄэн ӄымчучьыӄэй кылтык гатвален?
Миӈкыри ӄун ынӄэн ынан ԓьунин ыʼлчыку.
Ӄэйвъэм мэчынкы ымы рырыткома кылтын нъынэрэннин ыʼлчыкогты ынкъам нъытэнтинин.
Лымэвыр-ым вэчьым ӈутку ытлён еп тэлеӈ нытваӄэн, еп ымы ӈанӄоры Кэӈъири аялгытка.
рырыткома кылтын нъынэрэннин ыʼлчыкогты ынкъам нъытэнтинин.
Лымэвыр-ым вэчьым ӈутку ытлён еп тэлеӈ нытваӄэн, еп ымы ӈанӄоры Кэӈъири аялгытка.
Аʼнӄавтагнэты чайпавыплыткок ынкъам нэмэ рычичьэтык гэвэты ваԓьын ӄымчучьыӄэй, Кэӈъири коколчыкогты рэгъи ынкъам эвыр ынкы йылӄэтгъи.
Ынкъым тэӈвытку ӈутку вама ытлён оʼптытъар кэливытгыр йылӄэтгъи.
Кыевкы, ытлён манэграчыкойпы ӈытогъэ.
Аӈӄы нылгитымгэтӄин, йъыйыӄ тэӈуйӈыԓьин эйъыкыԓьин.
Тиркытир гыргол.
Черъыэлгыпычеӄаӄай гэлыткынык ныпиӈкуткуӄин, атлягкавкавытъолтэ нинупыткуӄинэт.
Кэӈъири ԓьук, ытлён риӈэгъи ынкъам гэлгыпы чымче мэмлыткынык вакъогъэ.
Аны гурэлейвыткулин тымӈэнӈэн Кэӈъири.
Ныкэвычьэтӄин ытлён онтымытвата, аʼнӄавытвата, омытвата.
Нырэӄин манэграчыкогты, ынӄо нэмэ нынтоӄэн: нинэгитэйвыӄинэт таӈпэраԓьыт консервынповтынчымкаттэ; нэнанрымэӄэнат электроʼораакак батарейкат; нымэԓьэв эӈэӈэннинэт иода ымыԓьо нъаатгыргыт ынкъам таратгыргыт ынкъам рыпэт ымы рычымкэннин ӈачгыӈӄачкэн мынгыӄач — ипъэм ванэван иӈӄун ынкы вай мыкыӈ таратгыргыт, ипъэм миӈкыри ӄун ӈачгымынгык чымкичгын ванэван экэвкиӄэву нитын.
Аʼмын-ым ынӄэн пэнин Кэӈъири — ӄытлиԓьын, юргыԓьын, эчимгъукыԓьин — лыгэн вай тэӈпэнин: ынӈин ытлён ымыԓьорык колхозык Эргыръон лыги.
Ытръэч вай игыр ытлён ипэ ванэван тымӈэтвайпы ныпаӈъэвӈытон.
Ӄэглынангэт игыр ытлён таӈпаӈъэвӈытоӈ нытваӄэн.
Кэӈъири рэчьумэткуӈгъи.
Аʼмын-ым ымы увичвэттумгыкэ таӈчьоматкоӈ!
Вай чьумэт ынан Айгынтона чьоматкомэл райпанӈынэнат еп ладья эйылкэ.
Тъэркин чьумэт яаёлӄылтэ, мачымыԓьо энмэч чьоматкоёлгэпы алва гэнлелинэт.
Вай-ым райпанӈынэнат чьумэт ынкъам алваӈ Айгынтона чинит тывыгъет рэрэчьумэткуӈгъэ.
Чьоматкоёлгын Кэӈъиринэ атлягкавкавытъолӄая ыʼлыткынык рытриле тэйкынин.
Ӄэглынангэт танчьоматкоёлгын вагъэ.
Ынӄоры Кэӈъири манэграчыкогты рэгъи ынкъам ӄэкалетъолпримусъёчгэпы тэйкынинэт чьумэт.
Ыныкит-ым нэмэ ӈытогъэ: ӄытлыги пычиӄэӄэйымкэ энмэч ынин чьоматкоёлгын ныткуӄин.
ӈытогъэ: ӄытлыги пычиӄэӄэйымкэ энмэч ынин чьоматкоёлгын ныткуӄин.
Кэӈъири-ым аны колё нытанчемгъотваӄэн, рыпэт ымы ырыкы лёӈанӈэнайпа итгъи.
Ытлён чимгъугъи: вай ынин эккэт рэлгитэӈычьэнӈыт, ыныкит ынан рамӈылтэлӈынэн, миӈкыри ытлён нэткун чьумэткук рай раӄаӈӄапычеӄаӄая.
Ӈаргын эʼӄэгник омыӈ манэграчыкок.
Кэӈъиринэ йыннин иръын, гэлыткынэты ринтынин ынкъам вай карманчыкойпы эрэтгъи гэвэты ваԓьын ӄымчучьыӄэй.
Кэӈъиринэ рилгиннин ынкъам ынкы эвыр чичевнин: ӄытлыги ӄэглынангэт ынӄэн ӄымчучьын ынкъам ынкэчыку кэлинӈивэтӄэй гаёлен.
Вэчьым вай эрэтык эйпичгын выръэтгъи ынкъам нутгъэв игыр вэнгыгъи.
Леӈкамаграгты Кэӈъиринэ рыпэтгавнэн кэлитъулӄэй.
Таӈкалевэтгавыӈ, гагчавэты ынкы гэкэлилин: Тумг.
Кэӈъирий!
Моргынан ӈыроӄав ыʼлёнэт мытылӄыр.
Апыннытвака, миттрэнъегтэл.
Амын вэлер мытԓьугыт, вэты мытрэнъегтэлет.
Кылтык ымыԓьо яаёлӄ.
Эвыр ӈаргынэн эӄэрэкэ риты, трайъогыт лым.
Бакшеев.
Какомэй!
Ӄытлыги вай ынӄэн рэӈанаӈаԓьэпы кэлинӈивэт!
Ӄымчучьын-ым вай ырык каленӈэвъёчгык пууръу.
Вынэ тычичевын.
Вэчьым вай ыʼттъыёлкылтык рээн ринтыниӈ, Кэӈъири мынга лявтайпэты апаӄатлытвама.
Кылтык ымыԓьо яаёлӄ.
Вынэ ӄэглынангэт ӈутку ымыԓьо яаёлӄылы Вай ӈутку ымы яаёлӄылык мыкыӈ!
Эвыр ӈаргынэн эʼӄэрэкэ риты.
Инъэ-ым ӈаргынэн еп аʼткэвма нытваӄэн, вынэ аʼткэвмам Вачаӄ-ым Бакшеев лёӈайылгава итгъи, риӈэгъи.
Игыр-ым вай Кэӈъиринэ тэнлыги: аны колё нымкыӄин оʼравэтԓьат игыр ыныкы пэгчиӈэркыт.
Ынан нэмэ чимгъунин, ӈан миӈкыри Тъэюӈэ капчачеты пынлятгъэ Вамчена, игыр-ым ынӄэн ынан алваӈ нинэчимгъуӄин.
Вэчьым ӈан Вамче эвыр ынкы эӄылпэ вэтгавъёлгыткогъэ Въэӈэты, ынӄоры нэнӈивыгъэн риӈэнэӈ.
Аʼтчамъам риӈэнэӈ колхозыԓьа токваеквэ нъэмэтын ӄэйъытвъэт, иӈӄун мэлетык эмрэлкынӈэ ытлён ӄырэрынвы.
Игыр-ым Бакшеевына тывнэн ынин вакаӈынвын, ынкъам ытри, вэчьым, тылеркыт ӈанӄо, гагчавыркыт Каӈъэрэна.
ынӄэн ынан алваӈ нинэчимгъуӄин.
Вэчьым ӈан Вамче эвыр ынкы эӄылпэ вэтгавъёлгыткогъэ Въэӈэты, ынӄоры нэнӈивыгъэн риӈэнэӈ.
Аʼтчамъам риӈэнэӈ колхозыԓьа токваеквэ нъэмэтын ӄэйъытвъэт, иӈӄун мэлетык эмрэлкынӈэ ытлён ӄырэрынвы.
Игыр-ым Бакшеевына тывнэн ынин вакаӈынвын, ынкъам ытри, вэчьым, тылеркыт ӈанӄо, гагчавыркыт Каӈъэрэна.
Аны колё нымкыӄин оʼравэтԓьат игыр ыныкагты пэгчиӈэркыт!
Вэтгавъёлгыткоԓьын, рэӈанаӈвакъонвыкэн эрым, риӈэнэӈэткуԓьын — ынан таӈгэмо лынъёттэ оʼравэтԓьат.
Ванэван-ым амыргынан.
Эвыр-ым вай ымы Въэӈык лыги, вэчьым ымыԓьэты аӈӄачормыеквэ ӄырирыйгут нэнтыгъэн.
Кэӈъири мэчекэвкитгъи, чичевык аны майӈыпагчеӈатгыргын ыныкагты.
Этъым ытлён герой, таӈэргыпатъоравэтԓьан?
Лыгэн-ым тымӈэлыгъоравэтԓьан, колхозыԓьын, ивиниԓьын.
Ыныкит-ым ипэ ивык — ӄытлеоʼравэтԓьан.
Ымы вай чинит курэ ӄымэк раквачагъэ: туквэчурмык йылӄэтгъи, люнԓьутэ ӈытатгыргын рыннин.
Ӄаӄа колё вай нымкыӄин мэйӈывитԓьэт имыръэнутэт ыныкагты нэнинтынэт!
Ӄэйвэ вай эръэчеткэ итгъэт?
Ӄэйвэ вай ӄэглынангэт ымыԓьо ӈотӄэн ыныкагты?
Ии, вай, кэлинӈивык, лыгэн ынӈин гэкэлилин.
Тумг.
Кэӈъирий!
Вынэ люнръэчетэ итгъэт.
Риӈэнэӈэткуԓьэ Бакшеевына чинит гэкэлилин ынин нынны.
Ынӈатал-ым эты таӈъоравэтԓьан ынӄэн риӈэнэӈэткуԓьын!
Вай ԓьунин ытлён, кылтыт гэлыткынэты ринтынинэт ынкъам лымӈэ кэлинӈивынин.
Амранкоргавӈа.
Апыннытвака, мытрэнъегтэл!
Кэӈъиринэ лымӈэ ӄалевэтгавнэн кэлинӈивэт.
Гамгавэтгав ынкы ынан тэӈу лыӈыркынин, ынкъам ынан аны ръэнут нылгинытэӈӄин рэтэйкыӈыркынин рэӈанаӈаткоԓьэты.
Бакшеев — эмӄэлелвынэ иквъи ытлён.
Ыныкит эвыр чинит танчемгъоӈ фамилият, вынэ ынӄэн ӄотына аккагты фамилияно нитын.
Коляӄайына.
Николай Кэӈъиривич Бакшеев — вай ынӈин гымнин Коляӄай нэръэйӈэвыркын!
Ӈыраӄавволӄытвэӈӈок Кэӈъири парохода Уэллен гэлыткынгыпы гэйпэлин.
Вынэ вай ынӄэн чекалваӈ Кэӈъиринэ чимгъугйит гатвален.
Ытлён чит ынӈот нычимгъуӄин: еп ыяайпы рэԓьугнин ӄэйъытвъэт левалытконаӈата ралевалыткоԓьатгъа энанъягталятыԓьэты.
Ынӄоры рамынгаймэнӈынэн Вамче, Унпэӈэр ынкъам Ринтувйи.
Иаʼм вай ынан ытри вэты ыʼтвык ваԓьылӄылё нинэчимгъуӄинэт.
Ытлён ынӈот вэтгычемгъогъэ: пыӈлётагнэты ытлён ӄырым нымӈылтэлын — мачынан ымыԓьорык ыʼнԓьугъэн — ытлён ӄырымэн игыр тымӈэкалготкэоʼравэтԓьан.
Наӄам-ым таӈымыԓьо алваӈ вагъэ.
Аӈӄак ӄэйъытвык пууръу вытрэтгъи майӈыэнайӈапароход.
Кэӈъири ванэван нылевалыткогъан, ныкэвычьыйылӄэтӄин манэграчыко.
Пароход нывилгъи, ынӄо ыʼтвыӄэй нэнвиривын, ӈирэӄ тэвыԓьыт гэлыткынэты ӈыпэгъэт, Кэӈъиръим панэна ванэван ныгъевын.
Тэвыԓьыт энмэч чит капчачаквъат, вачаӄ эймэвык манэграгты навалёмын ынӈин кавычьатӄынӈырвэлятгыргын, рыпэт эвыр ынкы капчачытвак паагъат.
Мынгытминутмэл урэԓьу гэлыткынкэн нымытван гэнчимэвлин.
Ымыԓьо ыʼтвыӄайыткынык нэйӈэгъэн, ынкъам лым мынгыткэн минутат галяк Кэӈъири энмэч Уэлленык ыʼтвыткынык нылӄотытваӄэн ынкъам ымыԓьорыкы ынык гыролмакы ӄотытваԓьэты тэвыԓьэты нырэмыннуӈӄин.
Еп ыʼтвыткынык ынан нинэрэнӄэвивӈыӄинэт тэвыԓьэты ынин чачароолӄылымкын, миӈкыри ӄун еп ынан ымы ӈыроӄав чывипыт ыннанъылё люӈыткутэ рыннин.
Ытръэч мытлыӈэн шоколадтэ ынан карманчыко ёнэнат: ытлён иквъи — ынӄэн Коляӄайына, Сашаӄайына, Айгыԓьына, Оʼмрылӄотына ынкъам Тъаёӈана.
Кэӈъиринэ авынъанӄо лыӈэты, тэвыԓьа эгыпатэты ныёйвыӄэнат ынык эʼнъачыкогты консервыповтыт, ынкы ԓьэԓьын иквъи.
Вынэ, тумгот, ынӈэ энъэʼэʼвкэ.
Ӄэймитгыткы — ӈан ръэтэ налпынрыркынэтык.
Кэӈъири пароходкэната доктора гыепыӈонэн.
Ынръам ӈыранъылёӈэт гэԓьытвыԓьатгырга ынкъам ымы рыпэт пылӄатгырга ынин аройвыгыргын люӈынъэӄэрэвыԓьын.
Ынкъам ынӄэната доктора ытлён ытръэч увигтэнъэйгут рыннин.
Кэӈъиръим тэӈэгъюлеткыԓьин чеӈӄамэмля илгытэвык, ынӄэната — доктора ытлён тумгыԓьэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк.
ынӄэната доктора ытлён ытръэч увигтэнъэйгут рыннин.
Кэӈъиръим тэӈэгъюлеткыԓьин чеӈӄамэмля илгытэвык, ынӄэната — доктора ытлён тумгыԓьэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк.
Уэллен оʼрамноӈэты нылеӄин.
Капитан вэтгавъёлгыткогъэ колхозэты Эргыръон ынкъам Кэӈъири йытыйгот рыннин.
Ынан кылгынкилометрмэл урэԓьын нымгыпы нэкъаяӈӄачагты вакаӈын тывнэн.
Наӄам эммыкгиле пытӄы чымчаӈ аʼӄаймавыӈ.
Ӈирэӄ магляԓьыт токваеквэ ныйъэчычеӄинэт, йъачычама ныкавраӄэнат кээт.
Ыʼттъыёԓьорвыткынык ынпыначгын Мэмыл ныӈатваӄэн, ӈэраӄав орвыткынык — Ринтувйи.
Мэмыл-ым нэнӈивын, миӈкыри ӄун ытлён нылгиныгъюлӄин таӈвэтгавык чама ынин увик мэчынкы пэраԓьын; вынэ ӄырым ытлён аʼткэвма нытвагъан вэтгавма аӈӄаляйвыԓьэты.
Ринтувйи-ым — эргыпатыԓьын эвэнэӄылявол аʼачек—ытлён-ым нэнӈивын, иӈӄун нывинрэннин Кэӈъири, ыныкит ытлён рэручеквъэ.
Пароход ынкъам магляԓьыт ыннаны пыкиргъэт туквэк.
Ыʼтвыӄэе колхозгыпы Эргыръон тыӈэвыёт нагтынат.
Мэӈкъамӄамэтван ынкы гатвален.
Капитана ымыԓьоргарэ кают-компаниягты ачыгнэнат.
Чама ынкы винрэтыԓьын ивнин, иӈӄун еп антокыԓьэнат увэгтанъарайпы доктор ынкъам Кэӈъири нынгагчаваннэнат.
Ытри ынанъяачы етгъэт.
Аны колё гачелгатленат чама ныкавытваӄэнат.
Доктора тыляма нинэнмумкылевӄин иръын, Кэӈъиринэ мычунэӈэтэ нэнаранпылгытравӈыӄэнат аны колё увкырвирти.
Энмэч таӈымыԓьо столык ӄача нывакъотваӄэнат.
Кэӈъири ынанвайманвакаӈынвык нанвакъовын — капитанык мыраӈӄач.
Ытлён вакъогъэ ынкъам рыпэт лёнлымалява итгъи ӈачгыӈӄач ԓьук Ринтувйи.
Ытри рыпэт качьарава оммачайпывылгыгъат.
Какомэй, Ринтувйий!
Мэӈӄо етий?
Вай-ым тыетык, Кэӈъирий!
Китаӄун-ым мыгитэгыт.
Вай мури вытку мытыпкирмык.
Моргынан гыт мытыгтыгыт.
Мэӈин-ым гынык рээн?
Мэмыл.
Эмъим?
Ӈанӄэн, капитанык ӄача.
Кэӈъири ораӈачгэты тылигъи ынкъам Мэмылын лыплявтылявыт ԓьунин.
Ынпыначгын нэмыӄэй кэтэм эвыр ынкы таалгылятгъэ, танӈавэты чычамыткагъэ, ынкъам капитанык ӄэптик рымагты ытри мынгаймэтвылгыгъат.
Вачаӄ ытри лёӈвэтгава итгъэт, миӈкыри ӄун ӄутгъи капитан ынкъам вэтгавыӈогъэ.
Ринтувйи ытри Мэмыл ԓьук, Кэӈъири галгэкоргавлен.
Иӈӄун, янор ымы Мэмылына гакачьаравлен.
Ынан гаглёӈӈолен чиниткин нымным, колхоз, лыгэн таӈымыԓьо еп ӈэныԓьаттагнэпы ынан кавъё.
Вай ынӈин гаглёӈӈолен, ӄынур вай ванэван ӈыранъылёӈэт, ипъэм ӈырангэвэӈэт ярак лёӈытваԓьын, люнԓьутэ гэнтылинэт тумгыт.
Вай-ым ынпыначгын Мэмыл — ынӄэн нымнымкин гыйивычьын, ыныккэ ымы аʼӄатаӈкэтъоӈ уʼрэтнымным, колхоз.
Вачаӄ кытэӄэй вак Кэӈъири мачайылгавыӈогъэ: аʼмын юрэӄ вай ынпыначгын равэтгавы.
Вынэ ытлён авъеткынка вак оратвакыԓьэн.
Вай-ым ынӈин ытлён ваԓьын.
Кэӈъирин айылгаквыргын тылемэйӈэтэ итыркын.
Вынэ ӄэглынангэт ынпыначгын равэтгаквъа, вай ынӄэната ытлён ӈанӄо етгъи.
Вай ранӈыркылявӈынэн ымыԓьорыкы!
Ръатъевчетыӈогъа, рэвыӈогъа, вай Кэӈъири чинит энарачо лынъёлӄыл, вай ытлён ӄытлеӄылявол, ӄонпы мэгчердисциплина нинэнъэӄэлтэтӄин.
Аʼмын аны нымкыче Кэӈъиринэ ынӄэнат ӈынваӈэт гавалёмленат.
Нымкыче ытлён омакатынвык нъэйӈэԓьэтӄин ынкъам вай вэчьым ӄутырык ынанмайыӈкы ытлён Мэмылына нинъэйӈэԓьэтӄин.
Вынэ иаʼм ипэ ытлён Вамчена тыӈивынин?
Опопы чинит нъэквэтын, лымэвыр учитеԓь Эʼйӈэч нъынӈивынин.
Кэӈиринэ валёмнэн: рай капитана ытлён нэнатвыӄэн ынкъам кытэӄэй виин айылгавык паагъэ.
Вай моргынан ымыԓьорык, — нивӄин капитан, — мытԓьуэн, миӈкыри гэнъегтэлетлин тумгытум Кэӈъири, колхозгыпы Эргыръон ивиниԓьын.
Ынкъам ӈот мури нэмыӄэй киткит гэвинрэнмури.
Лыгэн ӄырэрымготагнэпы ытлён, мури нивмык, иӈӄун мынъёпытваркын ӄонпы мури Лыгъоравэтԓьаӈӄаеквэ тыляма.
Уэллен-ым еп ынкы вытку Лыгъоравэтԓьаӈӄагты нэймэвтылеӄин, еп Эʼрвытгыръеквэ нылеӄин.
Таӈымыԓьо пароходтэ ынкы ваԓьыт ынӈин нивынэт.
Ыныкит-ым риӈэнэӈэткуԓьэ Бакшеевына ԓьунин Кэӈъирин вакаӈын, ӄытлыги вай Уэллен ынанчымчаӈ ынкы нытваӄэн.
Эвыр ынкы мури ръэтгыпы тылийгут нэнтымык, иӈӄун гэлыткынгыпы мыныйпэн тумгытум Кэӈъири.
Вай ынӈин мури нэтъививмык катам Москвайпы, Главный Управленияйпы.
Ынкъам вай моргынан эӄылпэ ынӄэн мытынкуврэтэвын.
киткит гэвинрэнмури.
Лыгэн ӄырэрымготагнэпы ытлён, мури нивмык, иӈӄун мынъёпытваркын ӄонпы мури Лыгъоравэтԓьаӈӄаеквэ тыляма.
Уэллен-ым еп ынкы вытку Лыгъоравэтԓьаӈӄагты нэймэвтылеӄин, еп Эʼрвытгыръеквэ нылеӄин.
Таӈымыԓьо пароходтэ ынкы ваԓьыт ынӈин нивынэт.
Ыныкит-ым риӈэнэӈэткуԓьэ Бакшеевына ԓьунин Кэӈъирин вакаӈын, ӄытлыги вай Уэллен ынанчымчаӈ ынкы нытваӄэн.
Эвыр ынкы мури ръэтгыпы тылийгут нэнтымык, иӈӄун гэлыткынгыпы мыныйпэн тумгытум Кэӈъири.
Вай ынӈин мури нэтъививмык катам Москвайпы, Главный Управленияйпы.
Ынкъам вай моргынан эӄылпэ ынӄэн мытынкуврэтэвын.
Какомэй!
Аны рыпэт экэвкитгъи, ыныкит ӈан чичевнин, энмэн ванэван эмынык нымык, ымъым Въэӈык ыныкагты ныпэгчиӈэтӄинэт.
Ӈутку-ым вай ӄытлыги ымы Москвак ытлён пэгчиӈу нылгыӄин!
Ныпэгчиӈэтӄинэт, иӈӄун Лыгъоравэтԓьаӈӄак авнараквачака нитын ивиниԓьын Кэӈъири.
Ӄынур татлыӈэты Кэӈъирин чимгъут, капитан иквъи: Моргынан, советъоравэтԓьата лыги, уйӈэ лыги ръэнут оʼравэтԓьак этчывэлыӈ.
Вай ынӄэната мурык нутэк колё нымэйӈъэв нэгйипыркын оʼравэтԓьан.
Вай ынӄэната мури колё мыткачьаравыркын, иӈӄун мытвинрэт рыегтэлетык Кэӈъири.
Игыр-ым вай, тумгой Кэӈъирий, еп эквэткэ гыт Уаляйпы, ымъытйыръэпы тивыркынигыт ынӈот: ӄаройвытваркын, ӄытагнымытваркын, нымэԓьэв ӄымигчирэтыркын!
Капитан, ынӄо ымыԓьо ынык яачы, тэнкойӈыкыплыгъат Кэӈъиринэ, намынгаймэтын ытлён.
Пылыплыткук тэнкойӈыйыръын капитана рэмкыԓьин ынкъам чиниткин тэнкойӈыт нэмэ инэттъынинэт, тэнкойӈыркыплынэнат Мэмыл ытри Ринтувйи ынкъам ивнинэт: Вай ынкы эвыр ӄутгъи ынпыначгын Мэмыл.
Аʼмын-ым ӄэглынангэт ынпыначгын равэтгавӈыркын.
Эмпыннэвэ Кэӈъиринэ рыпэт ӄамэтвагыргын рытгэваннэн.
ӄэглынангэт ынпыначгын равэтгавӈыркын.
Эмпыннэвэ Кэӈъиринэ рыпэт ӄамэтвагыргын рытгэваннэн.
Гым нэмыӄэй тыравэтгавӈыркын, — торымгогъэ Мэмыл.
Ымы вай гыт, тумгой капитан, вэлынкыӄунэйгыт, ымы ымыԓьоторэ тэвыԓьыторэ!
Ынӄэн-ым вэлынкыӄунэтури, иӈӄун нымэԓьэв вэтгавыркынэтык, ынкы рээн чама нымэԓьэв мигчирэркынитык,.
иӈӄун вай торгынан рыегтэлетыткы мургин тумгытум колхозыԓьын Кэӈъири.
Ынпыначга ымыԓьо вакъотваԓьыт гитэнинэт ынкъам ӄэйыӄын вэтгавыӈогъэ ынык ранъав ӈэнъоратчеӄӄай вакъотваԓьын гэтама: Ӄэглынангэт капитан гивлин, игыр мурыгнутэк нымэйӈъэв тымӈъоравэтԓьан нэгйипыркын.
Тэленъеп ванэван ынӈин нытвагъан.
Вай-ым аныӄун мытвыгъан, миӈкыри тэленъеп гатвален.
Вай гэнээԓьэ мури мытивинимык.
Нанлыплянмык мури аӈӄагты гэлыткынык, ӈирэмури нэнтэнмык.
Еп ныӈинъэв мури гатваморэ — ытлён ытръэч ӄыликгивиԓьын, гым-ым ӈэныӈ.
Ванэван микынэ мури ыʼнрэнъегтэленӈымык, ванэван микынэ ыʼнылӄырирмык.
Ыныкит вай ивиниԓьын аӈӄак нытымӈэвӄэн, нивӄинэт, энмэн рай кэԓьэтэ пиринин.
Нивӄинэт, ынӈэ кэлы энэвнака, ынӈэ энъегтэлеткэ.
Вай кэԓьэтэ ытлён ԓьунин.
Вай-ым ынӈин.
Чывипыт йъилгыӈит аӈӄак мытытвамык, галгэӄэвъяӈӈоморэ.
Ынӄэн ԓьэлеӈкы, гилгил ванэван нылгыгъэн, ытръэч вай мури чинит гилгилык чыӄыӈ гэнъэлмури.
Ынинэԓьин гыткат гагтыкватленат.
Ӄынвэр-ым вай амноӈэты нанноманмык.
Ытръэч ӄытлыги ынӄэн ӄырымэн мургин нутэнут.
Амерыкаԓьа айванаԓьа нэԓьумык.
Оʼптытъача кивык ынинэԓьын въигъи, гым-ым вэнлыги тыегтэлык.
Ынкъам вай ӈэръамытлыӈэн гивиӈит лёнрагта ынкы гэтэвиминӈигым.
Ӈэръамытлыӈэн гивиӈит!
Ынпыначгын мэрынрэ, эӄуликэ нывэтгавӄэн.
Ымыԓьорык тэгнымэԓьэв ытлён ныпалёмтэлӄэн.
Люур аны тэнӈэквъи ынпыначгын ынкъам капитанэты иквъи: Гым-ым ымы аӈӄаляйвыԓьо гитигым.
Тэвыԓьо амерыкаляԓьотвык гитигым.
Ытръэч вай ынкы капитана ванэван ченэтстолык ӄача нэнанвакъовын, таӈванэван.
Ынӈатал ӄынур ыʼттъин вагыргын ынкы гатвален, лыгэн тылянаӈӈэлгыткынык таӈэлгыпыӈ.
Тэгмэткиит ынӄоры тывантогъак.
Вай-ым ынӄэн гымнан ынӈин, тэнмычьо тыкэтъогъан.
Ынкы таӈванэван микынэ оʼравэтԓьэн вагыргын ныгйимнин.
Ратымӈэвы — мачгынан, ӄынур вай ымы атвакыԓьэгыт.
Ытръэч ытлыгын, ытля ратэрганӈыт.
Игыр-ым таӈалваӈ.
Вай Кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн, тэӈгыютԓьэн эйгысӄыкин риӈэнэӈэткуԓьын.
Амӄынъычо ӈыроча ытлён нымӈылёӄэн.
Еп эԓьукэ Кэӈъири?
Епэчгин?
Вынэ эйъым вэтыӄун ӄылӄырирыркыниткы!
Ԓьотагнэты ӄылӄырирыркыниткы!
Вай ынӈин!
Вай-ым ынӈин нэгйипыркын оʼравэтԓьан!
ченэтстолык ӄача нэнанвакъовын, таӈванэван.
Ынӈатал ӄынур ыʼттъин вагыргын ынкы гатвален, лыгэн тылянаӈӈэлгыткынык таӈэлгыпыӈ.
Тэгмэткиит ынӄоры тывантогъак.
Вай-ым ынӄэн гымнан ынӈин, тэнмычьо тыкэтъогъан.
Ынкы таӈванэван микынэ оʼравэтԓьэн вагыргын ныгйимнин.
Ратымӈэвы — мачгынан, ӄынур вай ымы атвакыԓьэгыт.
Ытръэч ытлыгын, ытля ратэрганӈыт.
Игыр-ым таӈалваӈ.
Вай Кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн, тэӈгыютԓьэн эйгысӄыкин риӈэнэӈэткуԓьын.
Амӄынъычо ӈыроча ытлён нымӈылёӄэн.
Еп эԓьукэ Кэӈъири?
Епэчгин?
Вынэ эйъым вэтыӄун ӄылӄырирыркыниткы!
Ԓьотагнэты ӄылӄырирыркыниткы!
Вай ынӈин!
Вай-ым ынӈин нэгйипыркын оʼравэтԓьан!
Кытэӄэй авъеткынка вак Мэмыл лым иквъи: Лым-ым ӈот чинит Кэӈъири тыратвыӈыркын.
Вынэ нымкъэв ытлён таӈытвыӈ.
Ытлён мурык ынанэнапыткычьын милгэрыткук.
Ыныкит-ым рэтэгъеӈы, ӄырым ынангыёлчьак аʼӄаӈ лыгъитвъэт нынэлгэннин, лымэвыр оргоор нытэйкынин.
Чама вай ытлён гыюлчьэн чьумэткук.
Рыпэт ымы районык ӄръачетынвык колхозэн эргыпатгыргын гэнлелин ынкъам колхозклубэты рэннинэт пэрэёт ӈыроӄ чьумэткут, ӈыроӄ тымӈэчьоматкот.
Кэӈъири нывакъотваӄэн ынкъам амоӄӄамагты нытлепӄин.
Мэмыл ванэван нъыръунтэтын — ынӄэн ымыԓьо ӄэглынангэт.
Ытръэч вай лым нымкыӄин таӈалваӈ ваԓьын таӈытвыӈ.
Иаʼм ынръам игыр ынпыначгын ынӈин пылчимгъуԓьу итгъи?
Ейвэчу лыгнин?
Вынэ ынӈин ытлён иткыԓьин.
Вэчьым чимгъуркын: аӈӄаляквыԓьа ӄырым ырык рыягталатъён оʼравэтԓьэн ымыԓьо аӄатвагыргыт лыги лынъёлӄылтэ.
Мачынан нычимгъуркынэт, энмэн рай таӈъоравэтԓьан нэнъегтэлетын.
Чинит-ым Кэӈъири Мэмылына ынан этъоӄааӄын ръэйӈэԓьэнӈынин, иӈӄун вай ытлён ныӄытлиӄин, эчимгъукыԓьин, иӈӄун ынык энарача рэмкын рыкапчачавнэн, нымкыӄин государствоманэт ыныкы энарэрык наяанат.
Аʼмын-ым юрэӄ ымы игыр ынӈин Мэмыл риквъэ?
Ымыԓьорык аны вайманэты ныгитэӄин Кэӈъири, таӈгэмо лыӈэ миӈкыри ынин ӄэлелвын нытваӄэн.
Капитанэн-ым винрэтыԓьын, аны колё чьоматкоӄылявол, ныӄылгилюӄин, иӈӄун ӈот люнчьумэткутэ ытри Кэӈъири итгъэт.
Ыныкит рай ынӄэн ынан гынмыеп лыги нъылгынин, ӄырым докторэты нъыйылнин Кэӈъири — анъым ӈан лыгэнитык лыгоратвагъат увэгтанъарак!
лыӈэ миӈкыри ынин ӄэлелвын нытваӄэн.
Капитанэн-ым винрэтыԓьын, аны колё чьоматкоӄылявол, ныӄылгилюӄин, иӈӄун ӈот люнчьумэткутэ ытри Кэӈъири итгъэт.
Ыныкит рай ынӄэн ынан гынмыеп лыги нъылгынин, ӄырым докторэты нъыйылнин Кэӈъири — анъым ӈан лыгэнитык лыгоратвагъат увэгтанъарак!
Вай-ым лым ӈот мытвыгъан.
Ытри-ым Кэӈъири ыннанбригадак.
Моргынан Кэӈъири ынӈытэӄ ӈэнри бригадагты мытынъялгытатын.
Вай-ым.
рытаӈытватынвы дисциплина.
Кэӈъиринэ ӄивригитэсӄыченникэт вакъотваԓьыт.
Наӄам эвыр ынкы лыги рытчынин: таӈалваӈ ыргынан ынпыначгэн тывъё нэчичевын.
Ытри чимгъугъэт: вай ӄырымэн Кэӈъирин, ипъэм бригадакэн дисциплина рытаӈытватынвы.
Аны колё ныгыттэӄин ынӄэн ынпыначгын Мэмыл!
Ръэнут-ым аны ратвыӈыркынэн?
Вай-ым ӄол итгъэт, ыргынан тылечьын ӈагъеквэ гимтилин.
Ринтувйи ыʼттъыёча нылеӄин, нинимтиӄин тылечьын, яачьым ынык Кэӈъири нылеӄин.
Ӄыгитэгыткъым Ринтувйи мэчынкы нэрмэӄин, нымыркъэв тылечьын нинимтиӄин.
Ытръэч вай катам гыарвакаӈынвык иʼгнэтгъи, ӄымэк пэӄэттатгъэ.
Лымэвыр нытрилнин тылечьын, лымэвыр гатылячьыма кэӈкэлетык.
Ӄэтэв ынкы Кэӈъири яачыӈӄачайпы пэнрыткогъэ, пиринин тылечьын.
Вай ынӄо Кэӈъиринэ катам паӈъэвӈытовакаӈынвытагнэты имтинин тылечьын.
Ӄэйвэ ынӈин, Ринтув?
Вынэ, ӄэйвэ, Мэмол.
Ыныкит э-Кэӈъирикэ, тылечьын тъынэрэтын.
Ымы вай гым нэмыӄэй тъыкэӈкэлетык.
Вынэ ӄэглынангэт ынӄэн гатвален, Кэӈъиринэ ынӄэн лыги.
Вачаӄ вай ынан гэмо, ӄытлыги вай ымы ӄутырык ванэван ыʼнынтыяатын.
Ӄытлыги вай ынӄэн ытлён гэлыткынык вама, колхозык нытвыӄэн!
Ӄытлыги вай ынӄэн тумгэ ныкэтъоӄэн!
Вай-ым, тумгот, аӈӄаляйвыԓьыморэ, тыплыткуркын вэтгавык.
Вынэ мэйӈывэлынкыӄун торыкы колхозгыпы Эргыръон!
Вэлынкыӄун Кэӈъиринэ ӈавъангыпы!
Вэлынкыӄун ынык ӈыранаккайпы — ынпычьэпы чаакайъоратыԓьэпы Оʼмрылӄотгыпы ынкъам Айгыԓьэпыт ынкъам ӈэнчьэпы чаакайъоратыԓьэпы Александргыпы ынкъам Николайгыпы!
Аны ынӄэната колё гэниничгытэвлинэт аӈӄаляйвыԓьыт.
Лыгэн гыёлпыӈылтэлыԓьа Мэмылына ынӄэн ынанъяачы тывнэн.
Аӈӄаляйвыԓьа чиниткин нэнэнэт накэтъонат.
Аны нараноратвавӈынат эԓьукэ ытри.
ргыныкэта, ӄол этэты амэчатыԓьанма кээк рымагты токваеквэ оʼрамноӈэты ӈирэӄ магляԓьыт ныйъэчычеӄинэт.
Ыттъыёча нылеӄин Ринтувйи, ӈэраӄаворвыткынык — ынпыначгын Мэмыл ынкъам Кэӈъири.
С. Ӄэргычьайпэчгын тынрултэтын ынкъам ӈаргыногты тытлепыткук.
Поезд эʼтъянвыеквэ нылеӄин.
Вэчьым ынӄэната гым тыгъевык.
Иӈӄун вай таӈалваӈ варгыргын нъэлгъи.
Эʼтъянвыеквэ тыляма поездыковлёчьыт чекалваӈ нывыргыргэтӄинэт.
Мынгытъылёӈэткэн тылетумгыт.
Еп чикинъэ гым тыгъевык.
Ӄэргычьайпэчгын тынрултэтын ынкъам ӈаргыногты тытлепыткук.
Поезд эʼтъянвыеквэ нылеӄин.
Вэчьым ынӄэната гым тыгъевык.
Иӈӄун вай таӈалваӈ варгыргын нъэлгъи.
Эʼтъянвыеквэ тыляма поездыковлёчьыт чекалваӈ нывыргыргэтӄинэт.
Вээм нунтымъэв, мэрынрэӄэй ныпыԓьыԓьэтӄин.
Мал-Вятка ынӄэн.
Ӄэйвитык ымы ръэӄуливээм ынӄэн, гымнан ванэван тэнлыги мылгыгъэн, наӄам мэӈин ымы аʼӄамӈылёӈ.
Гивытэгын, амэнэргэӈпытва иниргиӈэтыԓьын, ныкэвычьыйылӄэтӄин.
Иниргиӈ егык ӄача гэнкымъукэвлин, чывипыт нилгиӄэтӄин чама вагонаркычыткок ныӄэвйилюӄин.
Ӈирэргэри, мурык эвычаӈӄач ваԓьыт, нэмыӄэй ныйылӄэтӄинэт.
Купэчыко нытотъытваӄэн, миӈкыри ӄун ӄэргычьайпэчга гэйпылин ӄэргычьын.
Гымнан ытръэч киткинуӄэй тынпынчивын ӄэргычьайпэчгын эмрэтлемӈэ ӈаргыногты.
Ӈаргын ныгалясӄычатӄэнат эʼтъянвэн пылвынтоԓьэвыт, рымагты-ым мимыл нывытрэтӄин, мимлык нывйилетӄин инъыкин йъйыӄ.
Гым напаӄатлытвайгым ынкъам нинэгитэйгым мимлычыку выйилетыԓьыт йъыт.
Ынӄоры-ым вээм эвытрыкэ нъэлгъи, наӄам вэнлыги, мури эʼтъянвыеквэ нылемури.
Эʼтъян вээмык оʼмыӈ ваԓьын, ӈирэче вэчьым оʼмыӈ.
Вэчьым вай иӈӄун кыткытык ыматык мэчынкы нытван, — эмӄэлелвынэ гым тивык.
Эʼтъян мытгалян.
Вылгилумкыӄэй галягъэ, ынӄо — огородыт, оʼптытъар яраӄагтэ, ръэтгалян.
Ръэтагтачгын рывэрэвэты нытваӄэн, ынкы ранъав ӈыроӄ энаӈковлёрвыт, Победа ынкъам лым ӈирэӄ ковлёрвыткоԓьыт.
Энаӈковлёрвыткынык вэчьым торпыръё ӄырэвытрылӄыл нытваӄэн: энаӈчанлячыко тэючгыт ныӈатваӄэнат, ковлёрвыгточгык челгыманэглозунгыт.
Вачаӄ ынӄэнат лозунгыт амйъагалята калевэтгавык тылвавынат.
Ӄол ковлёрвыткоԓьын гэмпэлин, ӄутынэ-ым нэнъатчаӄэн галяԓьын поезд ӈатвагты ынкъам ковлёрвыгточгык нинэнрэтӄин.
Ынан нэнанвэтгаатӄэн ковлёрвык таёчгыткынык вакъотваԓьын ӈинӈэвысӄэтӄэй.
Ръэтгалян рымагтык нэмэ вытрэтгъэт огородыт, яраӄагтэ — игыр-ым ымыԓьо мэрынрэ нытаӄэнат, поезд нывэлыӈогъэ.
Рай раӄстанцияк мури мытынвил.
Ынкэкин нынны гымнан лёӈкалевэтгава, миӈкыри ӄун мургин вагон ынанъяалеӈӄач нытваӄэн, гымнан ытръэч рай челгыквыяраӈы Багажная контора нинэԓьуйгым.
Гым тычимгъук: ынан эквэтык поезд станциякэн нынны тыракалевэтгавӈын, миӈкыри ӄун ынкы мургин вагон вокзалык ярак ранъав рэнъэлы.
Виин гым тарычгатык, тилкымъетык ынкъам акватыӈок мгоё пыӈылтэл тычемгъоӈӈогъан.
Ынӄоры нэмэ тытъэраткоӈӈок, ыныкит-ым ынӄоры нэмэ тытлепык —ӄытлыги энмэч мынгытычьэты гэнъэтлин ынкъам гым ымэнъыӈэт гэйылӄэтигым.
мынгытычьэты гэнъэтлин ынкъам гым ымэнъыӈэт гэйылӄэтигым.
Ӄэргычьайпэчгыт гэнрултэтлинэт, ӄэргычьэпы ныӄэргъаӄагнэтӄэн тиркытир.
Гивытэгнынин айкол нылгинымэԓьэв гангытамавлен, ытлён-ым чинит эвыча нывакъотваӄэн ынкъам мургин тылетумгыт нэнанвэтгаатӄэнат.
Тылетумгыт аʼткэвма ныроссэвэтгавӄэнат, ынӄэн моргынан еп айвэ ӈалӄэвма мытвалёмын.
Гивытэгын, гым ынкъам мурык вэлеркылеԓьыт тумгыт еп чывипыт кэливытгыр акваттагнэты поезд вокзалеты гэлӄынмури.
Моргынан ӈатвавакаӈынвык ченлет мытытрилынэт, ӈаргыногты мытынтомык ынкъам ынкы мытынвэтгаатыӈонат тумгыт.
Вагонык ӄонпы нырэӄинэт эквэтыԓьылӄылти.
Вагонгыепыԓьэты эймэквъэт ӈирэргэри — мэлӈирэӄӄликкин мынгыткэн парол гэвэԓьын ӄлявол ынкъам мэлӈирэӄӄликкин гивиԓьын ӈэвысӄэт, нылгиныгтиӈӄин аны.
Рыкалыровма билетыт, ӄляволя пынлёнэн вагонгыепыԓьын: Жёсткий — купированный?
Ии, ӄэйвэ жёсткий — купированный, — ивнинэт ытри вагонгыепыԓьа.
Тургин ӈыроӄав купэк вакаӈынвыт.
Рай иаʼм малалваӈ ныпэраӄэнат ынӄэнат оʼравэтԓьат.
Рай ымы ынин иръын, ӈэвысӄэтин ӄэргычеръыпэраԓьын гыргочеръын, пэракалетъоля энанаймысӄавъюуё чеӈыл — рай ымыԓьо ынӄэн малалваӈ ныпэраӄэн.
Вэчьым ӄулинутэԓьыт, — иквъи Гивытэгын.
Катам акваттагнэты мури ӈаргын галӄотытваморэ, ынӄо вагонтытлык ӄача ӄотытвама нинэӄулиԓьэнмури тумгыт, пыргуккъэлитэ нэналевалыткоморэ.
Аны гатаӈынтыяатленат ынӄэнат ӈирэӄ ӄулинутэԓьыт, вытку вакаӈынвэты ӄытык мыткэтъонат.
Ӄытлыги чеэкэй купэчыко мытрэлегъэ, вай ытри мургинэт тылетумгыт катам Хабаровскатагнэты.
руссиԓьык.
Ытлён нэмыӄэй аʼткэвма нывэтгавӄэн, вачаӄ аны коргэты ӄонпы ӈавъанэты аʼткэвма тывъёт вэтгавыт нинэтэнкэвӈыӄинэт.
Ыныкит ыргынан лыги нэтчын, энмэн ӈот мури Гивытэгын— лыгъоравэтԓьаморэ, ынкъам вай мури Лыгъоравэтԓьанотагты нырагтытыляморэ, ытри како ӈан иаʼм гиничгытэтлинэт.
Ыргынан ынӈин нанъынвэтгаатыркынат вэчьым ымы рагтытыляԓьыт марсыԓьыт.
Ӄэйвитык, ытри аны колё нывэймэнӄинэт.
Ванэван йъарат унмык нырэпэгчиӈэнӈынэт, иӈӄун эвнэнъээвкэ ыʼнынтымык.
Профессорэн аны таӈкувчемгъолылят, нылгиныпытлиӈъэв ытлён нырэмыннуӈӄин.
Ытри ӈирэргэри ванэван ныкоргычьатынат.
Лыгэн вай ымы моргынан ытри тэӈу мытытчынэт.
Вачаӄ вэнлыги таӈылгалыӈ ӄонпы ырык мачматэватгыргын, мачэнэчгытатгыргын.
Янор ынӄэнагты мури нытэӈычьэнмури, ынӄо мытӄытрирэмык ынкъам вагонӄамэтварагты мытылӄынмык.
Ыныкит-ым мытпэлӄынтэт, мургин тылетумгыт энмэч ныйылӄэтӄинэт.
Игыр-ым инъэ энмэч гымык эвыча нывэтгавӄэнат.
Гым нъыръыйылӄэтигым.
Вэчьым вай мургин пагчеӈгыргын юргыԓьу лыӈыркын, — нивӄин профессор.
Аны ынӈэ эʼэʼткэ.
Ӈот нымэԓьэв мури мытԓьувылгытку.
Моргынан гэӈэвъэнэ аны таӈычьэты гакалевэтгавлен ӄол роман.
Ынкы Чукотка гатвылен.
Алитет нотагты гынтэвыԓьын?
Ии вынэ.
Алитет.
Мерси.
Ынкъам вай мури колё.
Вай мури колё аны ныпэгчиӈэнмури!
Вай гымык ӈэвъэнэ нымкыӄин гэнумэкэвлинэт.
Ӈан ваӈӄыттайкыёт: ӄорат, рыркат, умӄэт.
Чама колё ивлыӄэнрэт, ӄэйвэ?
Орвыт?
Ии, ӄэйвэ орвыт.
Лыгэн вай ынӄэн морыкагты, ӄынур лымӈыл.
Эйгысӄын!
Ии-кой!
Вачаӄ вэнлыги авэтываӄ мури мытԓьувылгытку.
Вай моргынан тэӈвытку ипэ эюԓьыԓьыт лыгъоравэтԓьат мытԓьуркынэт.
Профессор гэӈэвъэнэ тэнӈыткугъэт.
Вачаӄ Гивытэгын гымнан ванэван мыԓьун, ытлён гымык йылӄыёлгыгэӈкы нывакъотваӄэн.
Ытлён-ым иквъи: Аны вынэ ванэван гым торыкагты мъээтык.
Пууръу вай гым тымачкоргычьаркын, иӈӄун тури морыкагты пэгчиӈэркынитык.
Кэглын мурык нымкыӄин таӈычьыгыргын варкын.
Ӄэйвъэм вай ӈот.
Ӄэйвъэм вай ʼӈот, — ытлён профессормэл вэтгавыӈогъэ, — нэмыӄэй гымнан тэӈвытку ипэ эюԓьыԓьыт белгияԓьыт тыԓьуркынэт.
О!
Ӄытлыги вай ымы лыгъоравэтԓьат нытинэнтэнӈыӈӄинэт.
Чама вай-ым нымытлёӄэнат.
Вынэ, мадам, чамъам гым гыныкы тыралымалявы.
Гынмыл чит ӄэглынангэт гыт нычимгъуйгыт.
Ванэван мури айватԓьамэл мытлёԓьо мынит, ванэван ырыгмил мынтинэнтэнӈыӈ.
Мутлык пууръу мурык увикик чьымимыл, эмӄитыԓьэ тэкичгэ мури нытэйӈэнмури.
Вынэ иаʼм гынан мури тэнӈу лыӈыткуркын, мсье Гивытэгын.
Этъым вай гыт чимгъуркын, ымыԓьо вараттэ таӈыннаны пэраԓьыт?
Вынэ ванэван, мсье Леерлинк.
Ванэван моргынан ымыԓьо вараттэ таӈыннаны ваԓьо мынылгынэт.
Ытръэч вай ванэван нотавакаӈынва вараттэ алваӈ нынпэравнэнат.
Ымы варат ванэван ӄонпы ыннаны нытван.
Вай-ым варкын ынӈин ваԓьын вагыргын, рыпэт ымы въиткучитыԓьыт вараттэ армаварато, тагнымытваԓьо нынъэлӄинэт.
Иаʼм ынръам этнографияйпы политикагты ялгыркын?
Гыт-ым опопы этнографияк рэръэченӈырӄын, иӈӄун политика авнатвыка?
Аны рай ръэтйивӈыт.
Ынкъам иӈӄун ынӈин иткэ нитынэт, гым ыʼръэ вай, ӄынур вытку тыгъевык ынкъам тивык: Ам, тинъыгъевык!
Белгияԓьа гым инъыгъевыԓьу нэлгыгым, Гивытэгын-ым, аны колё ӄыраӄыԓьын, иквъи: Ыʼлёгъявэ!
Пэтле рай иаʼм белгияԓьыт ӈытогъат.
Вэчьым вай иӈӄун гым арычга иниргиӈкы авнакэргыпка митык.
Гым йылӄыёлгыткынгыпы тыпиӈкук ынкъам тымӈылён Гивытэгын: Ыʼмто, мсье Гивытэг!
Вынэ аʼткэвма.
Вэчьым ынӈин нытваӄэн аʼлёчелгын этнографиямузейык.
Ыныкит-ым аʼлёчелгын чимгъуԓьу нъатван, вэчьым ӈан ӈъакоргычьаркын.
Нъакоргычьаркын, иӈӄун ыныкагты пэгчиӈэркыт лылепыԓьыт, иӈӄун гыюлетык ырыкагты винрэтыркын.
Чамъам вай эʼлючит лыляпыԓьэты эʼтйивчиткыԓьинэт.
Гайъарантатэгым?
Вынэ аны малтаӈынпыначгыт.
Како вай!
Вынэ Клодин еп ӄырымэн ынпыӈэв.
Ымы Морис еп наройвыӄэн.
Ынин нынны Морис?
Ии.
Тэнтылетумгыт, вэчьым.
Пытӄылым ыныкит вай рэӄу иничгытыԓьу эгитэкэ нэнъынтыркынимык.
Ӄынвэр вай гым ӄонпы ынӈот тычимгъуркын: рай малӄонпы нэрэтэйы лигӈыркынимык, ӄэйвэ ӄэглынангэт мури мытэюԓьэркын.
Вай-ым ырыкэгйит лыгъоравэтԓьат чемгъотайкыёт, айгысӄылымӈылкэн оʼравэтԓьат.
Лыгэн таӈӄонпы рывэтгаанма таӈванэван ыʼнынтыяатын, энмэн вай мури лыгъоравэтԓьаморэ.
Этъым рай ӄылгилюу нэлгыркынэт нэлгиръыт.
Моргынан-ым мэнигиръыт мытъяаркынат.
Вынэ мачыргынан.
Вынэ гытгытэ ӄытваркын.
Ӄонпы лыги ӄылгыркын, мэӈӄо ытри етгъэт.
Ӈээӄ ӄонпы лыги тылгыркын, — этчывъентогъэ Гивытэгын.
Аʼмын этъым мынгытъылёӈэт мытрэгйимӈын профессор гэӈэвъэнэ.
Вэлер киткит ырыкагты мынынлымалявын пролетарский интернационализм.
Мэй, — мачкапчачеты тивын тумгытум, — вагонгыепыԓьын мынивын, иӈӄун ӄолекупегты ыʼнынъялгытанмык.
Рай ӈэнку.
Рай мэлӈирэргэри ынӄо рэмпэӈыт.
Ытри ытръэч Свердловсктагнэты нылеӄинэт.
мынивын, иӈӄун ӄолекупегты ыʼнынъялгытанмык.
Рай ӈэнку.
Рай мэлӈирэргэри ынӄо рэмпэӈыт.
Ытри ытръэч Свердловсктагнэты нылеӄинэт.
Вынэ эвэймэнкыԓьу мытрапэрагъа.
Аны ванэван мырэгынтэвӈык.
Пууръу рай мынивынэт, энмэн, иӈӄун ытри эвнэнэкэвкивкэ.
Вынэ вэнлыги нэрэлкылмык.
Мурык пууръу ӄутти ӈэнку рэӈэлӄивӈыт.
Ӄонпы вэты лыги лынъёлӄыл — мури ӈутку этынвыморэ.
Ынӄэната мури ырыкагты вэймэнэтыԓьылӄылмури.
Вагонык — ымыԓьоморэ ыннаны тылетумгымури, мурык-ым ымнотак.
Валёмыркын!
Вай ытри рэмкыԓьыт.
Чама ӄэглынангэт тэнрэмкыԓьыт.
Мачынан, — вэтгыры гым тытвак.
Аны нурэтылемури.
Молотов, Свердловск, Омск, Новосибирск.
Вэтгысӄык пууръу ӈэгти вытрэтгъэт; ынӄо ӈэйык пууръу чивтысӄын, илылӄык тыӈэԓьыт ёмромкыт.
Мури Западно-Сибирский вэтгысӄыеквэ нылемури.
Мургин тылетумгыт таӈэмыраӄэты ныпэгчиӈэтӄинэт: Европакэн ынкъам Азиякэн границагты, ӄолекупэк тыляԓьэты мачынпыколхозӈавысӄатэты ытлён — Герой Социалистымэгчератык, Сибирь-ваамкэн оʼралваӈ рыпычьычаквыргэты.
Моргынан таӈымыԓьо ырыкагты нэнатвыморэ, нинэнԓьуӈэнмури нутэкэлик, миӈкыри Иртыш-ваам айвачыӈӄачагты рыпъултэвык, Казахстанык чемычгайылӄыеквэгты.
Аны профессор ынкъам ынин ӈэвъэн нылгинымэԓьэв ныпалёмтэлӄэнат.
Ыргынан мургин майӈыстрана иничгыту нылгыӄин.
Пытӄы майыӈкы ытри ниничгытэтӄинэт аны майӈываратмэгчерэты,иӈӄун ынӄэната варатмэгчера алваӈ ымӈаргынэн нинэтчыӄин.
Аны мури ныкоргычьанморэ, иӈӄун моргынан морык странакэн мэйӈыккуврэтэвыт ырыкагты мытытвыркынат.
Пытӄъым иӈӄун профессора ымыԓьо мургин тывъё нинэкэлиӄин, ынкъам Беԓьгиягты рагтык ынӄэн нэнарамашинкалеӈкэн.
Наӄам вай мури нэмыӄэй ӄынур ӄонпы нырэгъюленӈымури ынкъам ытръэч ынӄэната мури нынэкэвкивмури.
Профессор Леерлинкына пагчеӈэты нэнамӈылёӄэн Лыгъоравэтԓьанотанот, нэнапалёмтэлӄэнат мургинэт пыӈылтэлтэ, ынӄо чемгъопэрагты малынӈот нивӄин: Вынъэм ӈот оттырат лыгэрак пууръу, электричество ӈан .
ээкэк пууръу.
Ӄэглынангэт ынӄэн прогресс, майӈы — прогресс.
Наӄам ынӄэната Эйгысӄын алваӈ нъэлыркын, поэтичность тъэрытвиркын.
Ӄэйвэ?
Вай ынкы гым ниничгытэтигым, иӈӄун ынин лылет панэна кувчемгъоԓьо ныпэраӄэнат.
Гивытэгын-ым нивӄин: Вынэ вэлынкыӄун.
Ымы апоэзияка мури мытратва.
Ынӄо ӄытэӄэй авъеткынка вак, нымэԓьэв иквъи.
Ынӈэнваԓьыпоэзияка.
Вай тылетумгэ эʼӄу нылгыӄинэт тылечьыӄэйъытвыт, иӈӄун вай нымнымык тэлеӈ энмэч уйӈэ эӈэӈыԓьыкэ.
Вынэ ӄэйвитык ыргынан прогресс лымалё нылгыӄин.
Вачаӄ ыргынан ӄонпы таӈычьэты пэтывагыргын ныгитэӄин, миӈкыри ӄун ынӄэн пэтывагыргын ыргынан рай ченэтпэраԓьо, поэтичныпэраԓьо нылгыӄин.
Мури-ым коргавыԓьыморэ, иӈӄун ынӄэн пэтывагыргын энмэч уйӈэ, ырыкы ныпэраморэ эчичевкыԓьу, иӈӄун цивилизацията ымвагыргын прозаԓьо нинэтчыӄин.
Аны вай ӄывалём, профессор, — араӄыраӄавӈыкэгты нивӄин Гивытэгын.
Ымъым вай ӄырымэн марынравъэгыргын, ыныкит таӈытвык.
Вай ынӄэната моргынан ӄэглынангэт лыгъэӄу пэтывагыргын.
Поэзия-ым моргынан элвэԓьинэк мытԓьуркын.
Ынӄэн поэзия моргынан тайкаквыргык ӈаргынэнагты, пэтывагыргэты, мургин варат гыюлетык, лыгъоравэтԓьанымык ӄэргатыԓьык электричествок мытԓьуркын.
Электричество ынкъам поэзия таӈалваӈ ваԓьыт, мсье Гивытэг.
Таӈалваӈ ваԓьыт.
Мурык-ым чимгъугйит ынӄэнат таӈалваӈ ваԓьыт чымчаӈ поэзияк ынкъам пэтывагыргык, аны мэркычгыргын ынӄэн пэтывагыргын.
Этъым вай ымыԓьо капиталистцивилизациякэн аʼткэнъян, ынкэкин прозаизм, торгынан ынӈик тывъё, рыялгытаркын.
Вай-ым гынан профессор ванэван ӄычичев, энмэн вай моргынан таӈалваӈ ваԓьын цивилизация мытынтомгавыркын, ӄырымэн капиталистыԓьэн.
аʼткэнъян, ынкэкин прозаизм, торгынан ынӈик тывъё, рыялгытаркын.
Вай-ым гынан профессор ванэван ӄычичев, энмэн вай моргынан таӈалваӈ ваԓьын цивилизация мытынтомгавыркын, ӄырымэн капиталистыԓьэн.
Лыгэн-ым вай ынӄэн профессора ванэван ныратвыгнэн.
Вачаӄ Гивытэгнынэ энмэч рытгэваннэн, энмэн ытлён ванэван ныраӄыраӄанӈын.
Ытлён нивӄин: Вай варкыт ӈирэӄ буржуазный национализмыт, национаԓьный чермыӈатгыргыт.
Ӄол калырогты чермыӈатгыргын.
Ынӄэн вай моргынан чеэкэй эӄу мытылгыркын.
Вай-лым ӄол национализм варкын.
Вай оʼравэтԓьан нивӄин, энмэн ытлён ымыԓьоваратэн тумгытум, вачаӄ ванэван ипэ ынкэкин варатэн армагыргын пэгчиӈу нылгынин.
Ӄонпы наӄам пэгчиӈу аʼӄаян рэӄэ рулыԓьыт ынкъэнат вараттэ, ръэнут вай ырыкагты гэчимгъутэйкивылин.
Профессора раммыноӈэты рыгырголявнэнат мынгыт ынкъам эʼтйивыԓьыт мыӈэпчигъэт.
Гымнан тыпчеӈинэт тылетумгыт.
Тивынэт, энмэн мури Гивытэгын пылыткук университет ынкъам ӄонпы рагтык Лыгъоравэтԓьанотагты, моргынан мыкыӈ поэтическъиттъыт мытраяркынат, кытӄонача прозаиԓьын автомобиԓь.
Мури Красноярскагты ныпкиттылемури.
Гым чоттагнык, ӄэргычьык ӄача нылӄотытвайгым.
Гымыкы эймэквъи Гивытэгын.
Ынан энамӈылёгъэ: Иаʼм ынӄэнат беԓьгияԓьыт францияԓьымэл нывэтгавӄэнат?
Миӈкыри ӄун ытри айвачыӈӄачайпы.
Иаʼм-ым?
Миӈкыри ӄун айвачыӈӄач Беԓьгияк ымыԓьо Францияԓьымэл нывэтгавӄэнат.
Уйӈэ беԓьгияԓьэн чинитйилыйил.
Вай ӄэйвэ?
Ӄымӈылё чинит ытри, эвыр алымалявка риты.
Айвачыӈӄач Францияԓьымэл, айгысӄыӈӄач-ым Фламандыԓьымэл нывэтгавӄэнат.
Фламандыԓьымэл?
Ии.
Ынӄэн рай малголландыелыел.
Вынэ ӄырымэн.
Ытри францияԓьымэл нывэтгавӄэнат.
Этъым айвачыӈӄач Беԓьгияйпы ытри.
Ԓьеж ӈан малайвалыӈӄач.
Гивытэгын тэнӈыткугъи.
Вай гымнан малымыԓьо тавалёмын.
Ыргынан мури нытвыморэ.
Рыпэт тымэчекэвкитык.
Мачыргынан чинит ытри нэкэвкитынэт.
Вай мури ванэван ырыг рээн вама мынлыгэвэтгавмык.
Вынэ ванэван.
Аны вай ыргынан нытаӈытвыморэ.
мури оʼравэтԓьамэл мытпэраркын?
Ванэван.
Игыр таӈванэван ыʼнкэтъон мэӈӄокэнаморэ.
Лыгэн ынӈин нивӄинэт, энмэн мури таӈъаачегморэ.
Ытлён рыпэт иквъи, энмэн мури ынык ԓьежстудентык таӈыӈ: Како ӈан!
Ии, вай мэлынӈин иквъэт.
Ытри вай мурык Франциелык инэныгйивэтыԓьык чекалваӈ нывэтгавӄэнат.
Гынан-ым миӈкыри гатвылен Северный факуԓьтет?
Ытръэч тивын, энмэн гым ӈэнку нырэгъючечӈигым.
Ыʼмтъом?
Вай-ым ытлён малынӈот иквъи.
Энмэн Северный факуԓьтет малмыркоӈ ваԓьын.
Валёмэ?
Вэчьым, нивӄин, ымы программа ынкы алваӈ ваԓьын.
Мыркоӈ ваԓьын.
Рэӄын-ым гынан ытлён ивын?
Ӈан аны ытри амыргынан нывэтгаквылгыӄэнат.
Гымнан ванэван мивынэт, энмэн тывалёмыркынат.
Ии.
Ӄэйвэ.
Аны иаʼм гытгытэ вай.
Лыгэнитык ымы гыт ынкы рээн натвыгыт.
Ӈан миӈкыри ӄун-ым Гивытэгын ванэван Северный факуԓьтетык ныкэлиткун.
Ынан математический нинэплыткутылеӄин.
Мургин-ым тылетумгыт нычимгъуӄинэт, энмэн лыгъоравэтԓьат ӄолефакуԓьтетык аʼӄакалеткоӈ ынкъам ынӄэната ырыкы ынкъам ӄолеайгысӄываратэты янрафакуԓьтет гантомгавлен — мыркоӈ ваԓьын.
Ынкы ыʼлё ынӄэн моргынан вэтгаво люӈылгэ, эргатык-ым гымнан профессоргыпы тымӈылёӈӈон Ԓьежкэн университет ынкъам ынкы рээн нэнатвэгым ыныкагты Ленинградкэн.
Гымнан ыныкагты тытвын, энмэн мурык факуԓьтетык ванэван амайгысӄывараттэ нырэгъючечӈынэт.
Ырык рээн ымы рэгъючечӈыркыт ӄутти студентыт — лыгэн ымыԓьо айгысӄываратнымытвагыргэты пэгчиӈэтыԓьыт.
Чама тивын, ыныкит ӄол мэӈин эйгысӄыԓьын элвэԓьинэк рэрэгъючечӈы — алвафакуԓьтетык нырэгъючечӈыӄин.
Вай тэнмычьо тылгын математика факуԓьтетык рэгъючечӈыԓьын Гивытэгын.
О!
Вынэ колё вэймэну пытӄы тылгыӈӈогыт.
Гымнан чинит ӄонпы нэналвавэгым гыюлетык математика.
Валёмыркын, Клодин, мсье Гивытэгын ӄытлыги математик!
Китаӄун, студент, ӄынԓьуӈэт гынин матрикул.
Миӈкыри гыт ныкэлиткуйгыт?
Ӄэйвъэм вай ынӄэн чама мыӈэпчин, чама-ым вэнлыги, иӈӄун ыʼнтанлымалявынат гымнин тывъё.
Гивытэгнынэ зачётный книгаӄай йытонэн ынкъам профессора гитэнин.
Аны качьарэты ынан рыпэтгавэты нинэнԓьуӈэтӄинэт мытлыӈэн рылгыт ынкъам нивӄин.
Отлично!
Отлично!
Хорошо!
Нэмэ отлично!
Ынкы вулӄытвик моргынан мытытвыӈӈогъан Хабаровск.
Гымнан тыкэтъон: Хабаровскык музейык варкыт оʼптытъар гымнин нымтумгин Гэмавъенэн ваӈӄыттамэнӈытайкыёт.
Мадам Леерлинкына калеӈӈонэн блокнотык ынӄэн нынны, ынръам ынӄо рэчьэтгъи, ныгтыӄэн францияԓьымэл кэлик вытку валёмъё лыгъоравэтԓьанынны.
Гивытэгын-ым мадамык ӄача нывакъотваӄэн.
Ынан ынӄэн ԓьунин ынкъам амъянра гамгабуква францияԓьымэл тывыӈонэн.
Мадам Леерлинкына кэлинин нынны, ынӄоры мэрынрэӄэй иквъи: Вай эви гыт францияԓьымэл вэтгавык ныгъюлигыт?
Вынэ ванэван, — игыпэтгъи Гивытэгын.
Аны иаʼм игыпэркын, — иквъи профессор.
Французский — отлично!
Ынкъам ынан нэмэ рылгылгын рыкалыровнэн.
Аны колё челгыԓьоквъэ ынин ӈэвъэн ынкъам вамылкаёогты, иӈӄун эвнэтэнӈыткукэ, рэмыннуӈгъи.
Вачаӄ ытлён вэнлыги тэнӈыткугъи ынкъам мури нэмыӄэй ынӈин мытинмык, миӈкыри ӄун мачакавкэгты нытваморэ.
Яачы вытку профессор танӈыткоӈӈогъэ — аны янор нэналвавӄэн чичевык иаʼм мури мыттэнӈыткуркын.
Вачаӄ-ым ынӄоры аны нуръэв ытлён нивӄин.
Како — вай!
Вачаӄ вай моргынан мури мытытвытык, ынӈэ ӄытлыги нывалёмэгыт.
Ай, ай, ай!
Аны таӈпэрата Байкала гэниничгытэвлинэт мургин тылетумгыт.
Вай нэмыӄэй ымы нымкыче ӈутку таԓьыморэ мури ӄонпы ӄэргычьэты нытлеммури.
Ӈэйиквит, лымынӄо нутэсӄычыкукин ръэттэ, ранӈэлёвъёт кытыйга эйычгит, тыленэӈъэтвыг, ыяаӈагъеквэт.
Катам пылвынтыръэттагнэты эйычгин ныпкирӄин.
Ӄол итгъи нывилык ӄолекупэк тылеԓьын ӈан офицер гаймыёчгыма тэгрэтгъи пылвынтыръэтгыпы ынкъам байкалмэмля аймыйыръатгъэ.
Аны ымвагон гиквичилин.
Лымынӄо рэмкэ тэлеӈгырэп ныяаӄэн Аны таӈаӈӄы, священный Байкал.
Профессор Леерлинк байкалмэмля никвичиӄин, станцияк бурятгыпы-ынныӈыттыԓьэпы нинэркурӄинэт ыпатомуԓьтэ, нинэкэлиӄин Байкалгырап.
Хабаровск энмэч чымче.
Пэтле мури амъянра мытрэквэты.
Профессора начыгмык улвык, иӈӄун ынык ӈэвъэнэ вэлер карандаша ынрисованмык кэтъоӄаво.
Вынэ аʼӄааʼнӄатыӈ.
Вачаӄ чама эʼтки рай рэӄиничгыту нэрэлгымык.
Ривыркыниӈыт рагтык.
Аны ӈан ӄаат ынкы, рыркат, чукчит.
Гивытэгын иквъи: Аʼмын-ым ӄырисоват.
Эченур янор гымнан тури мыфотографироваттык кэтъоӄаво.
Ынан чанлячыкойпы йытонэн тэйкыткунэӈ Фэд ынкъам станцияк нынныԓьык Ерофей Павлович тыӈачьывакаӈынвык фотографированнэнат.
станцияк нынныԓьык Ерофей Павлович тыӈачьывакаӈынвык фотографированнэнат.
Ынӄоры мадам Леерлинкына нарисоватыӈомык.
Чывиптыкэливытгырурэмил мури тэӈилюкэ вакъотваԓьылӄылморэ.
Гым олвыма, Гивытэгнынэ нэнатвыӄэн, миӈкыри мадам Леерлинкына ранкалыровӈынэнат мургин портретыт ԓьежкэнагты томгэты чама ратвыркынэн, миӈкыри ытри гэгэӄэӈыԓьэтлинэт, гумӄэӈыттылинэт.
Мадам нытэнӈыткуӄин ынкъам нивӄин: Наӄам ымыԓьорык мурык тумгэ лыги — мури ванэван айгысӄэты мынрэлӄынӈымык.
Вай ынанайгысӄыӈӄач мургин йъоо — Ленинград!
Аны мачынан.
Тури авынтылягты айгысӄэты эквэттык.
Вай торгынан ноездык Москва-Хабаровск ԓьуткы ӈирэӄ лыгъоравэтԓьат ынкъам ыргынан тури нэпчеӈитык.
Ынӄъом ӄутынэ лыгъоравэтԓьата торыкагты рыӄэвивнин ярамэмылӄай.
Эмъим мэмылӄай?
Тумгэ рыԓьуӈэтыйгут нэрэнтыӈын.
Ынан ӄиквынэт, энмэн тури рагтытыляма мэмылӄай эʼлерэгъи, рыпэт тъылыӈогъэ.
Эмъейвэчу лыӈэ ӄэгнэвыткы ынкъам иръыӄэй тэйкыткы.
Ынан тэнуйгиръыӄэй Хабаровскык ӄыркургыткы, эченур вэтыӄун фабрикагъевӄав ӄыгтыгыткы.
Этъым аны Гивытэгын гэтэӈкэвлин мурык тылятомгэты.
Ынан ытри ӄынур кэлиткутумгыт нэнаквэтгаатӄэнат.
Ытлён нытинэнтэнӈыӈӄин морыкагты, вачаӄ ыныкит гым нытанӈыткоӈӈойгым, мадам Леерлинк нивӄин, энмэн ынӄэн тынкимылтэвыркын.
Вачаӄ портреттэ аʼмын мэлнымэԓьэв рисованнэнат.
Ытръэчӄэвъылё, катам Хабаровскагты пыкэттыляма, Гивытэгын ытри профессор гытгытэ вак лываквъат.
Нэмэ елырачвыӈыԓьатыӈогъат.
Игыр-ым ыргынан ӈавтомгатгыргын гэркутлин.
Профессор нытъивъэв нивӄин, энмэн ӈавтомгатгыргын игыр вэнлыги авынръотавэты советвластя панэна варкын лыгъоравэтԓьанотак.
Таӈванэван имыръэнут ныӄивръив алваӈ нынъэлын, — нивӄин ытлён.
Иӈӄун ӈавтомгатгыргын ыʼнынтыяатын — оратваԓьылӄыл рэмкын.
Миӈкыри ӄун нэнэнэт ытлыгэпы чымче варкыт.
Ынӄэната вэтыӄун ӈавысӄатэты томгыԓьатгыргын алваӈ нъэлыԓьылӄыл.
Ынӄэн ӄырым ныӄивръив ваԓьылӄыл.
Вынэ чамъам гым тыралымалявы.
Ӄэглынангэт танръотавыӈ ӈавтомгатгыргын, ынръам чамъам рыгъюлевык ӈавысӄатэты тумгыԓьэтык.
нивӄин ытлён.
Иӈӄун ӈавтомгатгыргын ыʼнынтыяатын — оратваԓьылӄыл рэмкын.
Миӈкыри ӄун нэнэнэт ытлыгэпы чымче варкыт.
Ынӄэната вэтыӄун ӈавысӄатэты томгыԓьатгыргын алваӈ нъэлыԓьылӄыл.
Ынӄэн ӄырым ныӄивръив ваԓьылӄыл.
Вынэ чамъам гым тыралымалявы.
Ӄэглынангэт танръотавыӈ ӈавтомгатгыргын, ынръам чамъам рыгъюлевык ӈавысӄатэты тумгыԓьэтык.
Гивытэгнынэ мачэгыпатэты нинивӄин профессор, эннэм-ым лыгъоравэтԓьат ымы тэленъеп ныгъюлӄинэт тумгыԓьэтык ӈавысӄатэты, нэмыӄэй ымы ӄулинутэкинэмил оʼравэтԓьамэл.
Ытлён нивӄин, энмэн ӈавтомгатгыргын игыр уйӈэ лыгъоравэтԓьанотак, миӈкыри ӄун таӈалваӈ нъэлги варатвагыргын, наӄам-ым ӈавтыӈгыргын ӄэглын варатвагыргэпы ваԓьын.
Вай Гивытэгнынэ ымыԓьорык гыттапъоравэтԓьата лыги лынъё профессорэты нэнатвыӄэн, вачаӄ-ым профессор ӄонпы нивыԓьэтӄин: Вынэ ӄырым, ӄырым.
Аны вай ынӄэн ӄырым эӄылпэ алваӈ нъэлыԓьылӄыл.
Вынэ ӄырым.
Вынэ-ым микынэ ынӄэн таӈыӈ лыги, мсье профессор?
Гынан, Ленинградык ымы айгысӄыӈӄач атвакыԓьык?
Лымэвыр моргынан, лыгъоравэтԓьанотак чинит мэйӈэтыԓьымури.
Ӄэйвитык этъым моргынан ынӄэн таӈыӈ лыги: вай ӈавтомгатгыргын ӄэглын мурыгнутэк игыр уйӈэ.
Вай гыт ивыркын, йъарат ныӄивръив ынӄэн вагъэ?
Ӄэлюӄ-ым!
Вай-ым ынӈин мургин варат таӈытваԓьын!
Миӈкыри ӄун мури социализмэты катам первобытнынымытвагыргэпы мытнъэлмык, катам восӄынымыгвагыргэпы.
Лыгэн ымыԓьыформацият мытгалянат, ымы игыркин тургин яаё, мсье профессор!
Миӈкыри ӄоо нъыплыткунэт елырачвыӈыԓьыт, ыныкит мадама ытри аянотӄъока нъынтынинэт.
Ытлён иквъи, энмэн ынан таӈгэмо, ръэнут ынӄэн обществокэн формация, эвыр-ым ыныкит ыргынан ӈавысӄатэты томгыԓьатгыргын, натвыркын, ынан ытри рэвинрэнӈынинэт Ытръэч амыргынан ӈэвысӄэтэ,— иквъи ытлён—лыги томгыԓьатгыргын.
Ытлён иквъи, энмэн ӈавтомгатгатгыргын эʼтки.
Мури вэтгыры мытытва.
Ынин мадам иквъи, энмэн ӈавтомгатгыргын Лыгъоравэтԓьанотак гатвален, миӈкыри ӄун эйгысӄыԓьыт эгъюлӄыԓьинэт нипъэв тумгыԓьэтык ӈавысӄатэты.
Лыгъоравэтԓьанотак гатвален, миӈкыри ӄун эйгысӄыԓьыт эгъюлӄыԓьинэт нипъэв тумгыԓьэтык ӈавысӄатэты.
Аны ынӈэ анӈэно инэлгыкэ, — иквъи талгъэӈырамынноӈэты ытлён, — ынӈэ гымыкы эʼэʼткэ.
Вынэ чекыяа, гилчыку, ӄивъечыку нымытваԓьын ӄлявол нымэԓьэв аʼкатомгыԓьатыӈ.
Алваӈ линлиӈ ваԓьылӄыл.
Лыгъоравэтԓьанотанот-ым панэна эйгысӄык ынкъам мадам иквъи.
Морис ӄэглынангэт ивыркын — ӈавтомгатгыргын еп лыгъоравэтԓьанотак варкын.
Ынӄэнагты рыпэт ымы профессор иничгытэтгъи.
Ынӈэ, Клодин, — иквъи ытлён.
Ванэван ынӄэн эйгысӄэ.
Ӈавтомгатгыргын ымы тэленъеп омнотак гатвален.
Ванэван ынӄэн гымнан мытвын.
Рай Гивытэгын иаʼм галгэкачьаравлен.
Ытлён иквъи: Эвыр-ым, мадам, гынан ӄляволтэ ратгэмавӈыԓьо лыӈынэт ӈавысӄатэты тумгыԓьэтык, тратвыӈын кутыргин ӈирэнӈинӈэвысӄэтин чимгъун.
Ытри вынэ гынык чекалваӈ нычимгъуӄинэт.
Ӄутынэ Ленинградык гымнин тумгытум аʼтчаркынэн, ӄутынэ-ым гым Въэӈык ринэнрынгиивы.
Этъым ынӄэн мэлытръэчтэгын елырачвыӈгыргын.
Энмэч Амур-ваамкэн увэйычгит нывытрэтӄинэт.
Ӄутти тылетумгыт энмэч оʼратытлеты мурык купэк ӄача ныгаляӄэнат.
Мури нэмыӄэй мытакватыӈо.
Тылетумгэ аны тэӈимырэӄэ нивйивымык.
Моргынан ытри нэмыӄэй.
Айпыӈӈок чеӈыл гымнан ынкачыкойпы ӄол лыгъоравэтԓьакнига тыгтогъан ынкъам тылятомгэты кэтъоӄаво тыйылгъэн.
Ынӄэн гымнин елыԓьатъёт Пушкинын стихыт.
Аны тылетумгэт ӄавэйыръэты гакачьаравленат.
Гивытэгын иквъи: Вай-ым ӈот.
Вачаӄ гыт чит ӄолекупэгты гынтэвыркын.
Кэтъоркын?
Ӄэйвъэм ыргынан ымыԓьо гынин мынгытъылёӈэт тывъё навалёмын?
Ӄэлюӄ-ым навалёмын!
Вэлер-ым ӄулиръэнут.
Вэлер ымы ынӄэн.
Гыт чинит иви, ӄонпы лыги ленъёлӄыл, мэӈкоры ытри етгъэт.
Вынъэм ыргин страна ымисторияэпохак морыкстранайпы пэлятгъэ.
Эвыр ынкы гымнан нэмэ ытри тыԓьунэт.
Ытри ковԓьорвычыкогты нывакъоӄэнат.
Ыргынан нэмыӄэй мури нэԓьумык ынкъам мытлевалытковылгымык.
Ытри рамкыԓьырагты Амур эквэтгъэт.
Ыргынан ӈыронъылёӈэт нырэгитэӈӄин Хабаровск, ынӄоры риӈэнэӈэтэ рэпэлӄынтэнӈыт Москвагты, Москвайпъым рарагтыӈыт Ԓьежэты.
Муръим билеткассагты мытылӄыт.
Ынкы моргынан мытрэгйивӄэвӈынэт билетыт, Владивостокэты мытрэквэты ынкъам ынӄо Охотскаӈӄаеквэ, Берингоаӈӄаеквэ лым мытрурэле.
Гивытэгын Въэӈык практикаԓьылӄыл, гым-ым лым Въэӈгыпы орайгысӄэты трэквэты, Лыгъоравэтԓьаӈӄачормэты, чычатнымэты, эргыпатколхозеты Эргыръон.
Ынкы нымытваркын гымнин ытлыгын, ынпыначгын Мэмыл, ваӈӄыттамэнӈыԓьын Гэмавъе, колхозкэн механик Кэԓьэвги, Йынрын, Кэӈъири, Гэмалӄот.
Эмӄэлелвынэ гым энмэч ынкы нытвайгым.
Эмӄэлелвынэ гым нымръэтъеквэ нылейгым.
Калеткораӄэргычьык нинэԓьуйгым ӈавучитеԓь Валентина Алексеевна ынкъам гымнин увлылячакэттыӄай Тывъар; ӄолеклассык ӄэргычьык нывытрэтӄин гымнин тэлеӈтумгытум, учитеԓь Эйӈэч, ынан рай ръэнут доскак нинэкэлиӄин.
Аӈӄачормык, кэтэм ынкы, миӈкы выквыт чемычгайыткынэты нэнанноматӄэнат эйычгитэ, ӈыроргарэ аʼачека—Унпэӈэрынэ, Ринтувйинэ ынкъам лым рай микынэ алкынвы нынтэнмавӄэн ӄэйъытвъэт.
Ынпыначгын Гэмалӄот ченэтрак тытлык ӄача нывакъотваӄэн: мэрынрэӄэй тэпъайӈагты уттытъул нэнарынӈыӄэн: вынэ вай тэленъеп оргоор танкавӈыёлӄыл, мраӈӄачпагтылгык ӈирэӄ ӈынӈыт гэмлелинэт.
Ӄэйвитык вай игыр элеръуркын, ӄырым пэтле оргоор яаёлӄыл.
Ӄэглынангэт руссиԓьыт нивӄинэт.
Оргоор еп элек рытэнмавъёлӄыл.
Ӄэглынангэт вынэ!
Ӈан аʼткэвма итыркын ынӄэн оʼравэтԓьан, ыныкит ынан оргоор вытку ыʼлетык кэтъоркынэн.
Гэмалӄот вынэ алваӈ ваԓьын, ынан ымыԓьо яаёлӄыл нинэтэӈгыйипӄин.
Ынан рыпэт ымы еп этэӈэлеръукэ, рырыткоӈӈок, оргоор рэтэнкэвӈынин.
Гэк, аны вай ӈотӄо тагӈынӈын ратваа, — нытипъэйӈэӄин ынпыначгын, — оʼмрыӈынӈын, лыгэтагӈынӈын.
Ытлён гатгаткок паагъэ, вынынтатгъэ ынкъам ԓьунинэт нымръэтъеквэ рагтытыляԓьыт ынин эккэт — Унпэӈэр ытри Ёорэлё.
Унпэӈэрынэ ныпылмэръэв ӈэранмынга нинэнрыӄин майӈыӄэргычьытъол, Ёорэлё-ым гатанойгыкалеёчгыма, рыпэт вай ӄымэк нилюԓьэтӄин ынинэԓьык гыролмакы.
Лыгэн вай мраӈӄачайпы, ынӄоры-ым ӈачгыӈӄачайпы ныкытгынтатӄэн.
Аны ӈот нинэлгирэнйиӈӄин ӄэргычьын — ӄынур-ым вай нинэвинрэтӄин Унпэӈэр.
Гэмалӄот ӄутгъи, тэвлянэнат эръыткынгыпы чемыръот ынкъам рэгъи ярачыковты.
Пэнъёлгык ӄача ныӄитпыԓьэтӄин ынин ӈэвъэн Нутэӈэвыт.
Ынпыначга рэймэвнин пэнъёлгэты аны колё талянъяптагнэпы вакъосӄыёлго итыԓьын ръавкыванналгын, вакъогъэ ынкъам иквъи: Вэнлыги рай нэрэтыркын.
Нутэӈэвытынэ лыгэлнин ынин вэчепыгыргын.
Наӄам вай гынмыл чит аны ныкоргыграпӄэн тамэнӈанма!
Вынэ опопы ынӈэ авнанкалыровка, иӈӄун ынан ԓьунин уʼвэӄучин пыннаквыргын.
Ынкъам ӄынур вай таӈапагчеӈаткэгты, ытлён пынлёгъэ: Ръэнут нэрэтыркын?
Ръэнут?
Ынӈэ вай гынан лыги!
Ынпыначга матэватэты гитэнин ӈэвъэн.
Вынэ вэчьым ытлён эккэк рээн.
Гэмалӄотына уттытъулӄэе рыгыткунинэт вылӄытъулти, йытонэн ӄол, ӄигылгырылгэ пиринин ынкъам койӈычыко ёнэн.
Рыйынавык койӈын, вай чит татлыӈыркынэн ӈэвъэн, вачаӄ ынръам аны тагъенчаԓьатыӈогъэ.
Наӄам тагъенчаплыткок энмэч аӄататлыӈыӈ: эккэт пыкиргъэт.
Унпэӈэрынэ ныпылмэръэв нотасӄыткынык рытрилнин ӄэргычьытъол, роляннэн рэнмык, ынкъам иквъи.
Вай мытрэтын.
Ымы мэӈин рэӄын люӈивэ итгъи.
Ытлыгэ ынӈин гитэнин Унпэӈэр, ӄынур вай ынан ӄэргычьык пууръу рэннин юргытвъиттъын.
Ынӄоры ынпыначгын оʼрапэнъёлгэты тылигъи ынкъам нэмэ тагъенчаӈӈогъэ, ынӈэ-ым вай ымы мэчынкы атагъенчака таӈэтыӈ.
Ёорэлёна лыги: вай ытлыгын ынкъам ынинэԓьын аʼткэвма варкыт.
Наӄам-ым ӈинӄэй ынӈатал аʼткэвма нытваӄэн, ыныкит ытри нымаравӄэнат!
Ӄэйвитык-ым Унпэӈэрынэ нунтымъэв нинэчеритвыӄинэт плекыт; ытлыгын нытааӄоӄэн; ытԓьа, панэна пэнъёлгык ӄача ныӄитпыԓьэтӄин, ӄынур вай ымыԓьо нымэлӄин.
Вай-ым пэнъёлгэпы нылгэчачаткэӄэн тотъерыркатъол.
Мэӈин ымы епэчгин эʼтйивкэ, вачаӄ Ёорэлёна нинэлгэлӄин, вай-вай аны ръэтйивчинӈыт.
Ытлён рыпэт акавкэтыӈогъэ.
Ёорэлё гынмыл чит нычимгъуӄин: вай ярак пыкиринэӈу ытри Унпэӈэр наратайкыӈӈоӈын ӄэргычьын.
Ӈан-ым ынӄэн игыр опопы авнатвыка.
Аʼмын вай ивкэ игыр ръэнут тывык, иӈӄун ынӄэн акавкэгты аӄочеткынкагыргын авнатвака нитын.
Ынръам вай Ёорэлёна таӈванэван ръэнут ныкэтъонэн: калеткорак эгыръылё ытлён лёӈымӈылёта нэнтыэн, вай ръэнут таӈычьыгыргын уйӈэ.
Ӈинӄэе выяннэн калеёчгын.
Ынӄоры гэпинтыӄэтлин ковлёкы рыватъё кэлитъул — журналкэн майӈыкартина.
Ынӄэн инъэ Ёорэлёна челгыкалетконаӈата томгэпы рылпууръэвнин.
Ӄаӄа ынръам чит рытгэваннэн ынӄэн?
Лыгэн вай ӄэргычьынрыԓьын Унпэӈэр рырынгээвтагнэпы — таӈымыԓьо рытгэваннэн Ёорэлёна.
Ӄыгитэгыткы аныӄун!
Ынин ытлыгын Увалягты гэквэтлин ынкъам вай ынӄоры рэннин.
Ӄыгитэгыткы аныӄун!
Нутэӈэвыт ытри Унпэӈэр иʼмпыгъэт амалваӈпэраԓьэты майӈыфотографиягты.
Ёорэлёна калевэтгавнэн: Москва сегодня.
Высотное здание на Смоленской площади.
Иквыԓьын ярачгын Смоленскак площадык.
Какомэй!
Ӄликкин мытлыӈэн парол, гымнан-ым тыпытӄырылгынат, кытлыги вай ӄликкин ыннанмытлыӈэн парол!
Инэнръэчевкэ, — иквъи Унпэӈэр, ынкъам нэмэ рыялгытаннэн рылгылгын ыʼттъыёлкэнагты рапытвэты.
Катам йъыйъытагнэты иквэԓьын яраӈы!
Ковԓьорвыт?
Гэмалӄотына нэмыӄэй вай таӈычьатэты нъэгитэнин ынӄэн картинка.
Аны ӈан пагчеӈгыргын гитэк, миӈкыри ваԓьыт турыԓьыт Москвакэнат ярат.
Наӄам эймэвык ынкъам эккэк рилпык гыргочайпы лылепык эʼтки, чама вай ынӈин итыԓьын, люрэӄ тэнчимгъутвиԓьу нэрэлгыӈын.
Вай рэчимгъуӈыт, энмэн ӄэргычьын тантайкыӈ.
Вэнлыги нэрэтын, ынӈэ ынан ръотавнэн, ӄэргычьылёчгын.
Вынэ ӈот ванэван ейвэчу эӄылпэ нырэлгыгнинэт эккэт.
Вай-ым картинка.
Ыныкит ыргынан ытлыгын вэймэну нэнъылгын, мэчынкы нэнъырэтын ынкъам нэнъынԓьуӈэтын.
Нэгитэйвыркын, ӄынур ытри ӈутку амыргынан.
Игыр како ынпыначгын Гэмалӄот алваӈ чимгъуркын.
Ымы ӈэвъэнэ, ымы эккэтэ нылгирэнԓьуӈэнӈыӄин ынӄэн Москвак тайкыё майӈыԓьиӈын таӈпэрарайӈын.
Нутэӈэвытынэ рыпэт умнин оʼрытлыгэты ӈинчьэн экык.
Наӄам вай ытлыгын панэна нанӈэнатваӄэн, ынкъам ынӄэната Ёорэлё айылгаквъэ эймэвык ыныкы.
Нутэӈэвыт пэнъёлгэты ӄытгъи, иӈӄун ынпыначгын эвнэчимгъукэ ынӈот нитын — энмэн ымы ытлён эккэк рээн; иӈӄун таӈамынан ройыръык авнатвака нитын.
Картинка-ым ынан этъоӄайӄын, ынпыначгын ӈыток, рэгитэгнин.
Лымэвыр вай эвыр ытлён нэмэ ракоргавы ынкъам анӈэнкыԓьо рэнъэлгъэ.
Гэмалӄотына лыги, энмэн рай Москвак игыр нылгэнэквыӄэначгыт тотъярат нэтэйкыркынэт.
Вай ынӈытэӄ нымнымэты гэрэтлин кино, ынкъам ынкы Гэмалӄотына ԓьунин ӄол ынӈин ваԓьын тайкыё яраӈы.
Ынӄэн ярачгын еп эплыткукыԓьин, чама-ым экранык ынӄэн йъарат ныйыӄъэв галясӄычатгъэ.
Ӄликкин ыннанмытлыӈэн парол рапытвыт?
Чамъам вынэ, ынкъам Гэмалӄот рыпэт матэватыӈогъэ.
Чама ынӄэн тывыркынэн Унпэӈэрынэ.
Вай ӄэйвэ имырэӄын нъивын игыр Унпэӈэр, энмэн рай митиврэԓьылӄылмури, — вэнлыги ытлыгын ӄырым нъалымалявын, ынӈэ вай гэлгигытъэвлин.
вынэ, ынкъам Гэмалӄот рыпэт матэватыӈогъэ.
Чама ынӄэн тывыркынэн Унпэӈэрынэ.
Вай ӄэйвэ имырэӄын нъивын игыр Унпэӈэр, энмэн рай митиврэԓьылӄылмури, — вэнлыги ытлыгын ӄырым нъалымалявын, ынӈэ вай гэлгигытъэвлин.
А?
Вынэ имыръэнут таӈрисоватыӈ.
Ымы ӄликкин мынгыткэн парол.
Ытлён галгэнкачьараватлен вай-ым ӄынвэр вэтгавымгоԓьа ытлыгэ.
Ынӄэн ӄэглынангэт ынӈин ваԓьын яраӈы.
Высотное здание!
Ӈинӄэе ынӄэн ынӈин коргэты, качьарэты тывнэн, ӄынур вай ынан — лыгъоравэтԓьапионера Ёорэлёна — гэтэйкылин ынӄэн таӈпэраярачгын.
Высотное, — пытӄытвынэн ытлыгэ.
Мытлыӈӄавклассык яврэна рэкэлиткугъэ, вачаӄ-ым нымэԓьэв росэвэтгавык еп эгъюлеткыԓьигыт.
Ёорэлёна ынӈатал ыʼлгу нинэлгыӄин ытлыгын; Гэмалӄот колхозык ымыԓьорык ыʼлгу нылгыӄин.
Вачаӄ-ым машинкалеё вэтгав Ёорэлёна ванэван мэтиву нылгынин.
Вай-ым ытлыгын ӄол нитӄин нэмыӄэй ныръэчетӄин, Ёорэлёна-ым ымыԓьо эгыттагнэты калевэтгавъё — таӈымыԓьо кувчемгъовты, ӄэргавэты, ӄэглынангэт ваԓьын.
Вынэ ӄэйвэ высотное, — мэрынрэ, наӄам вэтгычемгъовты иквъи ытлён, — Вай ӈутку ынӈин гэкэлилин.
Ӄэтэв вай Нутэӈэвытынэ ӄамэтванвы эʼйӈэвнинэт.
Ымыԓьэты ройыръын чевтычайпавъёлгык гыролмакы вакъогъат, эккэтэ рилӄунэӈэт нагтонат.
Ытлыгыт тэленъепкинэмил эрилӄунэӈкэ ныӄамэтваӄэнат, ынкъам Гэмалӄотына ӄонпы тэнӈу нинэлгыӄинэт ынӄэнат ӄамэтванаӈат.
Вай-ым ымы игыр, ыныкит ынан ԓьунин Унпэӈэрынэ аткэвма горгыпъё эръэтъул, эрэтыԓьын ӄамачыковты, ынпыначгын коргавтанӈавэты иквъи: Вэлер янор нъэгъюлетын.
Вачаӄ Унпэӈэрынэ ӄынур вай лёӈвалёма рыннин.
Ынан нунтымъэв пынлёнэн: Ыʼмто, миӈкы ӄэргычьын мынтэйкын?
Ӄынпааквын аны ынӄэн тывык.
Ӄырым яраӈы ӄынэквын.
Эʼтки вусӄымчыку тъэнӄэркын нымытвак.
Ынкы лыгэн чинит чимгъугйит ӄынымытва.
Ӈутку-ым гым этынвэгым.
Вэнлыги-ым вай эʼтйиквъэт.
Ёорэлёна аны колё ынинэԓьын ейвэчу нинэлгыӄин.
Мачвэчеты гэтама ытлыгын, ытлён иквъи: Наӄам вай правлениеԓьо итыркын!
Ыныкит Унпэӈэр рантоа, гым ынык рээн трэквэтгъэ.
Вай ынпычьэ ытлыгын эʼӄу лыӈыркынин, лымӈэ-ым ӈинычьын рыгъюлевнин?
Ытлён этчывъентогъэ ынкъам мачонтымыӈ иквъи: Лыгэнитык аны рэӄыркын, Унпэӈэр.
Вай гынан лыги.
Ыннэн патгыргын ёрок тайкыёлӄыл, ӄол-ым — ярак.
Миӈкыри-ым ԓьэлеӈкы ратваа?
Чьачаӈанма рэӄитывъиэ.
Миӈкъым ынӄэн лыгэрак ӄэргычьыт нытэйкыӄинэт?
Ратомга тэнӈу нэрэлгыгыт!
Ӈан Атыкын экык — студент, вачаӄ ванэван тымӈэлыгэрак нымытвак нычирмыӈэтын.
Аӄэргычьыка нытваӄэн.
Ыныкит ӄонпы ӈутку нъанымытван, вэтыӄун ченэтрак ӄэргычьын нъайпаннэн.
Оʼравэтԓьан ӄырымэн пипиӄылгын: ӄырым восӄырачыко атчытваԓьылӄыл.
А?
Ӄикви, Унпэӈэр!
Нам авъеткынка варкын?
Гэмалӄот эймэвысӄычетгъи ӄэргычьэты.
Ёорэлё рыпэт выенток паагъэ: вай ыныкит ытлыгэ раткыялгыгнэн ӄэргычьын — лыгэн ынкы ымы тайкыёлӄыл ӄэргычьын рэчимиръэтръуэ.
Ынръам ытлыгын люур иквъи: Мачгынан.
Ӄытэйкыгын.
Ынӄо ытлён нэмэ торвыӈысӄэквъэ.
Нутэӈэвытынэ румкэвнинэт чайкойӈыт.
Таӈвалёмыӈ ӈаргын тагъенчаԓьын ынпыначгын, таӈвалёмыӈ кытоттык гатгаткоԓьын.
Энмэч вай гивиӈит пэтле рэнъэлгъэ Гэмалӄот колхозык правленияԓьо ԓьотагнэпы.
Правлениета ытлён колхозкэмэттъык завхозо итыйгу рыннин.
Колхозкэн председатеԓь Вамче ынкы иквъи: Моргынан гыт, Гэмалӄот нымэԓьэв лыги.
Моргынан эпэгчиӈэткэ мэчынкы гыныкы ынӄэн мигчир мытрэйылгыт.
Вай-ым ымколхозыԓьэн гаймычьын — колхозвагыргыкэн колё яагты ваԓьын.
Ытръэч гыёԓьоравэтԓьагты, гыепыткъоравэтԓьагты гыепынвы танйылыӈ.
Гэмалӄот вэтгыры вагъэ.
Янор вай Гэмалӄот нымачайылгавӄэн: люрэӄ аны аʼткэвма ратва.
Ӄэтэв колхозкэн счетовод Рочгыӈа.
Ыныкит Арочгыӈака, Гэмалӄот тэленъеп аʼткэвма нъатван.
Ӄэтэв-ым гытамыԓьа Рочгыӈана ымыԓьо колхозкэн имыръэнутэт гаймычьыт гарылгыленат, ымыԓьо ынан гэкэлилинэт кэлитъулык.
Анъым гаймычьын ынӈин мыкэԓьын, рыпэт ымы тэлеӈ нымэтынва ынӈин мыкэԓьын ванэван нычимгъунин.
Эмнуӈкы мэйӈыӈэлвыл; увэрачыко мэчынкы мыкэԓьын тэкичгын; аӈӄачормык нъомрыоккататваӄэнат ӄэйъытвыт; рэпалгыналгыԓьыт лыгъитвыт эквыытынэнатрэтъёлгыткынык; колхозтамэнӈырак механикык Кэԓьэвйинэ оʼптытъарачгыта ӄэлпэртылячьыт.
Ымыԓьэты гаймычьын аӄарылгыӈ!
Аны майӈыгаймычьын гыйипыркынин Гэмалӄотына, аны колё гаймычьыԓьын колхоз Эргыръон!
Колхозыԓьа-ым аʼмын ӄэглынангэт Гэмалӄот нэԓьуэн.
Ынан ымыԓьо мигчир нымэԓьэв рыляӈӈонэн.
Ыʼттъыёл ынӄэн тылечьыткуԓьэ нэлгэлгъэн: тылечьымытӄэ тэнмычьыгъет пынрыӈӈонэнат.
Ынпыначга рай мэӈӄо валёмнэн, миӈкэмил мыкэԓьын мытӄымыт нэнаяаӄэн тылечьэ ыннанкилометрык, ынӄоры ымыԓьорык тылечьыткуԓьэ ыныкы тывъёлӄыл, рэӄык наяагъан гамгалитр.
Пэтле лым вай турыԓьын ӄол чимгъунин: С. ымыԓьо гынниӈӈыттыԓьыт ивнинэт, иӈӄун ыргынан ыʼнынпэлӄынтэвыркынэт чекот.
Янор-ым ӄутти тылечьыткуԓьыт ынкъам гынниӈӈыттыԓьыт чит ӈынваӈэръогъат, рыпэт чит председатеԓь Вамчена аʼтъевыӈогъат.
Ынӄоры-ым наӄам валёмгъат ынкъам пытӄылым майыӈкы Гэмалӄот очо налгыӈӈогъан.
Аны-ым тэлеӈкинэтэ аӄанымытваԓьа Гэмалӄотына колё торвагыргын ыʼлгу нинэлгыӄин.
Ытлён ӄонпы нымигчирэтӄин, ныӄитпыԓьэтӄин, иӈӄун ымыԓьо колхозкэн кимиттъыт гытамэты нытваркынат, лыгэн вай чинит чимгъутэ нинъэйӈэчьивыӄинэт ӄытлеянвыт.
Гэмалӄотына ымыԓьо турыԓьын ванэван эʼнӄу нылгынин.
Вынэ-ым ыʼтвыткуԓьэ, тылячьыытвыткынык кэвыԓьэ, ванэван ӄэглынангэт тылечьын гытамо ыʼнылгын.
Ыныкит ытри, ӄынур ӈан Гэмалӄот еп аʼачеко вама, кэгрилти мотлытъыръотагнэты, рочавкыёлгытагнэты нъатэвыԓьатыркынат, ынкы ыргынан нэнъылгэлын тылечьын, гытамо нэнъылгыркын.
Ынкъам вай ымы турыԓьыт милгэрти.
Ыныкит ӈэнъянва чинит, ванэван валёма ынпыначгык пыӈылтэлгыпы, ипэ-ым чинитувикитэ, майӈыкэнойпы чинит увикик, лыги нэнъылгын миӈкырилы рэмкын тэленъеп ныгынниӈӈыттыӄин!
Ынкы вай ӄырым нъэӄытличьэтыркынэт милгэрчеритвыткук, мытӄэ энаркэлек милгэр.
Тылечьыт, турмилгэрти — ынӄэнат вынэ колё яаёлӄылтэ.
Анъым вай нымкыӄин турыԓьын пыкирыркын лыгъоравэтԓьанымык!
Вай рыпэт ымы кино.
Аны Гэмалӄотына тэӈу нинэлгыӄин кино ынкъам эмӄыныпкирык киноԓьын нымык, ытлён ӄымэк вай Ёорэлёмэл ныкачьаравӄэн.
Эченур-ым, иӈӄун микынэ эвнэԓьукэ нынтынин.
Оттырат, Гэмалӄотына чимгъугйит, нэмыӄэй нымэлӄинэт.
Ӄэглынангэт, оттыран лыгэрак майыӈкы чама эргыӈ ваԓьын.
Ымы-ым вай омыӈ, пытӄылым ыныкит панрэквыргыт тэӈэйпык витъэ.
Калеткоран нымнымык колё яагты ваԓьын, вай-ым калеткорано итыԓьылӄыл вэтыӄун оттыран, ванэван лыгэран.
Ымы вай колхозкэн правление оттырак кавыӈ нытваӄэн.
Ынръам-ым нымытванвы оттырагты ялгытыԓьыт Гэмалӄотына йъарантатыԓьо нинэлгыӄинэт.
Вай мургин нутэнут уйӈэ умкыкыԓьин, ымыԓьо тараӈык яаёлӄылтэ парохода ыяайпы нырэтӄинэт.
Аны-ым колё нымэйӈывилевӄин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Ӈутку пэнъёлгын, ӈутку, ранмынолгык эмыръаёчгыт уттэмыгэт.
Ӈотӄоры ёрочыковты танраӈ.
Рэлку ээкэт нынлетӄинэт, рэлкун нынӄэргавӄэн, ныномавӄэн.
Аны вай талянъяптагнэпы лыгъоравэтԓьат лыгэрак нымытваркыт, игыр-ым ынръам ӄутти оттырагты тагъяӈыӈогъат.
йъарантатыԓьо нинэлгыӄинэт.
Вай мургин нутэнут уйӈэ умкыкыԓьин, ымыԓьо тараӈык яаёлӄылтэ парохода ыяайпы нырэтӄинэт.
Аны-ым колё нымэйӈывилевӄин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Ӈутку пэнъёлгын, ӈутку, ранмынолгык эмыръаёчгыт уттэмыгэт.
Ӈотӄоры ёрочыковты танраӈ.
Рэлку ээкэт нынлетӄинэт, рэлкун нынӄэргавӄэн, ныномавӄэн.
Аны вай талянъяптагнэпы лыгъоравэтԓьат лыгэрак нымытваркыт, игыр-ым ынръам ӄутти оттырагты тагъяӈыӈогъат.
Ӄутырык-ым лыгэрат имыръэкимиттъэ найыръатыӈонат.
Ымы вай йылӄыёлгыт.
Миргыт, ытлыгыт айылӄыёлгыка нынымытваӄэнат.
Аны вай ныгтыӄэн ынпыначго вама алваӈ чемгъоӈӈок, алваӈ рытчык ымыԓьо гыролмакы ваԓьын.
Ынӈэ вай ымыԓьо нымэԓьэв нымытваркыт: ванэван ныгытъэтынэт, гаймычьыԓьыт.
Раӄэты лым тэгъеӈыркыт оʼравэтԓьат?
Ынпыначгын алваӈ рачемгъоӈыӈогъэ.
Ынан нылгинымэԓьэв гитэйвынин гатгаткоё ӈынӈылӄыл, ынӄо ӈирэӄэв рымэгчеравыӈонэн.
Ынан нэмэ типъэйӈэтэ тывыӈонэн, миӈкыри ратаӈпэраа тэнкэвӈыплыткук оргоор.
Ынръам вай ӄэлелвын унтымэвкыԓьин.
Нэмэ вай чимгъуу нинэлгыӄин ымыԓьо гыролмакы эӄылпэ алваӈ нъэлыԓьын.
Ынпыначгын рэмыннуӈгъи: ынан кэтъонэн, миӈкыри ынык ярак нъэлгъи йылӄыёлгын.
Ӄэлюӄ-ым миӈкыри, вай эккэт вэнлыги лымалё лыӈыркынинэт.
Унпэӈэрынэ рэннин йылӄыёлгын полярныстанцияйпы.
Рай мэкгыпы куннин, лымэвыр рай микынэ акватыӈок Онпаӈарына йылнин.
Йылӄыёлгын ныпэтыӄэн, ӄэптикинэт кувлюкычьыӄэгти онмыёлгыԓьыт, вачаӄ вэнлыги никеле ныкоргыӄэлпэратӄэнат.
Ыʼттыёл ныкитэ йылӄыёлга ымыԓьо тэнлюӈынйылӄэвэ рыннинэт.
Ынкаткынык атчьатгъат Унпэӈэр ытри Ёорэлё.
Экэвкитэ ытри ныкамаграръоӄэнат, ынкъам аны рэлкун пылвынтыӄаӄъата ныйыръэтӄин.
Ӄынвэр вай ытлыгын ӄутгъи, авъеткынка тиӈунин йылӄыёлгыткынгыпы ӈинчьэн экык ынкъам чит энмэч пириркынин ынпычьын, ынръам Унпэӈэр чинит вирисӄычетгъи ынкъам винрэннин ытлыгын йыток мэркычгыргыйылӄыёлгын чоттагнэты.
Ынӄоры эккэт пэнинэмил айколятгъат нотайкочаткынык, нэлгэ иниргиӈэтгъэт ынкъам йылӄэтгъэт.
чоттагнэты.
Ынӄоры эккэт пэнинэмил айколятгъат нотайкочаткынык, нэлгэ иниргиӈэтгъэт ынкъам йылӄэтгъэт.
Ынръам вай эргатык йылӄыёлгын нэмэ рэлку ганатвылен.
Ӄымэк чывипыт ыʼлёӈэт Унпэӈэр ытри Ёорэлё нэнмигчирэвъюугъэн: нычеритвыӄин, нымытӄэнаркэлеӄэн.
Ынкатагнэпы йылӄыёлгын нунтымъэв нытваӄэн, инэныгъевкыԓьин.
Ынӄоры Унпэӈэрынэ тэйкынин пылвынтэн ӈылынтоолгын, иӈӄун ӈылгыл пэнъёлгэпы ӈаргыновты нынторкын, эвнумэкэткэ рэтэмгиӈкы чоттагнык нитыркын.
Лымӈэ-ым кытэӄэй вак ынан рэннин стол — ӄырымэн ӄамэтваёлго йъэнкы вакъотвак таӈылгыӈ ваԓьын, аны-ым ӈан ӄымэк Ёорэлёна рэчтагнэты иквэԓьын.
Стол аны мэткиит найпатын: тынупыткуԓьык рэпалгынотайкочаткынык наркычыткоԓьатӄэн.
Наӄам-ым Ёорэлё иквъи, энмэн ӈан урокыт тайкынвы ынык ваԓьылӄыл янравакаӈын ынкъам ӈот нотайкочаткынык калеткома аӄагъёлятыӈ тэӈкэлиткук.
Ынӈин иквъи нэмыӄэй Всеволод Иԓьич — калеткоракэн математикакэн учитеԓь, ыннаны Гэмалӄонмэл ынпэԓьын, чама ынин тэнтумгытум.
Унпэӈэр ытри Ёорэлё гурэлвэтиӈэтлинэт столык гыролмакы — эвычайпы рэпалгытъолтэ ныйпатӄэнат, нынвэтгысӄавӄэн нотайкоч, ынкъам ӄынвэр-ым стол ӈырангытката оʼмрылӄотгъэ.
Гэмалӄот ӄымэк нытэнӈыткуӄин гэтама гыргол вакъосӄыёлгыткынык кэлиткуԓьын Ёорэлё.
Ӄынур пчеӄалгын оттыткынык, нытэнӈыткуӄин ынпыначгын.
Наӄам Ёорэлё нивӄин, энмэн ытлён мэчынкы кавэты нытваӄэн.
Ок, аʼмын вай эʼнӄэтыркыт ӈэнъянвыт пэтывагыргымэл нымытвак!
Вынэ-ым ымы Гэмалӄот ӄырым пэтывагыргык нъаратыркын.
Ынан ӈэнъянвык таӈыӈ лыги нитчыӄин гытъатпэтывагыргын.
Вынэ-ым вэнлыги вай ӈирэӄӄликкин мынгыткэн парол гивиԓьын оʼравэтԓьан чамъам эӄылпэ рэкэквъэ торнымытвагыргэты, вай вэнлыги ымыӈ ӄэйвэ таӈыӈ ваԓьэты.
Вай-ым варкыт ӄутти ръэнутэт, ымы ӄунэче гитэк танчечавыӈ ваԓьыт.
Чичевык нутгыӄин, кэвык-ым ныӄивръив вынэ чамъам.
Янор йылӄыёлгын ралковты нанатвыгъан, ынӄо пэнъёлгын ӈылынтоолгык нэтэйкыгъэн, стол нанатвыгъан.
Игыр-ым ӄэргычьын нэрэтэйкыӈыркын.
Вай патгыргын ярак ратвагъа.
Аʼмын, вай наӄам Унпэӈэрынэ ӄырым чинитиръын нъынэвнин!
Ӄоныръым ынӄэн чекалваӈ ваԓьын!
Ӄырым патгыргын нытван, ынкы ӄэргычьын ратвагъа.
Пагчеӈгыргын ынӈатал, миӈкыри рай нарайпанӈын?
Ипэ-ым вай вэнратъёлӄылтэ, чамъам чинит ыргынан нэрэтэйкыӈын ынӄэн.
Кита мачынан ыʼнрэтэйкыӈын.
Ынӄэн ӄырым мэӈин нивын, энмэн вай Гэмалӄотына гэвинрэтлинэт юргырэӄыԓьыт эккэт.
Аʼмын-ым еп гэвэты, рэӄын ривӈыт ратомгыт.
Вынэ вэчьым тэнӈу нэрэлгымык.
Пытӄылым ынпыначга — Атыкына, Мэмылына, Амтынына.
Мачынан-ым, ыныкит амынпыначга!
Ымы вай Вамче — колхозкэн председатеԓь — лыгэн лыгэрак нынымытваӄэн, ванэван нытаӄэргычьыӈын.
Вэчьым ратомга!
Гэмалӄот ейвэчу нэрэлгыӈын.
Вынэ аны анӈэнайпыка.
Ымы мэчынкы гаӄэргычьыма тагнымытваӈ.
Амынӄэната ынӈээкык анӈэно элгыкэ!
Мури нэмыӄэй гэнэнэмури — нэмыӄэй ыргынан мури ванэван очо ыʼнылгымык.
Лыгэн вай рэръэӈыркыт, эвыр ынӈин итыркыт.
Гынин-ым Унпэӈэр тэӈгынниӈӈыттыԓьын.
Ынин бригада колхозык янотыԓьо итыркын.
Ынӈин ваԓьа эккэтэ таӈкоргычьатыӈ.
Танчемгъогырга рунтымэвнин Гэмалӄот.
Аʼмын-ым ӄэглынангэт ытри ивыркыт, — эмӄэлелвынэ нивӄин ынпыначгын, ӄынур вай ратомга ытлён энмэч ныпчеӈиӄин.
Вай-ым энмэч ӈирэӄэв ӈынӈылӄыл гатгаткоплытконэн.
Гэмалӄотына рытрилнин, йытонэн проткоочгын ынкъам тъатыёнэн койӈыӄай.
Аны ӈот авынтагъяӈэты эӄылпэ таӄэргычьыӈык, Ёорэлё вэнлыги эргаттагнэты аʼтчагъэ.
Агагчавка, ивнин ытлён ынинэԓьэ, вэнлыги аӄэргычьоттыка чамъам мытрэтэйкыӈын ӄэргычьын.
Ӄэлюӄ-ым.
Ыннэн ӄэргычьын ёрок мытрайпанӈын, ӄол-ым чоттагныӈӄач.
Оттырак нэмыӄэй ӄэргычьыт ӈэранпытвакы нытэйкыӄинэт.
Ӄэйвэ гынан лыги рэӄэ Кабицкийына нинэчвиӄин ӄэргычьын?
Вэгэ!
Гымнан чинит гэԓьулин.
Эмӄэлелвынэ-ым ӄынур вай нинэгитэӄин: ыныкит гитэк ээчгэпы ӄэргычьычвэԓьын, ӄэглынангэт ӄынур вай метырнолгата нывэгылкуткуӄинэт.
Кабицкийына вай тэминӈинэӈ нинэнрыӄин.
Ныппылюӄинэӄэй эрвывыквыԓьыӄай тэминӈинэӈӄэй.
Алмазо нылгыӄин.
Вай-ым эргатык рэԓьуӈын.
Эргатык-ым Ёорэлё ытри калеткоракэн пэнъёлгынъёԓьын Кабицкий чеэкэй етгъэт калеткорайпы.
Ыргынан нэрэтынэт ӈирэӄ ӄэргычьоттыт, оттыметр ынкъам ковлёкы ваԓьын замазкатъол, ынӈатал-ым чачаткэԓьын ынкъам чама таӈъаратка рылгэ таӈкэлетыӈ!
Вынэ Ёорэлёна гынмыеп замазкатъол нъагнаннэн, эмрэтэйкыӈэ умӄы, ыныкит вай ӄолемайӈымэгчерэты ынӄэн замазка яаёлӄылё иткэ нъитын.
Унпэӈэр энмэч ярак нытваӄэн.
Ыргынан налӄырэрыӈогъан ӄэргычьывакаӈын.
Мэчӄлигче ыргынан нынтымлятӄэн ӄол ӄэргычьоттоот лымынкы ёрок вакаӈынвык.
Вынэ аʼткэвма нытваӄэн: ёроранмыт каӈэгты ваԓьыт.
Ок амын вай ынӄэн, еԓьой, моргынан люӈчимгъутэ мытынтыэн, — рыгыткома четлёвалӄылыргын иквъи Кабицкий.
Ытлён эмгынун ёрок айколяткынык вакъогъэ ынкъам чемгъоӈӈогъэ.
Ёорэлёна гэтаӈӈонэн ытлён ынкъам кэтъонэнат Тургеневын пыӈылтэлкэн руссиԓьыт крестьянтэ.
Ынӄэн Тургеневым калеё книгаӄай ыныкы гэйытлин учителя Эйӈэсынэ еп ӄытур, миӈкыри ӄун Ёорэлёна нымэԓьэв гэплыткулин ӈыроӄав класс.
Учитеԓь нивӄин, энмэн вай игыркинэт руссиԓьыт крестьянтэ алваӈ ваԓьыт.
Ынръам-ым вай школакэнак пэнъёлгынъёԓьык Кабицкийына, Ёорэлёна рай ӄынур ӄутти Тургеневын крестьянтэ нинэлкылӄинэт.
Аны ӈинӄэе нинэлгирэԓьуӈӄинэт ынӄэнат энэчгытэты ваԓьыт оʼравэтԓьат, тэӄырэвытрыӈык гыютԓьэт.
Вай ванэван милгэрэ, ванэван гынниӈӈытэ тэйӈэтыркыт, вай-ым ыргынан тэйӈэт нотасӄэпы нэнтыӈэвыркын!
Ыныкит вай титэ ытлён рэквэтгъэ танӈынотагты, ытлён вэтыӄун тыӈачьынтыӈавванвэты рэлӄытгъэ.
Ынан нэнакалевэтгавӄэн, энмэн Тургеневына тывъёта Герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн.
Ынкъам вай ӄынур ымы Ёорэлёна нинэлгэлӄин ынӄэн тыкэн, ӄынур вай ымы ынан лыги ӄыравытрылӄылыткэн.
Ванэван Ёорэлё ниничгытэтын техникагты, ипэ вай ынан ӄонпы чимгъуу нинэлгыӄин, миӈкыри вай оʼравэтԓьата тэйӈэтык нэнаяаӄэн нутэсӄын.
Кабицкийына, Ёорэлёна рай ӄынур ӄутти Тургеневын крестьянтэ нинэлкылӄинэт.
Аны ӈинӄэе нинэлгирэԓьуӈӄинэт ынӄэнат энэчгытэты ваԓьыт оʼравэтԓьат, тэӄырэвытрыӈык гыютԓьэт.
Вай ванэван милгэрэ, ванэван гынниӈӈытэ тэйӈэтыркыт, вай-ым ыргынан тэйӈэт нотасӄэпы нэнтыӈэвыркын!
Ыныкит вай титэ ытлён рэквэтгъэ танӈынотагты, ытлён вэтыӄун тыӈачьынтыӈавванвэты рэлӄытгъэ.
Ынан нэнакалевэтгавӄэн, энмэн Тургеневына тывъёта Герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн.
Ынкъам вай ӄынур ымы Ёорэлёна нинэлгэлӄин ынӄэн тыкэн, ӄынур вай ымы ынан лыги ӄыравытрылӄылыткэн.
Ванэван Ёорэлё ниничгытэтын техникагты, ипэ вай ынан ӄонпы чимгъуу нинэлгыӄин, миӈкыри вай оʼравэтԓьата тэйӈэтык нэнаяаӄэн нутэсӄын.
Ёорэлёна энмэч нымкыче пыӈылтэлыйго нинэнтыӄин Кабицкий, вачаӄ-ым ынӄэйына ымы ръэнут аʼӄатвыӈ.
Руссиԓьын поляк Стефан Кабицкий еп ӈиныԓьу рай ӄынур кыкватвъай анӈэнкытыйга ганлыплятлен Сибирык нэкъаяӈӄачагты.
Янор чит ынан гэлӄырирлин вагыргын манэпылвынтырэрынвык, ынӄо элгарӈыттыԓьо гитлин, омкыеквэ гамэлгарма нычейвыткуӄин.
Ӄол итгъи Анюйярмаркагты ӄытгъи, ԓьунин ынкы ӄол лыгъоравэтԓьаӈавысӄат, матанэн, нымытваӈӈоэ Лыгъоравэтԓьанотак.
Вай ӈутку ымы ынпэквъи.
Ытлён киткит тэплеӈӈык ныгъюлӄин, тараӈык ынкъам лымӈэ вай рэӄык, вачаӄ ӄыравытрылӄылынӈаквыргын ынан Ёорэлёмэл лыги.
Люрэӄ-ым ымы аʼӄаӈ.
Гитэплыткук Кабицкий, Ёорэлё чемгъотвагты ыныкы, аӄочеткынка ваԓьэты иквъи: Мэй, Степан.
Мэй, Степан!
Ӄэйвэ алмаз рылейвыгъэн?
Евъев, аны ӈинӄэйӄэй, инэнкимэвкэ.
Вай, тумгот, ӄэргычьын ӄымтэк мынтэйкын.
Эвыр ынкы йичьэмиттумгыт чичеквъэт — аʼм, ынӄэн ӄэглынангэт.
Ёрокэн ӄымтэн вэтгыры ваԓьын.
Кабицкий ӄотычгатгъэ, ӄымэк левтэ рыйинин ӄымтэн.
Ынан рыгымляннэн ӄымтагты ӄэргычьоттот.
Ынӄоры школамэлӄая тэнмычьыкаленэн ӄэргычьылӄылен патгыргывакаӈын.
Мигчир ӄитпэквъи.
Унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын.
Кабицкийына чоттагнык нинэчвиӄин ӄэргычьын, нынанъомравӄэн замазката ӄэргычьоттык.
Ёорэлё-ым ныкытгынтатыԓьатӄэн лымынкырилы, выёԓьо нитӄин — тэминӈинэӈэт нинэйылӄинэт.
Чоттагнык ынан нэнатвыӄэн Кабицкийына ынкъам ытԓьагты Унпэӈэрын тайкыё; ынааԓьэты-ым пэлӄынтэтык нэнатвыӄэн, рай миӈкыри нымигчирэтӄин Кабицкий.
Лыгэн нылгиӄитпыԓьэтӄин ытлён апаӈъэвӈытока.
ӄотычгатгъэ, ӄымэк левтэ рыйинин ӄымтэн.
Ынан рыгымляннэн ӄымтагты ӄэргычьоттот.
Ынӄоры школамэлӄая тэнмычьыкаленэн ӄэргычьылӄылен патгыргывакаӈын.
Мигчир ӄитпэквъи.
Унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын.
Кабицкийына чоттагнык нинэчвиӄин ӄэргычьын, нынанъомравӄэн замазката ӄэргычьоттык.
Ёорэлё-ым ныкытгынтатыԓьатӄэн лымынкырилы, выёԓьо нитӄин — тэминӈинэӈэт нинэйылӄинэт.
Чоттагнык ынан нэнатвыӄэн Кабицкийына ынкъам ытԓьагты Унпэӈэрын тайкыё; ынааԓьэты-ым пэлӄынтэтык нэнатвыӄэн, рай миӈкыри нымигчирэтӄин Кабицкий.
Лыгэн нылгиӄитпыԓьэтӄин ытлён апаӈъэвӈытока.
Гэмалӄот кэливытгыр вай гачвэптыма галяк мэгчерагынвэпы рагтыгъэ.
Энмэч ымыԓьо гэплыткулин.
Ытлён нэнъатчаӄэн тумгэ — ынпыԓьэ учителя Всеволод Иԓьичынэ.
Нутэӈэвытынэ нэнанчайпаватӄэн учитеԓь гакавкавпанма.
Ынӄэнат кавкавпаттэ гапатленат мэмылмытӄык.
Всеволод Иԓьичынэ аны тэӈу нинэлгыӄинэт ынӄэнат кавкавпаттэ, лымӈэ-ым вай Нутэӈэвытынэ нылгэнычачьав нэнапатӄэнат.
Унпэӈэр ытри Всеволод Иԓьич нывэтгавӄэнат.
Ыргынан ымнотакэн вагыргын нытвыӄэн.
Учитеԓь нымынгынэлёԓьатӄэн.
Ӄачакэната мынга ынан нинэнрыӄин кавкавпат, ӄачакэната-ым ӄол нинэнтыӄинэт эвилюкитинлылет нинэгтыӄинэт, вачаӄ ынӄоры нэмэ нэнайпатӄэнат еӄаткынык.
Ёорэлё вайманатэты авъеткынка нытваӄэн.
Ытлён рыпэт аӄалкылыӈ нынъэлӄин, ыныкит ныетӄин учитеԓь.
Вытку ӄэтыӈоръок, Ёорэлё Всеволод Иԓьичынэ рэрэгъючечӈыгъэ.
Всеволод Иԓьич амынпыклассык нинэныгйивэтӄин.
Ынпыклассык кэлиткуԓьыт нивӄинэт, энмэн математикакэн инэныгйивэтыԓьын нылгинывичыӄин.
Ынӄэната вай, ӄэйвитык Гэмалӄотына ярак ытлён нылгинунтымъэв нытваӄэн, вэнлыги Ёорэлё нымачлеӈкамаграӄэн.
Ӄол нитӄин нэмыӄэй ныравэтгавӈыӄэн майӈыянвык рээн, йыкыргын нинэнвэнтэтӄин ынкъам эвыр ынкы рэӄын ивкэ, нинэйпыӄин чама ӈот нылгэчелгыԓьовӄэн вэлётагнэты.
Ӄэтэв вай, ванэван микынэ ынӄэн ныԓьунин.
Всеволод Иԓьич ытри Гэмалӄот тэленъеп нытумгыԓьэтӄинэт.
Ӄоо вай аӄатвыӈ ипэ иам ытри тумгу нъэлгъэт.
Вачаӄ-ым ыныкит эԓьувылгыткукэ ытри норатваӄэнат, ынръам вай нэмӈолыӈоӄэнат.
Наӄам вэтгаво тэӈимыръэнут нылгыӄин, мыкыӈ-ым авъеткынка нытваӄэнат.
Лыгэн ынӈин чеэкэй нывакъотваӄэнат, нытааӄоӄэнат, ытръэч кытӄонача нывэтгавӄэнат.
Вачаӄ вэнлыги ныпаӈъэвӈытоӄэнат.
Вай ынӈин нэквэтӄинэт, ӄынур ӈот ӄонпы ыргынан рай ръэнут лыгэтаӈычьыгыргын вэтгаво гэлгылин ынкъам чеэкэй рай ръэнут ганръачӈытовлен.
Рэсӄивык, Гэмалӄотына мынгаймэннэн рэмкыԓьын ынкъам столык ӄача вакъогъэ.
Титэ рэквэтгъэ?
Субботак.
Понедеԓьникык энмэч Въэӈык трэпкиргъэ.
Ынӄоры-ым риӈэнэӈэтэ.
Всеволод Иԓьич паӈъэвӈытонвы Крымкэна санаториягты нынӈивыӄин.
Аны колё ораръэт раяагнэн Лыгъоравэтԓьанотайпы Крымтагнэты!
Мачмыӈапчегты Гэмалӄотына ивнин: Аны, Севалот, палӄынтатръэт антыяатка.
Ӄымэл-ым вай крымтэрка нараномаквыт ынкъам вай пэлӄынтэтык ръэнӄэтгъэ: Вынэ ӄырым,— тэнӈыткугъи Всеволод Иԓьич.
Вай ӈутку ӈаргынэн нытэӈӄин, наройвыӄэн.
Вай ӈутку тэнъеп мэӈин гытлёта эвъикэ.
Ёорэлёна нэналгэрагтоӈӄэн калеёчгычыкойпы нутэкэликэл, ынкы нинэрэԓьуӈӄин Крымтапӄаеквэн, вай нъатвынэн виноградынтыӈаквыргын.
Ынан нэмэ чит рывэнтэннин йыкыр-гын, ӄынур мэмлычыкойпы йытоо ыннээн ынкъам нэмэ, ӄынур ынӄэн ыннээн, таӈаӄочеткынка эйпынин йыкыргын.
Ыʼмто, гынин тайкыё, Унпэӈэр?
Лыгэн ымыԓьо эккэргин тайкыё тэӈыԓьу нинэлгыӄин.
Вай ымы вэчьым гымнин койӈын наратаӈылынтоолгыгӈын.
Ӄэйвэ?
Вай ривӈыт.
Энмэн, иӈӄун рэлку авнанлынтока нитыркын.
Иԓьичынэ, кыпчытковты пэнъёлгык гыргоча йыпатытваԓьын пылвынтынлынтоолгын.
Лыгэн ымыԓьо эккэргин тайкыё тэӈыԓьу нинэлгыӄин.
Вай ымы вэчьым гымнин койӈын наратаӈылынтоолгыгӈын.
Ӄэйвэ?
Вай ривӈыт.
Энмэн, иӈӄун рэлку авнанлынтока нитыркын.
Ынан гитэсӄыченнин ӄъавал: ынкы чит инъэ ӄэргычьын нытваӄэн ынӄоры-ым иквъи: Вай аны, Севалот ыргынан лым нэчимгъун ӄэргычьын тэйкык.
Лыгэрак ӄэргычьын нэрэтэйкыӈыркын.
Ынӈатал таӈычьыгыргын нэчимгъуэн!
Ынӈин ивыплыткук аны лыгэчелгыԓьоквъэ ынкъам лыгэӄылпэ, ӄынур мэмыл ванвычыковты, рэсӄычетгъи ралковты.
Ытръэч эплегкикыет вытрэтысӄычетгъэт.
Аны вай ынӄэн колё пагчеӈгыргын!
Ӈан торанымытваркын Чукоткак, вачаӄ ӄэргычьыԓьыт лыгэрат ванэван ымы мывалёмынат.
Ынан рырыткунинэт кыелпынитти, пычегтывагъэ ынкъам Ёорэлёна рээн рэгъи ралковты.
Чоттагнык ымыԓьо авъеткынка ныпалёмтэлӄэнат.
Кытэӄэй ралкойпы таӈаӄочеткынка, рыпэт вай Унпэӈэр мачкапчачаквъэ.
Кэтэм ынкы ӄолентогъэ Всеволод Иԓьич: Эʼми ынръам ынӄэн мэркычгыргыт тинлылет?
Кита ӄылӄырир ӈутку Ёорэлёй.
Вай рама тынэрэтынэт.
Ыʼмто?
Аʼмын вэлынкыӄунэйгыт.
Кытэӄэй вак, таӈалваӈ ӄолентогъэ Всеволод Иԓьич: Ынӈатал-ым йыӄӄай-ым!
Лыгэн ӄун вай!
Кабицкий винрэтгъи?
Ынӈатал вэлынкыӄун Степан Андреевич.
Ынӈатал-ым нытэӈтури!
Унпэӈэр капчачатык паагъэ.
Ынан коргэты гитэнин ытлыгын.
Вачаӄ-ым ынпыначга нинэлгигитэйвыӄин рымъянвыкэн пэтычыӈатгыргын ынкъам таӈванэван ныгитэнин экык.
Учитеԓь ӈытогъэ чоттагнэты, йымнэнат плекыт ынкъам нэмэ таӈычьатэты иквъи: Ынӈатал-ым нытэӈӄин тэйкыткы, тумгот!
Амын-ым, Гэмалӄот вай гыт игыр ӄэргычьыԓьэгыт — игыр-ым ытръэч тъэркин тайкыёлӄыл: танӈыпэнъёлгын тайкыёлӄыл, рэнмыт, уттыӄымтэн.
Ынкъам вай таӈоттыран ратвагъа.
Вынэ ынӄэн еп ыяа, — матэватэты иквъи Гэмалӄот.
Ӄэйвэ-ым ӄэглынангэт ыяа?
Вамчена, рай Эйӈэс ивнин, энмэн вай морыкы мытлыӈэн оттырат нэрэрэнӈынэт.
Энмэн рай калепыӈыл гэпкитлин.
Ыннэн оттыран калеткорагты, учителеты, ӈыраӄ-ым колхозыԓьэты.
Ӄэглынангэт?
Ӄэглынангэт, Севалот, ӄэглынангэт.
Ымыԓьэты ройыръын — Нутэӈэвыт, Унпэӈ эр ынкъам ымы винвэӄэй уʼрэвыԓьын Ёорэлё — таӈымыԓьо таӈычьатэты вэтгавыԓьэты ныпалёмтэлӄэнат.
Вай ынӄэн ванэван ырыкы Гэмалӄотына нытвынэн.
Ӄэйвитык-ым вай колхозык тэленъеп оттырат нытвыӄэнат, ынръам энмэн вай энмэч нэрэтыркынэт, ыргынан ынӄэн тэӈвытку навалёмын.
Ынӄэн ӄэглынангэт, мытлыӈэн оттырат морыкагты нэрэрэнӈынэт, — нивӄин Гэмалӄот.
Вамчена кэлинӈивэт гэпкитлин, правленияма калевэтгавнэн морыкагты.
Ытръэч ынӄэн епэчгин ыяа.
Ӈан-ым Сергей Лазо нынныԓьэты колхозеты еп пытӄыкытур ӈыроӄ оттырат нэнатватынат.
Эʼмитри-ым ынӄэнат ярат?
Въэӈык пыкиргъи пароход ынкъам ынкы нывилгъи: навигация пылыткугъи.
Ынӄэнат-ым ярат Въэӈык нэтэйкынэт.
Игыр-ым лазоԓьэты ӄутти ярат нэнатватынат.
Правитеԓьствота-ым вай мури имырэӄык нэвинрэтыркынимык.
Ымы вай уттэ налпынрыркынэмык, ымы чинит ривлыркынинэт ынӄэнат уттыт ӈанӄо.
Советкэна властя тэгъеӈу лыӈыркынин, иӈӄун лыгъоравэтԓьат нымэԓьэв, ӄуԓьтурамэл, лыгэн советъоравэтԓьамэл нъынымытваркынат.
Ынан элеръук лазовыԓьык ярат нэрэныпкирэнӈынэт.
ынӄэнат уттыт ӈанӄо.
Советкэна властя тэгъеӈу лыӈыркынин, иӈӄун лыгъоравэтԓьат нымэԓьэв, ӄуԓьтурамэл, лыгэн советъоравэтԓьамэл нъынымытваркынат.
Ынан элеръук лазовыԓьык ярат нэрэныпкирэнӈынэт.
Ырыкы, вэчьым ӄэглынангэт ярат нэрэрэнӈынэт, мури-ым виин мытръатчаа.
Вэчьым-ым ымы рай епэчгин мурык яралӄылтэ уттыт энӈэкэ.
Гэмалӄотына лыгэлнин: эккэт ванэван ныгэргэтынэт ынык вэтгавгыпы ынкъам катам ырыкагты иквъи: Ытръэч ӈот мури ынӄэнагты оттырагты аӄамычвынатыӈ.
Ынӄэнат оттырат ӄырым правленияԓьэты, ипэ-ым ынантаӈычьэты колхозыԓьэты йыԓьёлӄылтэ.
Ынкы эвыр янотӄъогъэ Нутэӈэвыт: Ӄаӄа вай!
Мэӈин-ым мурык колхозык Унпэӈэрынэ таӈыӈ мигчирэтыркын?
Мачынан ынкы ӄытлиԓьын Кэӈъири оттырак нынымытваркын!
Аʼмын вай Гэмалӄот аʼткэвма вагъэ!
Унпэӈэрынэ комсомолбригадак тэленъеп челгылевалытконаӈ нытваӄэн, ытри рыпэт ымы Комсомоԓьская правдак гэкэлилинэт.
Ынръам-ым иам ынӈин ныӄитпъэв Нутэӈэвытынэ оттыран тывыркынэн?
Эты ӈан ытлён нэмыӄэй лыгэрайпы раялгынӈыркын?
Омакатгырга ынӄэн ратвыгнэн.
Лыгэн-ым варата тывыгъет.
Унпэӈэр-ым вынэ еп ныӈинӄин.
Ымы уйӈыԓьин аройыръыкыԓьэн.
Аны тумгытум тэнръэчетгъи, ынкъам ынӄэната Всеволод Иԓьич рэмыннуӈгъи.
Гыт-ым микигыт?
Ӄырымэнайгыт ытлыгэгыт?
Нутэӈэвыт — ытԓьа, Ёорэлё ытленъюӄэй.
Вай-ым ынӄэн ройыръын.
Лымэвыр вэтыӄун ӈавтыӈыԓьылӄыл?
Вынэ ынӄэн вэчьым ӄырым нуръэв аʼтчаёлӄыл.
Гымнан тэленъеп тыԓьуркын: миӈкы Тыӈэӈы — ынкы Унпэӈэр, миӈкы Унпэӈэр — ынкы Тыӈэӈы.
Ӄэйвэ ынӈин?
Ымыԓьо гымнан тытэнԓьуркын.
Вай эвилюкитинлылетэ.
Аны гыт, Унпэӈэр, ынӈэ игыпэткэ.
Тыӈэӈы тэӈӈэвысӄэт.
Иам игыпэркын?
Гэмалӄот лыгэкоргаквъэ, иӈӄун элвэԓьин вэтгаво налгыӈӈоан.
Ытлён нычимгъуӄин, энмэн вай чиӄӄырым ытлён оттырата ыʼнылпынрын.
Ӄэйвитык-ым ынӈин танчемгоӈ нытваӄэн.
Ытръэч ынӄэн ванэван ныратвыгнэн яраԓьэты.
Вай-ым правленияма таӈамынын энӄэтгъи, иӈӄун тывэк оттырат.
Ок аʼмын-ым ынӄэн игыр опопы авнатвыка!
Ыныкит вай наратайвыӈыӈоӈынат оттырат, ивкэ ӈан ытлён авнатвыка ыʼнынтыгъэн.
Ытръэч вай ынӄэнагты аӄамычвынатыӈ, вэнлыги Унпэӈэр наратвыӈын.
Ынкы-ым вай правленията наракэтъоӈын эʼнӄэтыԓьын оттыратывак.
Ынкъам ӄэглынангэт наракэтъоӈын!
Иам-ым, ӄэглын, рыялгытавъёлӄыл лыгэрагты эймысӄэтыԓьын ынпыначгын, ынӈэ вай колхозникымкын тэленъеп тэгъеӈыркыт оттырагты ялгытык?
Аʼмын вай ёргынпыначгын!
Гыт вай тымӈалголяӄ миӈкы рэвъиэ, эккэт-ым.
Игыр вай гынык курэ лыгэрак рапэлянӈыты Мачыргынан вэлер ӄэргычьыӄая нувичвэтыркынэтэ Мачыргынан эвыр вэлер рэръэӈыркыт, ынӈин нитыркынэтэ Ӄырым мынкимэвыркынэтэ Вай эвилюкитинлылетэ.
Аны гыт, Унпэӈэр, ынӈэ игыпэткэ.
Тыӈэӈы тэӈӈэвысӄэт.
Иам игыпэркын?
Гэмалӄот лыгэкоргаквъэ, иӈӄун элвэԓьин вэтгаво налгыӈӈоан.
Ытлён нычимгъуӄин, энмэн вай чиӄӄырым ытлён оттырата ыʼнылпынрын.
Ӄэйвитык-ым ынӈин танчемгоӈ нытваӄэн.
Ытръэч ынӄэн ванэван ныратвыгнэн яраԓьэты.
Вай-ым правленияма таӈамынын энӄэтгъи, иӈӄун тывэк оттырат.
Ок аʼмын-ым ынӄэн игыр опопы авнатвыка!
Ыныкит вай наратайвыӈыӈоӈынат оттырат, ивкэ ӈан ытлён авнатвыка ыʼнынтыгъэн.
Ытръэч вай ынӄэнагты аӄамычвынатыӈ, вэнлыги Унпэӈэр наратвыӈын.
Ынкы-ым вай правленията наракэтъоӈын эʼнӄэтыԓьын оттыратывак.
Ынкъам ӄэглынангэт наракэтъоӈын!
Иам-ым, ӄэглын, рыялгытавъёлӄыл лыгэрагты эймысӄэтыԓьын ынпыначгын, ынӈэ вай колхозникымкын тэленъеп тэгъеӈыркыт оттырагты ялгытык?
Аʼмын вай ёргынпыначгын!
Гыт вай тымӈалголяӄ миӈкы рэвъиэ, эккэт-ым.
Игыр вай гынык курэ лыгэрак рапэлянӈыты Мачыргынан вэлер ӄэргычьыӄая нувичвэтыркынэтэ Мачыргынан эвыр вэлер рэръэӈыркыт, ынӈин нитыркынэтэ Ӄырым мынкимэвыркынэтэ Ынӈин, атвыка чимгъут, Гэмалӄотына нэнапалёмтэлӄэн Всеволод Иԓьич, танӈавэты нэнамӈылёӄэн Унпэӈэр, ӄэйвэ Тыӈэӈэнэ лыги ынин матаԓьылӄылен вичычимгъун.
Вай ынӈин чемгъовты ытлён йылӄэтгъи эквэтннэӈу рэмкыԓьын.
Унпэӈэр еп инъэ мэгчерынвэты ӄытгъи, Ёорэлё — калеткорагты.
Гэмалӄот рэгъи ралковты.
Ынкы Нутэӈэвыт ныӈоймалеӄэн.
Ынпыначгын эймэквъи ӄэргычьыӄаеты, тэйылигнин ӄэргычьоттот, мыркопаконэн ӄэргычьын, виврэԓьэтгъи.
Како ӄэвъягыргын.
Нутэӈэвытынэ рулвынин кэгрил ӄэргычьыгэӈкы — ыннанвакаӈынвык, ӄолевакаӈынвык.
Вынэ ванэван ныгтыйгатын, гъомрытайкылен.
Аны ванэван ынӄэн мытвыан.
Ванэван кытыйгэпы ӄэвъягыргын, ипэ ӄэргэпы.
Ээккин ӄэргыӄэр матчетлёԓьын, номӄэн, рэлку нытэӈӄин.
Ӈотӄэн-ым нилгыӄин.
Ӄынур ӈаргынкэн.
Мачынан, — эмӄэлелвынэ иквъи Нутэӈэвыт, — ынан рэкэквъэ.
номӄэн, рэлку нытэӈӄин.
Ӈотӄэн-ым нилгыӄин.
Ӄынур ӈаргынкэн.
Мачынан, — эмӄэлелвынэ иквъи Нутэӈэвыт, — ынан рэкэквъэ.
Мури-ым мачморгынан, ымы вай ӈаргынойпы аӄаԓьоӈ.
Вэчьым ынпыначга ӄырым ыʼнԓьуэн.
Мури-ым вай, ынпыначгыморэ, мыкыӈ эвтылягты нытлеммури.
Наӄам-ым ытлён вэнлыги апаака гырголягты ӄэргычьыӄаеты нытлепӄин.
Ӄэйвэ, наравалёмӈын.
Вынэ мачынан, ӄырым ынӄэн ӈыркылё лынъёлӄыл.
Иам-ым ӈыркылё лынъёлӄыл?
Вынэ ипэ ӄырым!
Ӈэвъэнэ амратэвляӈа йытонэнат чоттагнэты айколят.
Игыр вай нылгэныгтамъав ӈоймалеркынэн рэлкун.
Гэмалӄот гыролмакы лылепыткугъи.
Энъыӄэргавъё ымыԓьо таӈалваӈ ныпэраӄэн.
Сталинын портрет, йыԓьё Гэмалӄотына капитана, нэмыӄэй эргыӈ, ӄэргыӈ нъэлгъи.
Гэмалӄотына рывайӈаннэн ээк.
Ынръам вай тэмпэнинэмил ныӄэргатӄэн.
Ынӈатал-ым аагӄэргыкэн ӄэргыӄэр чегролыӈ энъыӄэргык!
Иныкит вай игыр Гэмалӄот нанъымӈылёан: ыʼмто миӈкыри ӄэргычьыӄай, аʼмын вай чамъам нъатвынэн.
Ынӄэн ынан еп гэмо.
Вай малтаӈыӈ нъэлгъи рэлку, наӄам малакавкэгтыӈ.
Ытлён вынынтатгъэ ынкъам лылепгъи ӄэргычьэты.
Галясӄычатгъэ элгыйъаяӄ.
Мэрынрэ тагъэ йъытъулӄэй.
Ӄэтыӈокытыйга нымръэтъеквэ нэнанлыплятӄэнат чемыръот.
Ӈинӄэе ныпириӄинэт, увичвинэӈу нылгыӄинэт.
Ымы вай Ёорэлё, ынӈэ энмэч мытлыӈӄавклассык ныкэлиткуӄин нэмыӄэй нылгигичивэтӄин.
Чемыръот нивлыӄинэт, ӄутти вай ӄынур четлёлентат, окванавыткэԓьыт.
Ёорэлёна ынӄэната лентата илгэннин тумгытум, ӄынур ръарӄы тэйкынин, ынкъам ӈирэргэри ӈинӄэгти йъэчычегъэт нымръэтъеквэ: Ёорэлё — гэкэӈыԓьын, тумгытум-ым ӄораӈы.
вай ӄынур четлёлентат, окванавыткэԓьыт.
Ёорэлёна ынӄэната лентата илгэннин тумгытум, ӄынур ръарӄы тэйкынин, ынкъам ӈирэргэри ӈинӄэгти йъэчычегъэт нымръэтъеквэ: Ёорэлё — гэкэӈыԓьын, тумгытум-ым ӄораӈы.
Нымнымык мытлыӈэн тороттырат ныянрапэраӄэнат лыгэрамкылыко.
Ӈэраноттырак энмэч нынымытваӄэнат, ӄутти-ым ныплыткуӄинэт.
Вай ынӄо кытыйга нэнанлыплятӄэнат чемыръолентат.
Мигчир ныӄитпыԓьэтӄин.
Ӄолеракэн чывипыт рэсӄын энмэч гэрэтэмэтлин.
Ынкаткынык Унпэӈэрынэ бригадайпы аʼачека нынчымӄытурэвӄин тоԓь.
Ярачыко Кабицкийына ынкъам лым ӈирэргэри ӈинӈэвысӄэтӄэе ныймэӄэнат ӄэргычьоттыт.
Ёорэлё ынкъам ынин ӄораӈы амрапаӈъэвӈытоӈа нывилгъэт.
Ыргынан тыляма оʼптытъар толытъолтэ нэймитынэт.
Ёорэлё эймэквъи ӄэргычьэты ынкъам пынлёнэн Кабицкий: Степан, вай ӈотӄэн ръэгынникин нэлгын?
Ынӄэн, еԓьой, ӄырымэн нэлгын, — ярачыкойпы иквъи Кабицкий.
Вай-ым рэӄэ ынӄэн тоԓь нытэйкыӄин гымнан таӈгэмо.
Ӄырым мытэмъюнтык.
Опопы учитеԓь ӄымӈылёгыткы.
Вай-ым!
Ынӄэн вай ӄынур ӄикэлитъул — картон.
Ынан кита эргатык Валентина Ивановна мынымӈылёгъан.
Ёорэлё мэчгэргэтгъи.
Ынан таагнэн тъаетчак тоԓь ынкъам иквъи: Оʼмрыкыԓьэн.
Нотгытъаетчаӄэн.
Опопы вай рэпалга.
Вынэ этлы, — ӄолентогъэ Кабицкий.
Ӈотӄэн-ым вай ымы элеты, ымы ыʼлеты айылгыкыԓьэн.
Ынӄэн вай оʼптытъача рэтгивиэ.
Ӄырым нычимэтын — микынэ-ым расӄыткынык нынчимэвнин?
Эченур таӈъылӄапъёлӄыл.
Ӈотӄоры матъяал пылыткооттырачыко игыр нынымытваӄэн гаройыръыма Гэмалӄот.
Ытлён ӄэргычьык ӄача ръавкываннаткынык нывакъотваӄэн (кыванналгын ӈанӄо лыгэрайпы гэрэтлин ынкъам ӈыранвакъосӄыёлгык рээн яракэмэттъо нитӄин).
Ынык ӄача игыр вытку паӈъэвӈытонвэпы турыпкирыԓьын нывакъотваӄэн Всеволод Иԓьич.
Ынпыначгыт мэрынрэ нывэтгавӄэнат, мыкыӈ авъеткынка нытваӄэнат, ныпалёмтэлӄэнат мачвантытытлепы увэройпы ӄочеткынатыԓьыт.
Рай ынкы пэнъёлгык ӄача ныӄитпыԓьэтӄинэт Нутэӈэвыт, Тыӈэӈы ынкъам ынин тумгытум Раиса — полярный станциякэн увиԓьын.
Ипэ ныӄитпыԓьэтӄин Раиса, Нутэӈэвыт ынкъам ынин ӈавматаԓьылӄыл виин еп нытлепӄинэт, нывинрэтӄинэт: вынэ ӈотӄэн челгыквыпэнъёлгын ӄырымэн тымӈэпэнъёлгын.
Вай ӈутку эвычапатгыргын, духовкы, ӈирэӄ амалваӈ мэйӈэԓьыт патгыргыт, ӈылынтоолгын вэты лыги лынъёлӄыл — титэ айпыёлӄыл, титэ-ым рывантатъёлӄыл.
Вачаӄ-ым вай ӈотэнпэнъёлгык алваӈ ваԓьын роолӄыл таӈыпатыӈ.
Раисана игыр ынӄэн ранкалыровӈынэн.
гэрэтлин ынкъам ӈыранвакъосӄыёлгык рээн яракэмэттъо нитӄин).
Ынык ӄача игыр вытку паӈъэвӈытонвэпы турыпкирыԓьын нывакъотваӄэн Всеволод Иԓьич.
Ынпыначгыт мэрынрэ нывэтгавӄэнат, мыкыӈ авъеткынка нытваӄэнат, ныпалёмтэлӄэнат мачвантытытлепы увэройпы ӄочеткынатыԓьыт.
Рай ынкы пэнъёлгык ӄача ныӄитпыԓьэтӄинэт Нутэӈэвыт, Тыӈэӈы ынкъам ынин тумгытум Раиса — полярный станциякэн увиԓьын.
Ипэ ныӄитпыԓьэтӄин Раиса, Нутэӈэвыт ынкъам ынин ӈавматаԓьылӄыл виин еп нытлепӄинэт, нывинрэтӄинэт: вынэ ӈотӄэн челгыквыпэнъёлгын ӄырымэн тымӈэпэнъёлгын.
Вай ӈутку эвычапатгыргын, духовкы, ӈирэӄ амалваӈ мэйӈэԓьыт патгыргыт, ӈылынтоолгын вэты лыги лынъёлӄыл — титэ айпыёлӄыл, титэ-ым рывантатъёлӄыл.
Вачаӄ-ым вай ӈотэнпэнъёлгык алваӈ ваԓьын роолӄыл таӈыпатыӈ.
Раисана игыр ынӄэн ранкалыровӈынэн.
пароход Лазо нынныԓьык колхозык ӄача нывилгъи, йыпэнинэт ынкы пэляёк кытур Въэӈык пууръу ӈыроӄ оттырат, ынӄоры-ым ымы колхозеты Эргыръовты рыпкирэннинэт.
Мытлыӈэн оттырат таӈыннаны ваԓьыт: ымы уттыт, челгыквыт, тоԓь, лыгэн таӈымыԓьо яаёлӄылтэ, рыпэт ымы ӄэргычьоттыт.
Ымыԓьоомаканма Гэмаԓьӄот мачынанъыттъыёл гатвылен.
Ынкъам вай микынэ ымы лёӈкэтъота рыннин, миӈкыри ӈан титэ правленияма Гэмаԓьӄотына гатвыленат оттырат.
Энмэч-ым председателя Вамчена тывнэн Унпэӈэрын бригадэн таӈмэгчератгыргын, миӈкыри тэӈвинрэтыркын колхозеты гытамыԓьын Гэмалӄот, миӈкыри ынан гыйипыркынин варатэн гаймычьын.
Лыгэн-ым ӄынур ӈан Гэмалӄотына тэӈмигчирэ танратыӈ ӈанӄо оттырат рытчынинэт.
Таӈымыԓьо колхозыԓьыт иквъэт, иӈӄун вай ӄол оттыран Гэмалӄотына нылгынин.
Всеволод Иԓьич ӄутгъи ынкъам мэрынрэ ралкоеквэ чайвыткоӈӈогъэ.
Этъоӄайӄын, рагтык Унпэӈэр ынкъам Ёорэлё ынкъам ымыԓьо столык ӄача вакъок, ынан ратвыгнэн Черноморье, рэнԓьуӈэнӈынинэт фотографият, рэйылӈынинэт айвалгыпы ратъёт ӄэвийыръыт (игыр-ым ынӄэнат ӄъавалык иʼнъэчыку нытваӄэнат).
Мэй, Гэмалӄот, — иквъи Всеволод Иԓьич, — гымнан-ым вай тэленъеп лыги нинэлгигым, вай вэтыӄун гыт таӈоттырак ранымытваа.
Аны вай-ым ванэван лыги.
Миӈкыри аны мытаӈытвын.
Ытлён нывилгъи, миӈкыри ӄун вэтгав нинэлгэлигым ынан математикак инэныгйивэтыԓьэ унмык атантэнмыкыԓьо нинэлгыӄин.
Вачаӄ лывавык ԓьук таӈвэтгав, ытлён ӄэйыӄын вэтгавыӈоэ: восӄылыгэрак нынымытваан.
Ӄырым ӄонпы, ӄынур ръэгынник элвэтиӈэтэ ралковты нырэркыӈ.
Эвыр-ым миӈкы Сталин, ынкы вэтыӄун вагыргын эргыръэтэты рэнъэлы.
Ӄулимиӈкы ыʼттъыёл, миӈкы яачы, вэнлыги рэнъэлы.
Вынэ вэтыӄун.
Ытлён эймэквъи томгэты ынкъам лылепыткуи ӄэргычьэты.
Ымыԓьэты аӈӄаеквэн танԓьоӈ.
Ӈотӄоры аӈӄагыннэк танъёпатыӈ, мэчынкы энмыткынэты авнаёпатка.
Рэгитэнэӈэткуэ, рэԓьуӈын рыркы — эвыр ынкы ӄолералковты ӄыркыпчыткогэ.
Мэй Унпэӈэр, ӄъытвыткусӄикви!
Ынпыначгыт нытэнӈыткуӄинэт, коргэты нытчамыткаввылгыӄэнат.
Всеволод Иԓьич Ёорэлёна столӄайык ӄача вакъоэ ынкъам гэтаӈӈонэнат турыԓьыт мытлыӈӄавкласскэнат учебникыт, гитэнин столӄайык гыргоча йымэтваԓьын пэрафотография — журналгыпы йытъё: ынкы гэтэйкылин ӄол Москвакэн эквыярачгын.
Вай-ым ӈан, — иквъи Гэмалӄот, — гым вай лыгэрак ваԓьэты ӄэргычьыӄаеты тыкэвык.
Вай ынӈэ нылгиныппылюӄинэӄэй, ыныкит ӈутку рытэнмык, тэтэпатгыргын.
Чама-ым ӄымтэк.
Ръэнут-ым ынӄо рэԓьуӈын?
Вытку вай ыныкит ръагатле рарэӈагаляа.
Вэнлыги аны тыкэвык, рыпэт вай йылык гыто нинэлгигым.
Мэкына-ым йылын?
Ытлён етгъи ынкъам йынаннэн корынвы ӄэргычьыӄай.
Вай гымык ярак трайпанӈыркын, нивӄин.
Вай торгынан вэнлыги ӄырым яаёлӄыл, вэнлыги тури пэтле оттырагты раялгынӈытык.
Вай гымнан ынӈин эвилкэ тыйылын.
Миӈкыри ӄун ытлён гымнин ратомгын, тумгытум.
Игыр ынӄэн ӄэргычьыӄай ынык ярак гайпатлен.
Гымык эккэтэ нэвинрэтын йыпатык.
Мэй, Севалот, гыт миӈкыри чимгъуркын: пэтле ымыԓьо лыгъоравэтԓьат оттырак ранымытваӈӈоӈыт?
Лыгипэтле, — мычвынатэты иквъи учитеԓь.
Аны вай, Севалот, оʼравэтԓьагты ӄэргычьын колё яаёлӄыл.
Вай гыт чимгъуркын лыги, вачаӄ-ым киткит гэмо, миӈкыри ӄун гыт еп титэ аӄэргычьыка анымытвака.
Миӈкыри-ым ынӄэн руссиԓьымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынӈин яагты ваԓьын лыгъоравэтԓьагты ӄэргычьын!
аӄэргычьыка анымытвака.
Миӈкыри-ым ынӄэн руссиԓьымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынӈин яагты ваԓьын лыгъоравэтԓьагты ӄэргычьын!
Ынкы вулӄытвик ӈыток Гэмалӄотыргыпы, Всеволод Иԓьич мэрынрэ оʼракалеткорагты эквэтгъи.
Нымръэт энмэч тэӈэлейвыԓьыкэ чама таӈаӄочеткынка.
Всеволод Иԓьич тэгрэтгъи ръэтгыпы, катам аӈӄачормэты эймэквъи ынкъам палёмтэлыӈонэн эргыкыԓьэн, наӄам таӈапаакыԓьэн эйычгивыргыргын увпэраԓьын ынкъам чыӄыԓьычгын ынык рыягнавкы норапэраӄэн Лыгъоравэтлаӈӄы.
Акватыӈок ярагты, учитеԓь таалгылятгъэ.
Ынкы нэргыӄэргатӄэн Гэмалӄотын тотъяракэн ӄэргычьын.
Ынкъам ӄынур вай ынӄэната ӄэрга рырэмыннуӈэвнин учителен ԓьулӄыл.
Ӄэргычьын!
С. Рочгыԓьыт.
Эйычгин катам гыткак ӄача иргъи, ритӄыевнинэт танӈыягыт, чыӄэпъэрыгъэ ԓьолӄылеты.
Ынкъам вай ӄынур уйӈэ эйычгикэ — лыгэӄылпэ гынтэвпэлӄынтэтгъи аӈӄагты, ӄолеайычгэгэӈэты чыпъэтгъи, атчыгъэ.
Вынэ ӄырым ӄэнайъогэ, пограничникэгыт, ӄырым ӄэнайъогэ, ӄырым ӄинэԓьуги!
Сергеевына выԓьинтывэнэӈэтэ маленэн ԓьулӄыл ынкъам нэмэ панэнаръэтъеквэ эквэтгъи.
Инэнывичвэвкэ, эйычгон, кэмаквыргэгыт.
Увлилилыԓьыт эйычгит таӈапаака ныралеӄэнат чыгайаӈӄачормэты.
Лыгэн таӈӄонпы, эмрынгиитэ.
Ыннанпэравыргырга нынтылевӄинэт выквыт кытчыгайыткыната.
Ынкы гыргоча яйвачьайӈаръовты ныриӈэмъетӄинэт йъаяӄыт, ӄол нитӄинэт нылгичивтылетӄинэт, ӄол нитӄинэт нылгиныйыӄъэв ныриӈэсӄычетӄинэт, ӄынур-ым вай найылгавӄэнат айычгэгты.
Ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат.
Ръэнутӄэгти ынӄэнат айылгыкыԓьэнаӄагтэ?
Аʼмын вай ӄытлыги ынӄэн пэкычьыт.
Манэгокканчелымгык пэгчаткоӈӈоэ илил.
Сергеев тыттэтгъи тынопыткынэты ынкъам лыгитэӈгитэнин айычгэткын.
Лыгэн вай лымынкыри нэлгыпэраӄэн.
ӄынур-ым вай найылгавӄэнат айычгэгты.
Ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат.
Ръэнутӄэгти ынӄэнат айылгыкыԓьэнаӄагтэ?
Аʼмын вай ӄытлыги ынӄэн пэкычьыт.
Манэгокканчелымгык пэгчаткоӈӈоэ илил.
Сергеев тыттэтгъи тынопыткынэты ынкъам лыгитэӈгитэнин айычгэткын.
Лыгэн вай лымынкыри нэлгыпэраӄэн.
Вай вэчьым ныкэръовты ралгэйооръоа.
Вай-ым ымы игыр аӈӄак аʼӄаыʼтвыԓьатыӈ.
Ымыԓьо колхозкэн ыʼтвыт гынмыеп, гэмнуӈэтлинэт.
Ытръэч амынан Унпэӈэр гаӈэнбригадма епэчгин арагтыкыԓьэн.
Ӄэйвъэм вай Унпэӈэр арагтыкыԓьэн еп этэнйыръэткэ ыʼтвъэт.
Энмэч ӈирэӄэвыркын гивиркын ӈутку Сергеев, ынин ӈутку нымкыӄин тэӈтумгыт-лыгъоравэтԓьат.
Пытӄылым ӈиныԓьылыку.
Тымӈэтвама ытлён ымы ырык рээн нъытвыткуӄин.
Ынан энмэч нымэԓьэв лыги мыгйооʼԓьын эʼрвытгыраӈӄаеквэн.
Нымкыӄин аӈӄаляйвыԓьыт ӈутку гараквачаленат.
Ӄэйвитык вай еп мыгъёойъэлгын энъэлкыԓьин, вай-ым ымы элек ӈутку колё ныгтайычгэръоӄэн.
Вай ӄыгитэ аныӄун эйычгиръуи аӈӄы!
Ныникъэетӄин, оʼрарочгыӈӄачайпы ныгтыйгатӄэн.
Вынэ вай-ым вэнлыги Унпэӈэр гынмыеп эмнуӈэтыԓьылӄыл.
Игыр-ым ӄэйвитык ымы ыʼтвъэт нэрэтэнйыръэнӈын, вэнлыги ынпыначга нэръэйӈэчьивыӈын бригадир.
Сергеевына гитэнин аӈӄачормын.
Нымнымык энмэч ӄулимиӈкы гъорааканынлявленат: калеткорак — ынкы нынымытваӄэн ӈэнъучитеԓь Эйӈэс, правленияк, колхозыԓьык ярак.
Мэтчымче ӈылетгъэт лымӈэ ӈыроӄ ӄэргыӄагтэ: ынӄэн погранзаставакэн ӄэргычьыт.
Мурыгнутэкин июԓькэн ныкиритти урэкыԓьинэт чама ныӄэргыӄэнат.
Еп вай этэӈвусӄыръукэ энмэч нэргыръоӄэн.
Вай ынръам игыр гапылмыръолен, ынкъам ынӄэната эӄылпэ гутъэквъи.
Ынӄэната ярак энмэч оʼраагнынляквъат.
Ӈаргын-ым панэна нытаӈӄэргатӄэн.
Ӄынур вай ванэван нывулӄытвин, ытръэч мэчтутъэквъи.
Мэӈин рай оʼранымгыпы нытэгрэтӄин.
Еп ыяайпы Сергеевына элкылнин ынпыначгын Атык.
Мэтэвраплыткотагнэпы, лыгэн вай айычгэръотагнэты, ынпыначгын мэлэмӄынкэливытгырык ныйопатӄэн аӈӄачормэты.
Еп уйӈэ?
Еп эвытрэткыԓьинэт.
Аны эпэгчиӈэткэ, атэй.
Ынан рээнӈыт.
Аʼачекыт наройвыӄэнат.
Акувчемгъокыԓьэнат, эгъюлкыԓьинэт.
Ытръэч амынан ёргычьэтаройватгыргын.
Ӄоо.
Вынэ ӈан амаройвыԓьо, эгъюлкэ, таӈэвэнэӄляволё аʼӄанъалыӈ.
Унпэӈэр-ым лымынкы эргыпатыркын.
Ӄэйвитык-ым.
Ынпыначгын кытэӄэй выйитвыгъи, палёмтэлгъэ, ынӄо иквъи.
Ӄырымэн.
Тывэлёӄъоляк.
Вынэ ӄырым ынан ӄляволтэ ынӈин рыгыгаравъёлӄылтэ.
Ӄунэче правленияк ытлён нъэйӈэԓьэтын, ӈан-ым ынӈэ эргыпатыԓьын.
Мэчынкы ымы бригадайпы мытрэгтыӈын.
Вынэ вэчьым ӄырым ӄыгтыгыткы.
Кытэӄэй анӈэно рэлгыӈыткы, ынӄоръым ранпаавӈыткы.
Аны вай ытлён нуръэв анӈэно аʼӄалгыӈ ваԓьын.
Вай-ым вэчьым ымы тури ӈиныԓьу вама унмык ванэван пылмаратгыргэты ӄычимгъутык.
Гым-ым вай ӈэнытвама — алваӈ вагыргын гатвален.
Амӈъота нъытвыткумури, гытъэтэ.
Ӈъогырга ванэван ыʼнымӈылёмык, миӈкыри ӈаргынэн варкын, лыгэн ӄун вэнлыги нъытвыткумури.
Игыр-ым алваӈ вагыргын, торвагыргын, лыгъоравэтԓьан ӄырым раквачаԓьылӄыл ыʼтвыткома: ванэван мэӈин нымнымык ныгытъэтын, ымыԓьо аʼнӄавытваркыт.
Эвыр Унпэӈэрынэ чинит увик гыто элгыкэ, вэлер тумгыт, колхозъытвъат гыто нылгыркынин.
Ӄэйвэ?
Ӄэйвэ, — вэтгыры вагъэ Сергеев.
вай-ым гымнин Тылыӄ лымӈэнагъэ ынӄэйына ёргытвъэляволык.
Ыныкит-ым вай лыги нъэлгынин Унпэӈэрынэ ытлыгэ, миӈкыри ваԓьо ынин экык рэмэйӈэты, ӄырым ынӈин нъэтэнынныгнин.
ытлыгэ, миӈкыри ваԓьо ынин экык рэмэйӈэты, ӄырым ынӈин нъэтэнынныгнин.
Сергеевына энмэч лыги ръэнут ынӄэн лыгъоравэтԓьамэл Унпэӈэр.
Ок вынэ, ӄэглынангэт нытэӈӄин аʼачекэн нынны.
Ымы вай Сергеевына мачвалёмнэн аӈӄавыргыргылыко тылечьывыргыргын.
Ынан йыннин лымгылым, палёмтэлыӈоэ.
Гитэнэӈэткуи, вачаӄ аӈӄак нывытрэтӄинэт панэна амыргынан увэйычгит ынкъам элгыкытракыр.
Ынкъам чама эвыр ынкы ӄэргычьын гитэнэӈэкин иле нинэнитӄыевӄин.
Тэӈуйӈэ ръэнут эйычгилыку эвытрэтӄыԓьин, — иквъи Сергеев.
Вачаӄ вай эргыӈ ныпкирӄин выргыргын.
Энмэч аӈӄавыргыргык аʼӄанръалявыӈ.
Ынкъам вай таӈылгалыӈ: нымкыӄин тылечьыт нывыргыргэтӄинэт.
Мэӈӄо вай ӄутти тылечьыт, ынӈэ аӈӄак ытръэч Унпэӈэрын ыʼтвъэт.
Ок вай, вынэ люрэӄ риӈэнэӈэт?
Вынэ ӄырымэнат риӈэнэӈэт.
Сергеевына энмэч рай ръэнут эйычгилыку ԓьунин.
Ытлён нэмэ гэтанаӈаткоӈӈоэ, кэгриле ӄэргычьыт элепы нэнагтаӄэнат.
Атыкына Сергеев аны ынӈин гэтаӈӈонэн, ӄынур вай ынык мачувпэраԓьолӄылык ӄынур выйилгитэнэӈэк танԓьоӈ ымыԓьо Сергеевына ԓьоо гитэнэӈэтэ.
Како вай, — мэрынрэ иквъи Сергеев.
Мургин ӄэйъытвъэт вай.
Лымӈэ рай нинъэмэтӄин лыгъитвъэт.
Ынкъам вай лымӈэ ӈирэӄ чинит нылеӄинэт, тылечьэ.
Ытръэч вай аны ръалыгъэтвычгыт.
Аны йъарат нылгинымэйыӈӄинэт.
Вай гымнан вытку тыԓьуркынэт.
Ӄыгитэ аныӄун, атэй, вай ӄэйвэ ынӈин ваԓьыт лыгъитвыт лыгъоравэтԓьак нытваӄэнат?
Ынпыначга люӈэймитэ рыннин гитэнэӈ, ынан эмлылетэ энмэч ԓьунинэт ыʼтвыӄэгти, ӄол итыԓьыт амэчатыԓьыт, ӄол итыԓьыт нэмэ вытрэтыԓьыт айычгэткынык — гэмгэвытрэтык тылеймэвтылеԓьыт.
Вынэ ынӄэн ӄырымэнат лыгъоравэтԓьэн ыʼтвыт, — иквъи ынпыначгын.
Ынӄэн рочгыԓьыт.
Микынти?
Рочгыԓьыт.
Ынӈин ваԓьыт лыгъитвыт амерыкаԓьык: айванаԓьык нытваӄэнат.
Унпэӈэрынэ вай рэмкыԓьыт рэтыркынинэт.
Сергеев милгэрыткуи энанӄэргавмъамэта.
Кыкватвыргыргатэты йынӄэргын гырголятгъэ ынкъам ымыԓьо гролмакы рыӄэргавнэн.
Рыпэт ынпыначгын гэмэччеӈыттэтлин, ынӄо-ым пагчеӈэты гэтаӈӈонэн гырголятыԓьын йынӄэргын.
Тылемэрынрэвэ итгъи ынӄоры-ым, вайӈыӈӈок, ытлён ӄэргатысӄычатгъэ, ынӄоры-ым ритлеръуи янрайынӄэрго.
Йынӄэргын нэԓьуэн ымы нымнымык, ымы погранзаставак ынкъам ӈэнку, аӈӄак — ӄайъытвыткынык ынкъам лыгъэтвыткынык.
Аплёратвака аӈӄачормын ӄулитэ йыръэтгъи, ӄынур энмыгэӈ йъаяӄа.
Ынаныʼттъыёл нымнымгыпы тэгрэтгъэт ӈинӄэгти, ынӄоры — майӈыянвыт.
Ытлыгыт ӈинъытвыткуԓьин Унпэӈэрынэ бригадайпы кэтэм аӈӄачормык нылӄотытваӄэнат, пограничникык ӄача, етыԓьык заставайпы.
Ванэван мэӈин ымы нывичетын элеты ынкъам эпъэрыткоԓьэты айычгэгты.
Ынӈин айычгэнма ныгтыӄэн амноӈатгыргын: лыгэн-ым вай ӄантаквык таӈэрыӈ.
Вачаӄ-ым вай ымы ӄэйъытвык, ымы лыгъитвык — оʼравэтԓьат ыʼтвыԓьэнлиткуԓьыт, ӄынур гатле рилнилюԓьын.
Ытри нылгэнымԓьав нъатчаӄэнат чевтайычгэгты, ынӄоры-ым чевтайычгэнма ныӄивримпэӄинэт.
Вай-ым ытри энмэч эмнуӈкы.
Вай-ым игыр танԓьоӈ — комсомолбригадыԓьыт таӈымыԓьо нымэлӄинэт.
Эвыр ынкы ымыԓьорык нагэтайвыӈӈонат рэмкыԓьыт.
Айванаԓьыт мачегыпатэты нылӄотытваӄэнат, ырык авэръэпы нытилиӄин мимыл.
Ыргынан ныяаӄэнат амалваӈ пэраԓьыт ӄэргоппаӈкат.
Лыгэяагты ваԓьыт ынӄэнат уппэӈкэт аӄагнэнма игыр лыгэтанӈавэты ныпэраӄэнат.
Погранзаставакэната эрмэтэ нэнанвэтгаатӄэн топыԓьын, мэчынпыԓьын айванаԓьын.
Ынык катам еӄачьомыткынык тинлылет: мраӈӄачкэн ӄэргычьын гачгатлен, ӈачгыӈӄачкэн-ым гантымӈэвлен.
Вэчь-ым вай ынӄэн ыʼтвыкин этын.
Ӈыпэнэӈу ытлён ыʼттъыюлетгъи ынкъам иквъи, энмэн вай ынан ранвэтгаанӈыркынэн руссиԓьин этын.
Ынӄэн айванаԓьын ынӈин нытопъав гатвален, рыпэт вай ыныкит ԓьулӄыл эгитэкэ рытык ӄынур ӈирэӄ оʼравэтԓьат гэрэлинэт манэгкэрчыковты.
этын.
Ынӄэн айванаԓьын ынӈин нытопъав гатвален, рыпэт вай ыныкит ԓьулӄыл эгитэкэ рытык ӄынур ӈирэӄ оʼравэтԓьат гэрэлинэт манэгкэрчыковты.
Йилыԓьу нитӄин инэныгйивэтыԓьын Эйӈэс.
Янор ытлён ныйилыԓьэтӄин руссиԓьэ айванаԓьэты, наӄам вай ӄытлыги пыкитԓьэт мэчынкы нылыгэвэтгавӄэнат.
Мачымыԓьорык-ым айванаԓьа лыги лыгэвэтгав.
Пыкитԓьэт ныромавӈыӄэнат: ныркыпчыткоӄэнат рэлпэпы, мачвэйпы.
Вачаӄ вай вэнлыги нытаӈпалёмтэлӄэнат вэтгавыԓьыт ыʼтвыкин этын ынкъам советкэн офицер.
Ытръэч вай ӄол айванаԓьын — мъыӄопӄынпыначгыӄай таӈванэван ныпалёмтэлын вэтгавыԓьэты.
Ытлён илюкэ нылӄотытваӄэн ынкъам вай таӈӄонпы Атык нинэгитэйвыӄин.
Ытлён нытлепӄин ынӈин таӈапаака, ынкъам вай ӄынвэрлылет ыргин рырынгииквъэт.
Атыкына вай лыги ынӄэнат лылет, оʼраыныкы лылепыԓьыт оппаӈкагэӈгыпы.
Ынръам-ым вай миӈкы ытри нинэԓьуӄинэт?
Ынкъам вай люур эминичгытэтэ ӄолентогъэ.
Какомэй!
Какомэй!
Ӄэйвэ ынӄэн гыт, Мылыгроӄ?
Ии, Атык, ынӄэн гым.
Гымнан гыт гынмыеп тэлкылгыт.
Вай тъэр гивиӈит ытри янра вагъат?
Вэчьым вай ӄликкин кылгынкэн парол, лымэвыр-ым вай ӈирэӄӄликкин.
Вай-ым Атык ӈавтыӈтагнэпы ынкъам паатагнэпы мигчирэтык леԓьутвык Джерри.
Вынэ вай матчымчаӈ.
Ӄэйвэ-ым вай ӈан еп ыʼттыёлкэн ымнотамарав атвака.
Ытри тумгу нъэлгъэт ынӈатал-ым аӄатгэвэма: лыгъоравэтԓьат ынкъам айванаԓьыт ныгытъэтӄинэт.
Ымы лыгъоравэтԓьанотакэн вараттэ, ымы рочгыкэн ыннаны ныченувъиткуӄинэт.
Ынкы-ым аʼткэвма рэмкын гэтэйӈэтлин чама вай вилыткуԓьэ гэнӈинвилевлинэт риӄугнэлгыт.
Ынкы-ым вай ытри танӈыӈалӄэквъат тэвыԓьо Джерри, амерыкаԓьэты ръавӈыттыляԓьотвэты.
Вай-ым ынкы тумгу нъэлгъэт.
Вай-ым ӈэнку ымыԓьэты Азиякэн айгысӄыӈӄач лыгэн ратгэмавэты нытваӄэн.
Эʼӄу нылгыӄин лыгъоравэтԓьанотан царькэната выёԓьа; нотачьомыткыно нылгыӄин.
Вай-ым лыгэн этынво ӈутку нитӄинэт амерыкаԓьыт: нынмыткоӄэнат ръэвыт эмнуӈгынникыт, нытэмъюнъюуӄинэт ынкъам нэнэвнайвыӄэнат айванаԓьыт ынкъам лыгъоравэтԓьат.
Вай-ым ынӈин ваԓьо инэнтэвыминӈэтыԓьу гитлин ымы Джеррикэн этын.
Ынан ӄонпы тэвыԓьыт нинэймитӄинэт Рочгык, чымӄык-ым Лыгъоравэтԓьанотак, иӈӄун ыргынан нымэԓьэв лыги ымыԓьо иʼрвытгыркин гычормыт.
этынво ӈутку нитӄинэт амерыкаԓьыт: нынмыткоӄэнат ръэвыт эмнуӈгынникыт, нытэмъюнъюуӄинэт ынкъам нэнэвнайвыӄэнат айванаԓьыт ынкъам лыгъоравэтԓьат.
Вай-ым ынӈин ваԓьо инэнтэвыминӈэтыԓьу гитлин ымы Джеррикэн этын.
Ынан ӄонпы тэвыԓьыт нинэймитӄинэт Рочгык, чымӄык-ым Лыгъоравэтԓьанотак, иӈӄун ыргынан нымэԓьэв лыги ымыԓьо иʼрвытгыркин гычормыт.
Ӈыроӄ гивиӈит чеэкэй ытвыԓьэтгэт ынкы Атык ынкъам Мылыгроӄ.
Ӈыронгэвэӈэт чеэкэй нэнтэвыминӈэтынэт, чеэкэй ӄамэтвагъат, винрэтвылгыткуэт.
Ынӄоры-ым Атык ӈыпэгъи ляԓьотвэпы, ынык-ым яачы пэтле ымы Мылыгроӄ.
Вачаӄ-ым ытри лымӈэ оʼптытъача нырэмкыԓьэтӄинэт, ӄол-ым нитӄинэт лыгэн аʼтав нырынгииввылгыткукинэт ӄулинымык.
Ымъэрвытгыръеквэ ытри нэргыпатӄэнат: кынтэԓьыт, айылгыкыԓьэнат ыʼтвыԓьэтык ынкъам аны тэӈгырэпыԓьыт.
Нымкыче ытри пэлгырачвыӈгъат ытынвэрэвма чама мыӈэма.
Ынӄоры-ым мараквыргын мгоэ.
Лымӈэ оʼптытъар гивиӈит галяк ӄынур армайычгэйӈын Великий Октябрькэн революциякэн пыкиргъи Лыгъоравэтԓьанотак.
Иʼрвытгырык оʼмрыграница нъэлгъи, ынкъам вай турыԓьын, чигтурыԓьын вагыргын мгоэ морыкаӈӄач.
Ырыкаӈӄач-ым вагыргын пэнинэмил нылеӄин.
Гымнан гыт гынмыеп тэлкылгыт, — нэмэ иквъи Мылыгроӄ.
Ымыԓьорык нымык энмэч лыги: ӈыроӄ айванаԓьэн ыʼтвыт гайооʼръоленат гынунык.
Эйычгитэ нынывичвэвӄинэт ытри, ӄынур риӄукэтэ амноӈпэпэӄылгын, лыгэн вай нынлыплятӄэнат оʼралыгъоравэтԓьанотагты.
Ӄол-ым вай ыʼтвъэт авынтылягты мимле йыръатыӈогъэ: чимэтгъи ытвынэлгын.
Вай-ым айванаԓьыт энмэч раквачанвэты нычимгъуӄинэт, ӄэтэв-ым вай ытри комсомолбригадӄайъытвэпы нэԓьунэт.
Ынӈэ вай колё аʼткэӈэты нэйычгитӄин, вэнлыги вай комсомолтэ винрэтысӄиквъэт.
Раквачаӈӈоԓьыт айванаԓьыт ченэтъытвыткынык нэйӈэнэт, лыгъитвъэт-ым эʼмэтэ нэныпкирэтын.
Ӈирэӄ ӄутти лыгъитвыт ыргынан чинит пыкиргъэт.
нэйӈэнэт, лыгъитвъэт-ым эʼмэтэ нэныпкирэтын.
Ӈирэӄ ӄутти лыгъитвыт ыргынан чинит пыкиргъэт.
Айваналыт калеткорак нъэлгъэт.
Янор ытри нымачайылгавӄэнат, мачайылгавэты ныгитэӄинэт пограничникыт.
Ӄэйвэ вай лымалё нэрэлгыӈынэт, энмэн ытри эчимгъукэ советаӈӄак нъэлгъэт, вай ёота ытри ӈанӄоры рылыпляннэнатʼ.
Аʼмын вай ӄолеаӈӄак ыʼтвыткуԓьу ӄэйвэ ӄырым ыʼнылгынэт?
Ӄэйвэ нэрэтрилӈынэт, — ыныкит-ым нэрэтрилӈынэт, ӄэйвэ ыргин тымъёт рыркат нэрэйылӈынэт.
Люрэӄ аʼмын майӈымынгыквын нарагнанӈын, иӈӄун нэвинрэтынэт.
Пытӄы вай ынӄэнагты ныкапчачатӄэн ыʼтвыкин этын Тэпӄэԓьын — топыԓьын чимэттинлылеԓьын айванаԓьын.
Ытлён нэргъав нэтчывъентоӄэн, ыныкит ытлён микынэ руссиԓьэ лымэвыр лыгъоравэтԓьата нинэгитэӄин ынкъам вэчеты ныӈынваӈэӄэн, ыныкит ытлён ванэван микынэ ныгитэнин.
Аны колё ӄутырык мыкыӈ ынан нынъэйӈэԓьэтӄин ынпыначгын Мылыгроӄ.
Ынан нинэйпыӄин ӄэгриле йыкыргын ынкъам винвэ анӈэнагты нинивӄин ынпыначгын.
Таӈавъеткынка ымыԓьо ынӄэн Мылыгроӄына нэнапалёмтэлӄэн, ытръэч кытӄонача нытлепӄин Тапӄаԓьына ынпыԓьэ мэрэлылята.
Пэтле етгъи пограничникыргэн очоч, иквъи, энмэн гавэтгавъёлгытколен армагты.
Ынкъам эрмэтэ ынӈот гивлин: айванаԓьыт ыʼныныткивэтынэт, ыʼнынӄамэтвавынат, мэлетык-ым — ыʼныркыленэт границатагнэты.
Тэпӄэԓьын нытагъенчаткоӄэн, ныӄынӈэтӄин, оʼптытъача нинэнвэнтэтӄин йыкыргын, ӄынур рай ръэнут нэнарамӈылёӈӄэн, вачаӄ найылгавӄэн.
Ӄынвэр вай иквъи.
Тъэтйиԓьын-ым вай ымыԓьо ынӄэн?
Йилыԓьэтыԓьык Эйӈэсынэ рээн ымы Атык ынкъам ымыԓьо колхозникыт тэнӈыткуэт.
Игыр-ым ымы айванаԓьыт танӈыткоӈӈоат.
Вэчьым вай коргаквъат, лымэвыр иӈӄун вай Тэпӄэԓьын лыгэтэнантанӈавэты ныпэраӄэн.
Ӈэрануврынныԓьын йыкыргын гэнвэнтэтлин: чыӈатыԓьын ынкъам янратыԓьын уппэӈкы ӄынур рынныт ныпэраӄэн, мачатынватъё лылегылгын гэннутлин, рыпэт лылялгын гэйпылин; мраӈӄачалылята-ым мачынӄувавэты ытлён аӄэргычьыкэтэнлыляйпы нытлепӄин.
Вай-ым ӄынвэр ытлён чинит тэнӈыткуи.
Ынкы вай, мачматэватэты ытлён иквъи, рыгъеватэты ӈачгыӈӄачкэн лылялгын.
Люрэӄ вай ымы турык амынгыкватка нынмэлевэтӄинэт?
Тэпӄэԓьын ынкъам лым ӄол айванаԓьын, иʼгнэтыԓьын ыʼтвыткынгыпы пэӈкома ынкъам рэлпатынватыԓьын, боԓьницагты нэнԓьэтэтынэт.
Сергеев, энмэч пылыткуԓьын инэнъюк, ытри Эйӈэс калеткорак пэнъёлгынынляквъат: ӄэйвитык вай игыр июԓь, вэнлыги ӈаргын нычыӄэтӄин ныкитэ, чама ныгтыйгатӄэн.
Чама-ым вай рэмкыԓьыт таӈавэръынкыквавыӈ пэнъёлгык ӄача.
Кита вай, Атык, ӄытипъэйӈэги, — иквъи Эйӈэс.
Иам-ым этипъэйӈэкэ?
Атык нытэӈычьэтӄин грэпык, аʼмын-ым вай эʼтки этэӈычьэткыԓьин грэпык грапӄлявол.
Пытӄы вай ыныкит тумгыт рапалёмтэлӈыркыт.
Игыр-ым вай пытӄылым: Атыкына рырынгиивнин тэлеӈкин тумгытум.
Вай-ым ытри Мылыгроӄ нымкыче гатэпъайӈарачвыӈленат.
Атык иквъи: пытӄылым: Атыкына рырынгиивнин тэлеӈкин тумгытум.
Вай-ым ытри Мылыгроӄ нымкыче гатэпъайӈарачвыӈленат.
Атык иквъи: Китъам, Мылыгроӄ, тэлеӈкин вагыргын мынкэтъон.
Тылыӄ, ӄырэтгын гымнин ярар.
Ӄытлыги вай ярар энмэч ӈутку.
Тылыӄынэ ӄытлыги гынмыеп гэрэтлин — вэчьым вай ытри Эйӈэс вэнвывэтгаквылгыгъат.
Ынпыначга ӈычвынатэты нинэгитэӄин экык.
Лымӈэ вай тъэрӄэй ыʼлёт рагаляӈыт ынкъам Тылыӄ рэпэлӄынтэты Ленинградеты.
Ӄэйвэ вай яврэна рэеты ӈанӄо?
Како колё ыяа Ленинградтагнэты.
Энмэн рай кылгынча Въэӈтагнык.
Тылыӄынэ йылнин ытлыгэты ярар ынкъам уттыӄэй Эйӈэсынэ — мимле йыръыԓьын чайкойӈыӄай.
Атыкына ритӄыевнин эвъярарналгын, рытрунин уттыӄэе ынкъам эвыр ынкы ярарвыргыргын ӄэнтэтгъи калеткорачыкоеквэ.
Ынпыначгын тэпъайӈаӈӈоэ.
Эвыр-ым вай мэӈин аӈӄак, тыляма ӈан ратымӈэвы эӈэрэ наранкэтъовӈын, ръэт вай нэрэныгйивэнӈын.
Ӄэргонпаӈаръеквэ ръэт моргынан вай мытԓьуркын, ынӄэн вай нымэԓьэв лыги, ӄонпы аӈӄак лейвыԓьэтԓьэ.
Эвыр-ым вай ныгтыйгатӄэн, айпэты йъыйыӄ нытваӄэн, авытраткэгты эӈэрыт, ӄэргыйъыйъымэл пэраԓьыт, миӈкыри вай ынкы итык, араквачака вай итык, микынэ рэнйэгтэленӈынин гынин ыʼтвъэт ынӄо, аӈӄайпы.
Уттыӄэй нилюԓьэтӄин гырэпыԓьык мынгык, ярар пыннэты нывыргыргэтӄин.
Нутку вай нынлетӄин пэнъёлгын, ӈаргын-ым панэна нилетӄин, ынкъам вай ынӄэн грэп гамгавакъотваԓьа ӄалялвынэты нытгэлӄин.
Ынӈин-ым вай нычимгъуӄин аӈӄаляйвыԓьын ёанма, — ӄэйыӄын нытипъэйӈэӄин Атык, — пэӈъивэтыԓьын ӈан ынкы, ӄытъыматык кытыйгэты.
Ынкы-ым вай винрэтыԓьу мургин ӈан Унпэӈэр ӄытгъи, йъэчычеи, ок, ӄэйъытвэ комсомолыԓьэн бригада.
Вай-ым ынӄэн мургин рырмэн, ӈэнъян колхозкэн, вай.
Эргыръон!
Вай-ым ӈот Унпэӈэр мургин ӈиныԓьын, айылгыкыԓьэн!
Рыегтэленнинэт ынан раквачаӈӈоԓьыт вай аӈӄак, эӈэрги эԓьукыԓьинэт!
Этъам-ым ӈан ӄэглынангэт ынин нынны ӈот Унпэӈэр.
эӈэрги эԓьукыԓьинэт!
Этъам-ым ӈан ӄэглынангэт ынин нынны ӈот Унпэӈэр.
Ӈэнбригадир эгыпатэты нырэмыннуӈӄин, ынӄоры-ым нытэрилвыӈӄин, ынӄоры-ым нэмэ нырамынноӈыӈоӄэн.
Аны вай ытлён ныгитэйвыӄин ынкъам нынигыпэвӄин.
Чама вай ынан мэчьэӄу нинэлгыӄин ынин нынны — Унпэӈэр — ынӈэ вай ынин ԓьулӄыл эгтиӈкыԓьин ынкъам кэргыпыткуԓьын, чама-ым иквыкыԓьин.
Вэнлыги-ым вай ръатгыргын, иӈӄун вай Атыкына ытлён грэпык тывыркынэн.
Аны вай тэӈгырэп!
Ынӈатал-ым нытэӈӄин колхозык Эргыръон грэпыԓьын!
Вай вэчьым ымлыгъоравэтԓьанотаеквэ уйӈэ лымӈэ ынӈин ваԓьын!
Игыр-ым вай ярар Мылыгроӄына нинэнвыргыргэвӄин — янор гыватковты, ынӄоры таӈыӈ.
Ынпыначгын-ым наӄам вай аторымгокыԓьэн типъэйӈэк: нытагъенчаӄэн, нычемгъотваӄэн.
Вай-ым тэпъайӈамгогъэ.
Руԓьӄулилын, мэчвиврэԓьэтыԓьын, вачаӄ вэтгавыт нымэлӄинэт, таӈкэтъоԓьыт ынкъам вай палёмтэлыԓьыт пэтле лыгэтаӈпалёмтылыӈоат.
Ӄэглынангэт вай Мылыгроӄ ӈан титэ тэӈгырэпыԓьу гатвален, ӄэйвитык вай вэчьым кытӄонача ныгрэпӄин.
Ынан вай пынныгрэпык нэнатвыӄэн йъаяӄ, элгыпэраԓьыӄай йъаяӄ йъота етъатъё гынунык.
Ёо вай Атыкына евэӄыӈ нэнатвыӄэн.
Ынан рулӄулитэ ванэван нынрулылтэвнин кытыйгын, ӈаргын выргыргэтыԓьын ынкъам вай ӄынур ымы кытыйгыаӈӄэн пыннытипъэйӈэн нэнаяаӄэн.
Мэрэӄагтэ нытилиӄинэт ынпыначгык пылмылыляйпы.
Ванэван мэӈин ыʼнгитээн игыр ынӄэната лылетэ.
Вай вэчьым игыр ыргынан нэԓьуркын ӈан ручевыԓьын йъаяӄ вакъоԓьын айычгэткынык.
Ытлён наркычыткоӄэн айычгэткынык, аны вай гыгаргыргын, наӄам-ым аʼӄарэӈаӈ.
Вай энмэч айычгэчгын иквэтгъи, вай-вай мылеркын ынкъам ӄулиэйычгитэ рэйпыгнин ручевыԓьын йъаяӄ.
Йъаяӄ нырэриӈэӈӄин, вачаӄ нылвавӄэн.
Энмэч-ым вай гэручевлин элгыпэрарэтԓьан йъаяӄ, ынык гыргоча эйычгин, увпэраԓьычгын эйычгиӈ.
Люур Мылыгроӄ выйитвыгъи, эплыплыткукэ типъэйӈэн.
Вэчьым аны ӈан гэвйиръэлетлин ынпыначгын.
Ытлён тагъенчаӈӈоэ, рытрилнин ярар.
Мэрэт энмэч нытилиӄинэт ԓьокымъоеквэ, ванэван лылек нывиврэԓьэтынэт.
увпэраԓьычгын эйычгиӈ.
Люур Мылыгроӄ выйитвыгъи, эплыплыткукэ типъэйӈэн.
Вэчьым аны ӈан гэвйиръэлетлин ынпыначгын.
Ытлён тагъенчаӈӈоэ, рытрилнин ярар.
Мэрэт энмэч нытилиӄинэт ԓьокымъоеквэ, ванэван лылек нывиврэԓьэтынэт.
Гынан, вай ипэ ванэван йъаяӄ грэпу ӄылгыгын?
Мылыгроӄына лёӈтатлыӈа ытлён рыннин, лымэвыр этъым лёӈвалёма рыннин.
Ванэван, — Мылыгроӄына пууръу иквъи ӈинԓьэн айванаԓьын, — ынан ипэ ванэван йъаяӄ грэпу нылгынин.
Ынин экык кытур элек гараквачален.
Ынкатагнэпы ынпыначгын атванвыка нъэлгъи.
Мылыгроӄ иквъи: Аӈӄак вай гымнин экык гараквачален, вай ынӈин ӄынур игыр ёанма.
Мурык нымнымык игыр этынво Тэпӄэԓьын, ымыԓьо ӈыроӄ лыгъитвыт ынинэт.
Чит ӈыраӄ, ӄол кытур гэргэвэтлин.
Ынкы вай гымнин экык гатвален.
Ытръэчтэгын экык ӄликкин ӈыръо парол гэвэԓьын.
Ынкы-ым вай ыргин тылечын гэчимэтлин, — нымӈылтэлӄэн ӈиныԓьын айванаԓьын.
Чит-ым вай аʼачека ивнин Тэпӄэԓьын, энмэн ӄун-ым вай тылечьын янор ыʼнтэнкэвӈын, ынӈин аʼӄалкыӈ.
Тэпӄэԓьын-ым ванэван ымы ныпалёмтэлын, ытръэч вай нъэтйивчитӄин.
Ыныкит вай эйычгик ранъав мытляӈӈомык, вай ыргин тылечьын нывилгъи.
Этын-ым чинит ачгыта нытваӄэн, ӄолеыʼтвыткынык.
Вай-ым ынан ытри аʼматъёлӄылтэ чит, ынръам эʼнӄэтгъи, люӈъэмэтэ рыннинэт.
Аны вай нылгэнайылгыӄэн, чинит увик нинэрэнъэгтэленӈыӄин.
Лымэвыр-ым вай аʼтав люӈъэмэтэ рыннинэт, иӈӄун страхпремия ныпиринин, ыʼтвык курэ.
Ынкы вай мытлыӈэн ӄляволтэ раквачаат, Тэпӄэԓьын-ым лыгэн ымы эчимгъукыԓьин.
Ытлён эквэтгъи Номэты ынкъам ынкы страхпремия пиринин.
Нымкыӄин манэт, лыгэн вай чегмыкыӈ ынкы пэтылыгъытвык вэчгыргык.
Ӈэвъэн-ым гынин нымэлӄин?
Вынэ уйӈэ амгымнан тыпэлятык.
Ӈыроӄ чит ӈээккэт татваленат — ымыԓьо въигъэт.
Вынэ вай, Атык, айванаԓьыт нымкъэв нывъиткуӄинэт.
Вай нытъылыӈоӄэнат — наӄам-ым рэӄэ рэмэлевӈык?
Мэӈӄо манэт эймитык?
Ымы-ым вай атъылыӈока нымкыӄин нывъиӄинэт.
Эʼтки вынэ вагыргын, ӄонпы варат ныгытъэтӄин.
Ныгытъэтӄин?
Мылыгроӄ ытръэч ныпыннъэв рэмыннуӈгъи, ӈиныԓьын айванаԓьын иквъи: Ӄэйвэ-ым мурык ръэмиӈкы варкыт ынӄэнат гаймычьыт.
Мургин-ым гаймычьын — аӈӄагыннэкыт.
Игыр-ым вай мурык гынник лыгитъэттывигъи.
Вай мурык илирык ӄача, ӄулинымык амерыкаԓьа рэӈанаӈвакъон нэтэйкыэн.
Риӈэнэӈэт нэтчыӄэначгыт, нымайыӈӄэнайӈыт, аны колёмэй нывыргыргэтӄинэт.
Гынник вай ныгынгэвӄин ынӄоры.
Ынӄэната вай ыягты нъытвыткусӄивмури — чымче уйӈэ эгынниккэ.
Ӄунэче вай гымнан чинит тыԓьун: амерыкаԓьа риӈэнэӈэткуԓьэ ымыԓьэты рылымкычгын пэгляръота ӄэгнэвъюунин.
Лыгэн вай нувичвэтӄин.
Рыркат нэргэвэтӄинэт, аны вай аʼмын эʼтки.
Мури-ым этэйӈэткэ нытваморэ, ныгытъэнмури.
Аны вай ӄыпаагэ инэнйейвэчевык, — иквъи Мылыгроӄ.
Кита ӈан ӄытвы, Атык, миӈкыри гыт нымытваркын.
Гэнэнэнэйгыт?
Ии, гэнэнэнэйгым.
Атыкына рамынноӈэты гитэнин Тылыӄ.
Эквыаачек, ӄэргычьык ӄача Сергеевына ынкъам Эйӈэсынэ рээн вакъотваԓьын, нэмыӄэй рэмыннуӈгъи.
Ынӄэн гынин экык, — чичеквъи Мылыгроӄ.
Гымнан еп ӄэйъытвык нинэгитэйгым ытлён — вай ӄынур ӈан титэ гымнан ынин ԓьулӄыл нинэԓьуйгым.
Ынкъам вай ынӄэната гымнан гыт эӄылпэ тэлкылгыт, Атык!
Еп вай аӈӄак гыт эккэтэ гымыкагты нанкэтъоквыт.
Мылыгроӄ эюгьи.
Ытлён нывэннэтӄин, наӄам вай ваннатгыргык рээн ынин тэлеӈкин тумгытум тагнымытваркын.
Вай аʼмын гыт, Атык, палӄанма гакоргавӄавэгыт!
Вай-ым игыр гынин экык, ӄынур гыт мури кынмал мэгчеранма ынкы мэркычгыргын Джеррик!
Ытръэч вай нымытвагыргын ынин, вэчьым таӈыӈ мурык ваԓьын.
Вай тури вэчьым нымэԓьэв, аӈъока нынымытваторэ?
Ыныкит вай экык рэнагляты ытлыгэты ымы чимгъутэ, армагырга ынкъам ӄэргылылята — ынӈатал-ым тэӈивиниԓьу ытлён ритгъэ.
Тылыӄ, вэчьым, таӈтэвыԓьо нъитын, — иквъи Атык.
Стахановыԓьо нъитгъэн, — иквъи Унпэӈэр.
Ӄэглынангэт, — иквъи Атык, — ытръэч вай Тылыӄ ванэван мурык рээн нынымытваан.
Ытлён нырэгъючечӈыӄин Ленинградык, ытлён студент, ӈанӄоры ытлён кытэӄэй гэмигчирэтысӄивлин, пэтле рэквэтгъэ.
Ынан нинэгитэӄин мургин колхозкэн мэгчератгыргын, гаймычьын мургин, трудоднит.
Гаймычьыгъёлыԓьо ритгъэ.
Ленинградык варкын вай ынӈин ваԓьын калеткоран — Экономический отделениено нылгыӄин.
Вай-ым гъытвыткулин ытлён тумык рээн.
Гыт вай ымы Москвак гатвайгыт?
Ии, — эккэк пууръу иквъи Атык ынкъам эӄылпэ авъеткынка нъэлгъи: малйъарат ытлён калготкэркын эккэтэ.
Вачаӄ вай рэмкыԓьык лылегйит — ванэван.
Вынэ ванэван эмэккэтэ ытлён игыр ныкоргычьатын.
Игыр ӈан ытлён, ӄынур ымыԓьэты советӄэн варат, вэтгавыркын рамкыԓьэты Ынкъам ытлён иквъи: Морык колхозгыпы ӈирэӄ аʼачек Ленинградык кэлиткуркыт.
Ыннэн аʼачек ынкъам ыннэн ӈэвысӄэт.
Вай мурык учителен чакыгэт — ынпыначга рыгйивэннин Эйӈэс.
Лымӈэ вай ӈирэргэри Хабаровскык ныкэлиткуӄинэт.
Ымы вай гым, — иквъи Унпэӈэр, — председателя яврэна энэнатвыэ тыӈэвынво калетконвы Хабаровскагты.
Эргатык инъэ айванаԓьыт рагтынвы тэнмавыӈоат.
Энмэч вай эргыръоӈӈок гапаален кытыйгатык, наӄам-ым панэна нэйычгитӄын.
Вай-ым ымы ыныкит аймыёчгычыко рыкамагравык мимыл — ӄээӄын этымгэвкэ нитӄин.
Ӈутку-ым, аӈӄак вынэ мыкыӈ мимыл, эӄылпэ аӄатымгавыӈ.
Айванаԓьыт гатаӈпаӈъэвӈытоленат, ытри нэвинрэтынэт тэнкэвӈык ыʼтвынэлгын.
Ымыԓьо энмэч етъаӈ.
Выргыргэтгъэт тылечьыт.
Ӈыроӄ лыгъитвыт ынкъам ырык рээн тылеԓьын ӄэйъытвъэт, мачаркычытковты, иичгэтгъэт аӈӄачормэпы.
Ыяа вай ытри энмэч аӈӄаӄ ынкъам Атыкына энмэч мэткиит нинэԓьуӄин мыӄувувикӄэй Мылыгроӄ.
Ытръэч ӈан илгылевтынкылвэтыԓьын Тэпӄэԓьын ӄонпы нывытрэтӄин.
Аӈӄачормык, ынпыначгык ӄача, нылӄотытваӄэнат Тылыӄ ынкъам Сергеев.
Тылыӄ иквъи: Эквэтгъэт амерыкаԓьыт.
Пэлӄынтэтгъэт, — чемгъотвагты иквъи Атык.
Лыгэн вай ӄликкин мынгыткэн парол, ӈирэӄӄлигмил гивимил яал нымытваркыт.
Пытӄылым аʼӄаӈ.
Сергеев нытлепӄин оʼраӈӄагты.
Ванэван вытратыԓьэты лыгъэтвэты, ипэ-ым рымагтэты, ӈан уʼрэӈэнри, миӈкы Амерыкан.
Ынкъам вай ынан ӄынур нинэԓьуӄин ипэ ванэван Иʼрвытгыргык рочыӈкэн Амерыкакэн рытавэмэнӈатъё Кыгмин, ванэван айванаԓьэн чематйарат, ипэ-ым эквыпэраԓьыт Гудзон-ӄоймак эквыярачгыт гаймычьыԓьэн, вэлыткорачгыт.
Ынкъам вай ынкы нынкалыровӄэнат имыръэнэлгыт, котъёттэ Кыгмик, Тэпӄаԓьынгыпы.
Айванаԓьэн-ым, лыгъитвыт энмэч чекыяа.
Ӈыроӄ лыгикиткит вытрыԓьыт, амэчатыткоԓьыӄагтэ аӈӄаӄ увпэракагтэ.
С. Кытэӄэй нинэтрилӄин, ынӄоры нэмэ нэнанпылгытравӄэн.
Ынӄэн кытыйгын.
Вачаӄ Тэгрыӈэнэ ванэван нылгэлнин.
Ытлён энмэч риӈэнэӈэчыку нывакъотваӄэн, тытыл айпэты, кытыйгын ванэван ныгаляан рэӈанаӈчыковты.
Рыпэт ымы аэровокзалыткынык ваԓьэпы элгывэтгавъёлгэпы тэгмэткиит эʼйӈэвыргыргыт таӈвалёмыӈ.
Тэгрыӈэ риӈэмъеркын Хабаровскагты.
Ынӄэн аны микынэ авытрыкэкагрэлчыӈа рыпылгытравыркынэн рэӈанаӈвакъонвыкэн въэй?
Кытэӄэй нинэтрилӄин, ынӄоры нэмэ нэнанпылгытравӄэн.
Ынӄэн кытыйгын.
Вачаӄ Тэгрыӈэнэ ванэван нылгэлнин.
Ытлён энмэч риӈэнэӈэчыку нывакъотваӄэн, тытыл айпэты, кытыйгын ванэван ныгаляан рэӈанаӈчыковты.
Рыпэт ымы аэровокзалыткынык ваԓьэпы элгывэтгавъёлгэпы тэгмэткиит эʼйӈэвыргыргыт таӈвалёмыӈ.
Эрмэтэ ӄычекытваԓьыт матъяал нъэлыйгу рыннинэт.
Ытри игыр эвытрыкыԓьинэт.
Ӄэргычьэпы танԓьоӈ ытръэч майӈыкытыйгыкагрэля рыпылгытравъё вытэчгытрывъаглыӈын.
Вай въаглыӈын оʼраяалегты эквэтгъи, аны вай йыӄыӈ, лыгийъэчычегъи.
Мытриӈэмык, — иквъи топыԓьын риӈэтылеԓьын, Тэгрыӈэнэ ыʼттъыёча вакъотваԓьын.
Игыр Тэгрыӈэнэ чинит ԓьуркынин: риӈэнэӈ энмэч янратгъэ нотасӄэпы.
Въаглыӈын ныйъэчычеӄин эвыча, вэчьым вай ӈэранметрмэл.
Вынэ вэчьым ӈыронметрмэл иквэԓьу.
Пиӈкук-ым энмэч айылгыгыргын.
Пытӄы гырголягты, гырголягты.
Пытӄылым гырголягты!
Тэгрыӈэ рыпэт выйиръэлетгъи.
Вачаӄ таӈванэван ныкэлирээн.
Лыгэн таӈванэван мыкэлирээк, — эмӄэлелвынэ нивӄин ӈинӈэвысӄэт.
Вай Йынрына тырэкэлиӈын, энмэн ӈот таӈванэван мыкэлирээк.
Ымы ванэван нанӈэлёан.
Лыгъэтвыткынык ымы лыгикиткит айычгэнма анӈэлёгыргын майыӈкы.
Вынэ ӈотӄэн лыгъитвык чекалваӈ ваԓьын.
Ӄынур вэчьым ӄавъелёолгын?
Нэмыӄэй чекалваӈ!
Вынэ вай таӈъаӄантэнмыӈ ынӄэн мыркогыргын, йъачычагыргын, чекгыргол вагыргын!
Риӈэнэӈ тыляӈӈоэ.
Ӈаанӄэн ӈан ръараӄай.
Ӄэйвэ вай ынӄэн аэровокзалкэн яраӈы?
Ярак ӄача нылӄотытваӄэнат оʼравэтԓьат, нылевалыткоӄэнат.
Ынкы нэмыӄэй Тэгрыӈэнин ытлыгын, наӄам вай ытлён ӄолеоʼравэтԓьалыко аӄаԓьоӈ.
Вай ынан ванэван игыр ытлыгын нычимгъунин, ынӄэната Тэгрыӈэ мачӈыркылятгъэ: ытлыгэ-ым вэчьым ытлён ӄонпы чимгъуу лыӈыркынин.
Ымы вай акватыӈок люнтэӈуквэтэ рыннин ынпыначгын.
Вай тумгыт окванма риӈэнэӈэк вакъойго нэнтынэт.
Мэчынкы виин авнагагчавка итык, ынръам вай ӈотӄэйына топыоʼравэтԓьата нэнангаляӈатӄэн ыʼттъыёлягты, наӄам тыттатъёлгыӄай нычьувыӄин.
Тэгрыӈэнэ ванэван нырэнкимэвӈынин ытлён.
Вынэ-ым акавкэгыргын — вай ытлён еп ӈээккэӄэй, топыоʼравэтԓьан-ым лыплявтыԓьын, аройвыԓьын.
Ынӄэната Тэгрыӈэнэ лыгэӄылпэ уквэннин ынпыԓьын Мэмыл ынкъам кытгынтыттатгъэ таттатъёлгыеквэ.
Лымӈэ ӄунэче каврагъэ риӈэнэӈ рэӈанаӈвакъонвык гыргоча, нэмэ вытрэтгъи аэровокзаԓьяраӈы, галясӄычатгъат энмэч лыгимыӄытвиԓьыт ӄычекытваԓьыт.
Эвыча-ым энмэч ӄырымэн рэӈанаӈвакъокэн вэтгысӄын, ипъэм рай ръайынрыт — элгывытэчгытрыԓьыт чама вытэчгытрычетлёԓьыт.
Легли на курс, — иквъи топыԓьын ӄлявол.
Тэгрыӈэнэ тэӈвытку ынӄэн вэтгав валёмнэн.
Ытлён нъымӄупӄэтӄин: иам-ым легли?
Вай ымыԓьо риӈэмъетыԓьыт ванэван натчьатынат, риӈэнэӈэткуԓьын ынкъам ынин винрэттумгыт, нэмыӄэй ванэван ныйылӄэтынэт.
нъымӄупӄэтӄин: иам-ым легли?
Вай ымыԓьо риӈэмъетыԓьыт ванэван натчьатынат, риӈэнэӈэткуԓьын ынкъам ынин винрэттумгыт, нэмыӄэй ванэван ныйылӄэтынэт.
Топыԓьа гитэнин мынгылеӈыткочьын.
Вынэ вай ванэван эмлиӈыткучьын ныгитэнин — лиӈыткучьык ӄача ынкы кампыс.
Рыгйивэтык рылгэ кампыс ынкъам ыʼттъыёлягты рыпэтгавэты мынгылгын, ытлён иквъи: Оʼрайвачыӈӄачагты мытлеркын.
Катам оʼрайвачыӈӄачагты.
Ии, — рэмыннуӈгъи Тэгрыӈэ, — пэтле рэԓьэленръуэ.
Ӄэтыӈок-ым галгат айвалеты ныриӈэӄинэт, омнотагты.
Ынӈатал-ым таӈычьыгыргын галгано итык!
Игыр-ым вай Тэгрыӈэнэ чичевнин тылетумгин тывъё: катам оʼрайвалеты, Хабаровскатагнэты варкын эвытрыкыԓьин ръэт гырголята выенаӈӄаеквэ; риӈэнэӈэткуԓьэ рыгырголявнэн риӈэнэӈ, гырулмыи рэӈанаӈвакъонвык гыргоча, ынӄоры-ым айвачыӈӄачагты эквэтгъи — ӄынур вай рытрилнин риӈэнэӈ ынкы ръэтыткынык.
Рытрилнин ынкъам игыр мачынан ныриӈэмъетыркын ынкы ръэтъеквэ ӄонпы ыʼттъыёлягты!
Легли на курс — эмӄэлелвынэ иквъи Тэгрыӈэ.
Ынан энмэч ванэван ынӄэн вэтгав тэнӈу нылгынин.
Пууръу вай ынкы рай ръэнут нылгинытэӈӄин нинэлгэлӄин, рай ръэнут эмриӈэнэӈэткуԓьин.
Тэгрыӈэнэ эмӄэлелвынэ ынӄэн нэнатвыӄэн ынкъам вай ӄынур риӈэнэӈэткуԓьу нитӄин.
Эвыр-ым вай ванэван риӈэнэӈэткуԓьу, ипэ-ым гыюлыԓьу риӈэтылеԓьу, нымкыче риӈэтэ лейвыԓьу.
Люур риӈэнэӈэчыку вусӄыръуи, ӈаргын ръэнут ымы аӄаԓьоӈ, ӄэргычьыт рай рэӄэ элгычеръыпэраԓьа эйпынинэт.
Вынэ вай ръэнут ынӄэн?
Вачаӄ ынык ыʼттъыёча вакъотваԓьын топыԓьын ӄлявол энмэч нытъирэткуӄин.
Ытлён ӄутынэ, ӈачгыӈӄач ӄэргычьык ӄача вакъотваԓьа татлыгнэн: Ынӄэн йыӈэт.
Мури йыӈачыковты мытрэмык.
Кытэӄэй наӄам вак, риӈэнэӈчыку ӄэргаквъэ, риӈэнэӈ йыӈачыкойпы ӈытогъэ, ӄэргычьык рымагты нэмэ энъыӄэргыӄэр.
Вай кэтэм ынӈин нытваӄэн, ыныкит поезд нотасӄычыкойпы нынтоӄэн, — иквъи нэмэ ӄол тылетумгытум.
ынӄо нэмэ нытаӈӄэргавӄэн, поезд ӈагчыкойпы нынтоӄэн — ӈаргыновты.
Гым тэнъепэчгин пылвынтыръэта элекэ, — иквъи Тэгрыӈэ.
Эвыча-ым ӈэгти, рай ръэвээм ӄынур рыратъё ӄэлпэрлента, ӈэглыку ныпыԓьыԓьэтӄин.
Ытръэч вай ӄулимиӈкы нотасӄыткынык увчеръыпэрат.
Ынӄэн йъыт, игыр-ым ынӄэн Тэгрыӈэнэ нинэчичевӄин.
Гэмгэ йыӈэк мыраӈӄач танԓьоӈ нотасӄыеквэ выйилвыйлти.
Риӈэнэӈ йъык гыргоча нылеӄин, Тэгрыӈэ риӈэмъеркын Хабаровскагты!
Ӄупӄыԓьыӄэй, таӈъымпэраԓьын ӄонъачгынкылассык кэлиткуԓьын ӈээккэӄэй нычейвыткуӄин амноӈъеквэ, нытыӈэчьыпрыӄин.
Наӄам уйӈэ мынгык тыӈэчьыт, ытръэч ныӄиӄин россекнига Флора Севера.
Ӈэнку страницак вытгыр ӈээккэӄэе нинэтрилӄинэт пыръёттэ тыӈэчьыт.
Ынкы уйӈэ эмӈирэюну ыннаны ваԓьыт — амалваӈваԓьыт, эмыннэнъюну.
Ӈээккэӄэй иʼмпык, ынин увкыттэлкин чьомыткынтэ въэйык нытруӄинэт.
Ӈээккэӄэе нинэԓьуӄин ынан таӈпэрачьын тыӈэчьыӄэй, нинэпрыӄин гавытвынма, нэнарылгыӄэнат пойгычьыӄагтэ ынкъам иӈӄун авнанватка ныпылмэръэв рыпылгытравыплыткок, нэнаёӄэн книгачыко.
Ынӄэн-ым ӈээккэӄэй Тэгрыӈэ, гынниӈӈыттыԓьин Мэмылын ӈээкык.
Ытлён ныкэлиткуӄин Въэӈык, мынгыткэнаклассыԓьык калеткорак.
Паӈъэвыӈытонвы-ым ныетӄин ытлыгэты, колхозеты Эргыръон.
Ытлён уйӈыԓьин ытԓьакыԓьэн.
Еп Тэгрыӈэ нылгиныппыԓьэв вама ынин ытԓьа гэвъилин.
Вачаӄ-ым гытлыгэ ынӈин ытри нытумгыԓьэтӄинэт, рыпэт вай вэчьым ванэван ынӈин ынин кэлиткутумгыт ытлыгык рээн нытумгыԓьэтынэт.
Тэгрыӈэнэ пылыткома ӈыраӄав класс, ырык нымнымык ытръэч торымгошкола гатвален, ӈыранкылассыԓьын.
Ӄэтэв вай ырыкы кынтагты кэтэм ӈэнку гивик школа ӈэръамытлыӈкылассыԓьо гэтчылин.
Ӈыроӄ гивит галяк оʼптытъар кэлиткуԓьэ нэплыткуэн ӈэръамытлыӈкылассыԓьын калеткоран.
Тэгрыӈэ ӄутырык тумгык рээн ынан таӈычьо кэлиткуԓьу гитлин.
гэтчылин.
Ӈыроӄ гивит галяк оʼптытъар кэлиткуԓьэ нэплыткуэн ӈэръамытлыӈкылассыԓьын калеткоран.
Тэгрыӈэ ӄутырык тумгык рээн ынан таӈычьо кэлиткуԓьу гитлин.
Ытлён рымагтэты нырэкэлиткуӈӄин, ынкъам Мэмылына Въэӈэты ытлён рэквэтэвнин.
Амӈырооткласстагнэпы ынан ботаника лыгитэӈу рытчынин.
Аны вай имырэӄык чегмайыӈкы ынан тыӈэчьин вагыргын пэгчиӈу нинэлгыӄин.
Ытлён ӈиныԓьык натуралистык кружокык старостано нэԓьуэн.
Ымы вай айгысӄыԓьаляӈэнма ынан нинэнумэкэвӄинэт тыӈэчьыт.
Паӈъэвӈытоылё кэлиткутумгык рээн тэгыԓьанма ытлён нэквэтӄин ӄаавээнвэты ынкъам ӄората рыгыткоёйпы ыʼлчыкойпы нинэгичиӄин ватап.
Кружокык инэнтылевыԓьэ ӈавучителя Мария Феоктистовнана нымкыче нэнатвыӄэн калеткоԓьэты уʼрэтнутэнут.
Ытлён гъурэтлин мыкумкыԓьык Брянский областык.
Рыпэт ымы ынин майӈатвакаӈынвын нымным Гыргоча Умкыгынритыԓьу нылгыӄин.
Ӈыронӄачакэнак нымнымык ӄача лыгивылтумкуум, нымнымык-ым гамгарак гыролмакы нывытэчгытрыпэраӄэнат варэвычьысадыт.
Мария Феоктистовнана тывма умкывыргыргын, ынин лылет лыгэчемгъотвагты нынъэлӄинэт.
Ынан нинэгитэӄин чьэчеӈэ калейвыё ӄэргычьын ынкъам ынык рээн чьэчеӈкэлит нэнагэтаӈӈоӄэнат Тэгрыӈэнэ.
Тэгрыӈэнэ нинэԓьуӄинэт уттыт ытръэч кинок чама журналкартинкак ынкъам вай игыр ӄынур чьэчеӈъылетыԓьын умкуум ынык рыягнавкы нытваӄэн.
Ӄэргычьык-ым рымагтыкэн выялвыргыргын, ӄынур рай умкин выргыргын, тэнъепэчгин ынан авалёмкэё!
Элек-ым, паӈъэвӈытонвы рагтык, ынык вычготтычанляк книгак ынкъам эвиръык рээн нытваӄэнат мачмынгыткэн тыӈаӈӈоԓьыт мэйъулет.
Ытлыгэ винрэннин ытлён тэйкык ӈирэӄ ченлет, йыръэннинэт нутэсӄэ, улювнинэт ӈэнку мэйъулет ынкъам ранмычыӈкы аӄагнэӈӄач ченлет рытрилнинэт.
Вулӄытвик чама ӈаргынэн пылматвама Мэмылына нэнанатвыӄэн ынӄэн огород.
Аны вай ынӈин ӄэтпыԓьатыӈогъэ, рыпэт амынан гыепыӈонэнат мэйъулет: нинимлыттъыӄинэт ваамгыпы, ныпылмэръэв (вай-ым ынӈин гивлин Тэгрыӈэ) нинэнчимытвэтӄин нутэсӄын.
Вытэчгытрывъайӄагтэ амӄынъычо майыӈкы нынъэлӄинэт.
Мэмыл ныкачьаравкэн, ратомгыт-ым ниничгытэтӄинэт.
Вай ынӈин тэӈвытку гыннэӈӈыттыколхозык Эргыръон гэнтыӈэвлин огородтыӈачьын.
ныпылмэръэв (вай-ым ынӈин гивлин Тэгрыӈэ) нинэнчимытвэтӄин нутэсӄын.
Вытэчгытрывъайӄагтэ амӄынъычо майыӈкы нынъэлӄинэт.
Мэмыл ныкачьаравкэн, ратомгыт-ым ниничгытэтӄинэт.
Вай ынӈин тэӈвытку гыннэӈӈыттыколхозык Эргыръон гэнтыӈэвлин огородтыӈачьын.
Ынкы элек Тэгрыӈэ таӈымъылёӈэт амноӈъеквэ нычейвыткуӄин, нытыӈэчьыгичиӄин.
Еп Въэӈык Мария Феоктистовнана рыгйивэтыгйит гэтэйкылин элеӈиткин ӈиныԓьин натуралистэн мигчиркин тэнмычьын.
Тэгрыӈэнэ нылгиныӄитпъэв ынӄэн тэнмычьын нинэнкуврэтэвӄин.
Ынан нинэлӄырирӄинэт тыӈэчьыт ӈайгыточгыеквэ, ваамчормыеквэ, ӈайыткынэты ныттэтӄин, чекыяагты амноӈэты нылӄытӄин.
Ынан нинэгичиӄинэт витъыт ынкъам уунъыт, эӈэӈтыӈэчьыт, эйгысӄыкинэт мылячмычоԓьыт тыӈэчьыт.
Вай гамгъоравэтԓьан, микынэ эйгысӄыкин нутэнут ыннаны ваԓьо, этыӈэчьыкыԓьу нинэлгыӄин, алван нъачемгъоӈӈогъан, ыныкит ынкы Тэгрыӈэнэ рээн амноӈъеквэ нъэчейвыткуэн.
Вай-ым ынкы элек аʼткэвма гатвален ытлыгин гитэнэӈ.
Ынпыначгык Мэмылына гатвален ӄонпы ынан рыкалготкэвъё гитэнэӈ.
Вай мылячмычоԓьыт тыӈэчьыт румэкэвыплыткук, Тэгрыӈэнэ рэнумэкэвӈынинэт лыгъоравэтԓьааӈӄакэн мыргот.
Аны вай ынӄэнагты галгэкачьаравлен ынин тэленъепкин тумгытум Йынрын, ваӈӄыттамэнӈыԓьэн Гэмавъенэн экык.
Ытри лыгъэтвыӄайыткынык эквэтгъэт аӈӄачормынолгата, Тэгрыӈэнэ гэнлейвылин ытлыгин гитэнэӈ: ытлён вай нычимгъуӄин мимлычыку эмлылетэ аʼӄаԓьоӈ мыргот.
Наӄам кэтэм турэквэтык ынӄэн научный экспедиция, ӈиныԓьэ натуралиста томгэты тывма, миӈкыри ваԓьыт имыръэнутэт варкыт мыргок, люур вай лыгъитвъэт аркычыткоэ.
Тэгрыӈэ инэнрэтысӄычетгъи ыʼтвынолыӈкы, рынрыё-ым гитэнэӈ рэрэннин мэмлычыковты.
Йынрын ытри Тэгрыӈэ чыпъэтыԓьэтгъэт ӄэвъяӈӈотагнэты.
Ымы вай августык ынаномычьатъылё лыгъоравэтԓьааӈӄак ытръэч амыргынан умӄэт аԓьэӄатык нытэӈычьэтӄинэт.
Чама-ым вай чыпъанма ӄымэк нэтрилгъэн ыʼтвъэт: энмэч вай эйычгитэ гэниичгэвлин — мэткиит аԓьэӄата найъоан.
Вай-ым вытку вулӄытвик ытри рагтыгъат — галгэӄэвъяӈӈоленат, гитӄыевлинэт; уйӈыԓьинэт амыргокыԓьэнат ынкъам эгитэнэӈэкэ.
Вынэ ӈан-ым гитэнэӈ аны лыгэӄылгэлёгыргын.
вытку вулӄытвик ытри рагтыгъат — галгэӄэвъяӈӈоленат, гитӄыевлинэт; уйӈыԓьинэт амыргокыԓьэнат ынкъам эгитэнэӈэкэ.
Вынэ ӈан-ым гитэнэӈ аны лыгэӄылгэлёгыргын.
Ӄэтэв вай ытлыгын уйӈэ ярак: ытлён правленияк омакатынвык нытваӄэн.
Тэгрыӈэнэ малейвынэн гылгын, омаквъэ, кыкватавэръэпыгъэ.
Миӈкыри аны вай тывык ытлыгэты рытымӈэвъё гитэнэӈ?
Игыр-ым, ӈирэӄ гивит галяк, рэӈатыляма Хабаровскагты, Тэгрыӈэнэ кэтъома ынӄэн рэмыннуӈыркын.
Ӈан-ым ӈэнку вулӄытвик ытлён аӄатанӈыткоӈ нытваӄэн.
Аʼтчак лывавык ытлыгын, Тэгрыӈэ ратомгэты ӄытгъи — ваӈӄыттамэнӈыԓьэты Гэмавъена.
Ынкы таӈымыԓьо нунтымъэв нытваӄэн: мэгчерчемгъотваԓьа ваӈӄыттамэнӈыԓьа рыпэт ымы люӈԓьутэ рыннин итӄыевыԓьын Йынрын, рыпэт ымы лёӈымӈылёта рыннин, иам Йынрын элвэԓьинэтэ авэръэпыӈӈоэ.
Ынӈатал-ым таӈамалваӈ нычимгъуӄинэт ынкы капчачавыԓьыт Тэгрыӈэ ытри Йынрын!
Вынэ-ым мыкыӈ аны нылгайылгавӄэнат: миӈкыри авнатвыка рытык Мэмылына рытымӈэвъё гитэнэӈ.
Янор чит Тэгрыӈэ рэгынтэвӈыгъи, еп эплыткукэ каникулыт, Въэӈэты.
Йынрын-ым нивӄин: мынгынтэвмык нотагты, чычаткэнагты, ӄолеӄорагынрэтколхозык нымытваԓьэты; Въэӈык эӄылпэ нэрэԓьумык, эмнуӈкы-ым таӈатчыӈ.
Ымыԓьо ынкэнат чимгъут лёӈоратваԓьыт, йъарат аны ёргэты ваԓьыт: вай-ым эвыр ынкы ытлыгэ чеэкэй нъэчимгъунинэт: рытымӈэвъё гитэнэӈ ынкъам тымӈэвыԓьын ӈээкык, лыгэн гынтаквырга наратвыӈынат.
Ярак пэлятык ынкъам тымӈэтваԓьо рапэраӈык?
Вай-ым ӄырым пэтле рытымӈэвъё ныԓьунин, гэтанаӈъёчгын пэнинэк ныймэтваӄэн — мэӈӄъом ныԓьунин, энмэн, эйыръыкыԓьин?
Вынэ-ым ынӄэн ымы эʼтки.
Ӈирэчеӈыроча гэвэты рэткивы.
Ынӄоры-ым вэнлыги тывъёлӄыл, ӄымэл-ым ытлыгэ мэӈин рай туԓьыԓьу рэлгыгнин — вынэ ынӄэн пытӄылым аʼӄаӈ.
Ӄынвэр-ым Тэгрыӈэнэ вэтгычемгъонэн ымыԓьо тывык ытлыгэты.
Йынрына чит Гэмавъе йилюткуԓьу лыӈыркынин, вачаӄ ынӄэн Тэгрыӈэнэ эʼнӄу лыгнин: чинит энарач — чинит-ым мачынан ыʼнъэйӈэԓьэтын!
Ытлыгын янор рыпэт лёӈлымалява итгъи.
Гэтанаӈъёчгэты ӄытгъи, рывэнтэннин, тэӈгитэнин, ӄынур вай гитэнэӈ миӈкы ӄъавалык таӈатчыӈ.
Ынӄоры эймэквъи Тагрыӈана ынкъам пынлёнэн: Иам тэргатыркын, ӈээккэй?
Мачынан аны, гымнин лылет еп ныӄэргыӄэнат.
Гымнан ымы эгитэнэӈэкэ ынкы тырэԓьуӈын гынник, микынэ ӄырым ымы ръэнут ныԓьунин.
Гынан-ым ӈан ӄонпы нинэнлейвигыт.
Ӄэглынангэт ӈээккэй.
Вынэ-ым вай рыпэравынвы, калготкэнвы.
Ӈот-ым ымы ынпыначгыт ӄол нитӄинэт ӄынур ӈинӄэйӄэгти нытваӄэнат.
Вай ыныкит ӄэглынангэт тывык, гымнан гитэнэӈ ытръэч кытӄонача нэнаяайгым.
Ыʼтвыткома-ым энмэч кимэвӄэву нитӄин.
Вай-ым гынниӈӈытысӄивык вэтыӄун ытръэч яаёлӄылтэ рыляйвыёлӄылтэ.
Тэгрыӈэнэ-ым нинэчичевӄин — ынӄэн пычеӈиркынин, ынкъам ынӄэната пыткылым мыкыӈ нытилиръуӄинэт мэрэт.
Аны атэргатка, ӈээккэй, — нытъивъэв ивнин Мэмылына.
Ытръэч пэчгыян ынкъам анӈэнаян рытымӈэвъёгты нытэргатӄэнат.
Вай-ым амӈылёка тэймитгъэн!
Иӈӄун опопы янот нъэнамӈылён.
Вачаӄ вай мури чеэкэй ваԓьыморэ: гым — гынинэйгым ытлыгигым, гыт-ым — гымнинэйгыт ӈээккэйгыт.
Ынкъам имыръэнут ымыԓьо мургин чеэкэй яаёлӄыл.
Ынӄэната вай гынан чиниткин гитэнэӈ рытымӈэвын, Тэгрыӈэй.
Вынэ ӈыркычгыргын ынӄэн тэрго лыӈык.
попы ӄытвыгын, ръамыргот торгынан нинэлӄыриртури?
Ынкъам ынан пагчеӈэты Тэгрыӈэнин пыӈылтэл палёмтэлыӈонэн: ӄытлыги вай мыргойпы нытэйкыӄин иод ынкъам бром, ӄутти мыргот ынан таӈычьык калейнотасӄынтаӈытватык ныяаӄэнат.
Игыр-ым Тэгрыӈэ чичеквъи: вай Мэмылына ытлён пынлёркынэн, иӈӄун гитэнэӈ эвнэчимгъукэ нынтыркынин.
Ӄэйвитык ратгэмавӈэн, люрэӄ ӄэглынангэт ытлён пагчеӈатыӈогъэ ынкъам ванэван унмык гитэнэӈ ӄылгилю нылгынин.
Ытлён аны эпичгыкыԓьин.
Ытръэч гыёлятгыргэты ытлён ныпичгыӄин.
Ынкъам вай ынӄэната вэчьым ымы ынин ӈээкык гэнаглятлен.
Тэгрыӈэнэ ӄэтъонэн, миӈкыри ынӄэн гитэнэӈ ытлыгык нъэлгъи.
Ытлён-ым ӈан ынкы еп мъыӈээккэӄэю нытваӄэн.
Ытлён вэчьым мынгытгэвэԓьо гатвален, лымэвыр мынгыткэн ыннэн парол гивиԓьу.
Ынкы рай нымнымэты гэпкитлин учёный, ынан нинэнумэкэвӄинэт варатэн грэпыт ынкъам лымӈылтэ.
Ытлён Мэмылына нэнӈивыэн, миӈкыри ӄун нымнымык Мэмыл ынан таӈычьо пыӈылтэлыԓьо нылгыӄин.
Ымволӄытвэӈэт палёмтэлык ынкъам ымыԓьэты тетрадь кэлийвык, учёный иквъи: Аны гымнан тэленъеп ванэван ынӈин ваԓьын таӈпыӈылтэлыԓьын мыԓьуэн.
Ӄэглынангэт гыт эргыпатыркын.
Вачаӄ вай ымыԓьо гынин тывъё ипэ фоԓьклоро аʼӄалгыӈ.
Ынӄэнат вай ипэ пыӈылтэлтэ, ӄырымэнат лымӈылтэ.
Ынӄэн таӈычьыгыргыт гыныкайпы нымытвагыргэпы пыӈылтэ.
Ӄол итыркын-ым нылгинытэӈъэв чиниткинэмил тывыркынат ӄутти руссиԓьэпы литературайпы.
Вай гынан тывыркынат пыӈылтэлтэ Гоголын, Горькийын.
Гымнан-ым гынан чинит чемгъотайкыё тыравалёмӈыркын.
Лымэвыр томыкайпы валёмъё, тымӈалголяӄ.
Ипэӄун вэты фоԓьклоро ынӄэн итыԓьылӄыл, чинит варата рытомгавъёно.
Вынэ вай талымӈылӈык гым эгъюлеткыԓьигым, — тэнӈыткугъи Мэмыл.
Ынӄэнат-ым россекнигакэнат пыӈылтэлтэ ратомга лыгэпагчеӈэты ныпалёмтэлӄэнат, миӈкыри ӄун ынӄэнат нипӄинэт пыӈылтэлтэ, лыгъоравэтԓьамэл-ым еп тъэркин книгат.
Лымӈылтэ-ым.
Ынан лымӈылтэ ынкъам грэпыт ӄолеярак равалёмӈынат.
Эргатык кынмал мынылӄыт ынпыначгэты Атыкына.
Ытлён ынан чинит нытэгрэмӈыӄин, ӄырым лым ымморыгнотаеквэ таӈыӈ ваԓьын гырапӄылявол ӄыԓьугын.
Учёный киквъи.
Иӈӄун эвнэнэкэвкивкэ авынраԓьыт, ытлён чит чоттагнык атчьатыркын.
Мэмылына ытлён ивнин: Вай-ым ынӈот нитӄинэт лыгъоравэтԓьат: ыныкит гыныкы етгъи рэмкыԓьын, гыт-ым уйӈэ уттыкэ, ӄынчимэв утту оргоор, иӈӄун рэмкыԓьын номавын; эвыр-ым уйӈэ ымы орвыка — яракэн ӄол уԓьив увинтинэӈу ӄынчимэв.
Вынэ чамъам гыт чоттагнык рэйылӄэтгъэ.
яракэн ӄол уԓьив увинтинэӈу ӄынчимэв.
Вынэ чамъам гыт чоттагнык рэйылӄэтгъэ.
Тэгрыӈэнэ рэлку айколяннэн рэмкыԓьын.
Ынан айколё рыраннэн умӄэнэлгын.
Ынӄэн-ым умӄы Мэмылына пытӄыкытур ганмылен.
Рэмкыԓьын атчьатгъэ ынкъам рай ръакнигы калевэтгавыӈонэн.
Мэмылына пынлёнэн, ръакнига ынӄэн, ынкъам рэмкыԓьэ татлыӈык пууръу калевэтгавыӈонэн оʼраӈ.
Ынӄэн ӄытлыги Некрасовын стихыт.
Тэгрыӈэнэ ытри Мэмыл лыгитэӈу нэлгынэт ынӄэнат стихыт.
Ытри вай ынӈин пагчеӈэты ныпалёмтэлӄэнат, нымкыче пытӄыкалевэтгавыйго нынтыӄин, рыпэт акватыӈок, учёныя йылнин ырыкы книгы.
Мэмылына эʼнӄу люӈылгэ рыннин.
Ытлён иквъи.
Эвыр вай ораляйвыма рылеивыркын ынӄэн книгы, этъым аны ӈан лыгитэӈу лыӈыркын.
Пууръу ынан учёныйына рыӄэвивнин умӄэнэлгын.
Аны вэлынкыӄун, — иквъи учёный.
Вай-ым ынӈин Мэмыл гитэнэӈэԓьу нъэлгъи.
Ынӄэн гитэнэӈ ынан нэнаяаӄэн Тэгрыӈэ мыргоэнаертагнэты.
Ӄэйвитык ынӄэн мыргоэнаергыргын гэплыткулин аԓьэӄатыԓьатык чьымимлык Лыгъоравэтԓьаӈӄак, вэнлыги Тэгрыӈэ панэна ныпэгчиӈэтӄин тыӈачьэты.
Ӈирэӄ гивит галяат, ӈээккэӄэе нымэԓьэв пылыткунин школа энмэч ынин рагъёчачӈыё ванэван ботаникано, ипэ-ым агробиологияно нылгыӄин.
Наӄам пэнинэмил ынан мэчынкы нъурэнчичьэтыркынинэт ромакавъёттэ тыӈэчьыт, нъатвыркынэнат садыт, тэнъеп ынан чинит аԓьокэёт, нъэчимгъуркынинэт смородина ынкъам клубника, тыӈэԓьылӄылти ынкы вакаӈынвык, миӈкы тыӈэркыт епэчгин амыргынан рыттыт, челгоонъыт, эйгысӄуунъыт.
Тэгрыӈэ вэтыӄун кэлиткусӄивыԓьылӄыл институтэты.
Ынӈин нивӄинэт учителыт, ӈэнрилы нытэгъеӈӄин нэмыӄэй Тэгрыӈэ, эʼптэ-ым ынӈин нивӄин ынпыԓьын Мэмыл — ӄэйвитык ынӈэ нылгэглёӄэн ӈааккагты.
Хабаровск вынэ энмэч ӄырымэн Въэӈ!
Въэӈгыпы Тэгрыӈэ ныетӄин ӈирэче ыннэн гивик — элек каникулык ынкъам ԓьэлеӈкы.
Лымӈэ-ым ӄунэче ԓьэлеӈкы Мэмылына нэнаёпатӄэн ӈээкык.
Игыр-ым ытръэч элек, ӄунэче ыннэн гивик, рарагтыркын Тэгрыӈэ.
Ԓьэлеӈкин каникулыт урэкыԓьинэт.
Хабаровскайпы аӄапкэрыӈ.
Ымы вай кэлинӈивыт ӈыроча ораӈ рэлеркыниӈыт.
Ӄэйвитык вай Атыкын экык пыткы ыяа нырэгъючечӈыӄин — Ленинградык.
Вачаӄ-ым Атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт.
Мэмылын-ым тэӈытръэч амынан ӈээкык.
элек, ӄунэче ыннэн гивик, рарагтыркын Тэгрыӈэ.
Ԓьэлеӈкин каникулыт урэкыԓьинэт.
Хабаровскайпы аӄапкэрыӈ.
Ымы вай кэлинӈивыт ӈыроча ораӈ рэлеркыниӈыт.
Ӄэйвитык вай Атыкын экык пыткы ыяа нырэгъючечӈыӄин — Ленинградык.
Вачаӄ-ым Атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт.
Мэмылын-ым тэӈытръэч амынан ӈээкык.
Вачаӄ Мэмылына ванэван ныръарэгнэн ӈээкык.
Пууръу вай!
Мачынан нырэгъючечӈыркын, мачынан лыги нытчынин ымыԓьо агъёляткэё Мэмылына, мачынан ыныкагты нывэнтынэт ымыԓьо ръэттэ тэленъеп айпытваԓьыт лыгъоравэтԓьагты.
Ытчая Нутэӈэвытынэ акватыӈок мэмылмытӄык ыпаннэнат кавкавпаттэ.
Тэгрыӈэ акватыӈок етык, энмэч кавкавпаттэ гантэнмавленат, ынйивэ Гэмалӄотына ныпылмэръэв гытамманэгытъоля рычымкэннинэт, гыргоча-ым тэнуйгытъуле, иӈӄун ръэнут эвнэнмытӄынръэчумкэвкэ ченлечыку.
Аны кыкэ иам ынӈин мыкэԓьын!
Кавкав тыляма ӄырым итчыӄэву нитын — чемгъовты иквъи Гэмалӄот, — эвыр ыннанъылёӈэтэты эквэтыркын, ӈэръамытлыӈъылёмэл ӄытаӄъагэ.
Эвыр-ым аӈӄаеквэ тылеркын, ӈирэче мыкыӈ ӄытаӄъаркын, — нэмыӄэй иквъи Нутэӈэвыт.
Ӄэймит, Тэгрыӈэй, гынан вай тэӈу нинэлгигыт ынӄэнат кавкавпаттэ.
Ымы Мэмылына тэӈу нинэлгыӄинэт.
Тури ыяагты эквэтыркынитык, тыляма рэнуӈыткы.
Аӈӄаеквэ мури ытръэч Въэӈтагнэты мытрэлеэ.
Ытлыгэ ытръэч Въэӈтагнэты гым ринэркылеэ.
Ынӄоры-ым риӈэнэӈэтэ ринэнэквэтэквъэ.
Ынӄэн иӈӄун медаԓь гымнан тыпириэн.
Ынан ынӄэн тэленъеп энатваннэн.
Риӈэнэӈэтэ?
Ыныкит вай вайӈыԓьа Туарына лыги нъэлгынин, энмэн вай ынин Тэгрыӈэ рэрэгъючечӈысӄивы Хабаровскагты!
Чама-ым вай гырголята рэквэтгъэ, риӈэнэӈэтэ!
Ынӄэната ымы Гэмалӄот, Тэгрыӈэ ынкъам Нутэӈэвыт нэчичевын ынкэкин риӈэкин чимгъуйыръын.
Вай-ым ытри энмэч ынӄэнагты кэквъэт, ымы рыпэт ынпыначгыт тылекэвэ итгъэт.
Кылгынкэн-ым гивиӈит яал, еп ягталма Туар, ынӄэн вай ытръэч лымӈылык таӈытвыӈ.
Ынӈатал вэчьым Туарына пэгчиӈу нъэлгынин ӈээкык!
Чама вай ынӈатал колё корго нъэлгынин чычеткин ӈээкык!
Джуг-Джур ӈэгйиквик.
Хабаровскык вэтыӄун ытлыгэты гитэнэӈ тырэркурӈын, — эмӄэлелвынэ иквъи Тэгрыӈэ ынкъам ынӄэната чимгъутэ ӄынур рыӄэргавнэн ынин ԓьулӄыл.
Тэгрыӈэнэ люур вай чичевнин, чимгъут, ынӈытэӄ вэтгыԓьо, эргыԓьо ваԓьыт, авынвагты ръэчетыркыт, пылмэты нъэлыркыт, ӄынур вай йыӈэчыку нъэлыркыт.
Элкымъятэты ымы ӈан нытваӄэн.
Этъым вай риӈэмъетэ ытлён риԓьэннин ынкъам ытлён тъэраткоӈӈоэ.
Вай ынан гым энанэнагляквъэ, — эмӄэлелвынэ иквъи Тэгрыӈэ, гэтама ынык ыʼттъыёча вакъотваԓьын топыԓьын тылетумгытум.
Гымнан-ым ӄонпы ымыԓьо гынрыру лынъёлӄыл.
Ӄымэл-ым ынантаӈычьыгыргын вама тырэйылӄэты.
Топыԓьын тылетумгытум вэчьым ӈан географ.
Лымэвыр геолог.
Вэчьым ӈан экспедицияк игыр варкын.
Миӈкыръим ӄун мынгык, лиӈыткучьык ачгыта кампыс.
Чама-ым ӈан йылма рыляйвыёт ченлет, ынан йылнин ытръэч мэйӈымэнигъинъэн, ӈырантанйыръаткарманыԓьын.
Лыплявтыԓьын, ынин ԓьулӄыл кувчемгъовты чама онтымэты нытваӄэн.
Ытлён геологиякэн профессор, — вэтгычемгъоэ Тэгрыӈэ.
Рай лыгимэйӈывитԓьэн нотагаймычьын.
Манэпылвынтын, мытӄымыт, лымэвыр апатитыт.
Ытлён ныгагчьав Москвагты нэтвээн тывынвы ынӄэн пыӈыл правитеԓьствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлӄыл пыӈыл.
нотагаймычьын.
Манэпылвынтын, мытӄымыт, лымэвыр апатитыт.
Ытлён ныгагчьав Москвагты нэтвээн тывынвы ынӄэн пыӈыл правитеԓьствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлӄыл пыӈыл.
Ӄэйвитык-ым ынӄэн тылетумгытум ымы ӄырым геолого, ипэ-ым инженеро-тараӈыԓьо таӈэтыӈ лымэвыр бухгалтеро-ревизоро, Въэӈэты эквэтыԓьу эмрэнчичьэнӈэ рай ръафинотчёт.
Вачаӄ-ым Тэгрыӈэ эмӄэлелвынэ энмэч нинэвинрэтӄин чимгъук Совет Министрэты пыӈыл: — вай ынӈин нъивын Тэгрыӈэ ынык вакаӈынвык вак.
Вэймэну лынъёторэ тумгытури министрторэ.
Аны вай тылгэкоргычьаркын гым, иӈӄун тытвыркын торыкагты майӈыԓьоо, винрэтыԓьылӄыл гаймычьавык мургин Родинакэн ӄолеыяанотанот, ԓьуплыткук ынӄэн нотасӄыгаймычьын.
Вэчьым рай игыр лым ӄутти нотасӄыгаймычьыт варкыт ӈэнку районык.
Ытри вэтыӄун ԓьоолӄылтэ ынкъам вэтыӄун мытрэԓьуӈынэт!
Ӈэнку нутэн мигчитԓьэлӄылти энмэч игыр нырэгъючечӈыӄинэт.
Гымык рээн гэриӈэмъетлин ыннэн лыгиӈинӈэвысӄэт.
Ытлён нырэгъючечӈысӄивӄин… Тэгрыӈэнэ рыпэт рытгэваннэн, энмэн вай ытлён ипэ агробиологияԓьо ванэван геологияԓьо ныринӈыэн.
Ӄутти-ым тылетумгыт Тэгрыӈэнэ мэчлыги.
Ытри ынан лыги рытчынинэт еп аэровокзалык, аʼтчама риӈэнэӈ.
Ытръэч вай ытлён катам акватыӈок пыкиргъи.
Тыляма-ым мытӄытыёма, ытлён кытэӄэй чейвыткуи амрамылявӈа, ынӄо выквыткынык вакъоэ, йытонэн кэликэл ынкъам рай ръэнут калеӈӈонэн риӈэнэӈэткуԓьэ акватыӈок айӈавтагнэты риӈэтылеԓьыт.
Лыгэн-ым вай Тэгрыӈэнэ люӈэлкыле ипэ мэӈин ынӄэн топыԓьын тылетумгытум.
Ӈирэӄ Главсевморпутык мигчирэтыԓьыт командировкайпы нырагтытыляӄэнат.
Ӄол вай — эргыпатыԓьын риӈэнэӈэткуԓьын, Герой Советкэн Союзкэн, чекыяагты риӈэмъетык эргыпатыԓьын ымнотагты Тэгрыӈэ еп мъыӈээккэӄэю вама.
Игыр-ым ытлён энмэч мэчынпыԓьын, мэйӈэрмэну нитӄин.
Ынныконсервазаводкэн стахановыԓьын Рэнтыгыргын ынныпромышленностык тэгмигчитԓьэк омакатынвэты нылеӄин.
Союзпушнинакэн уполномоченный — мачьыръылыляоравэтԓьаӄай, чинит ӄынур ятъёлӄай, вай ӄынур ванэван гыргол, ипъэм ченэтмэгчервакаӈынвык нытваӄэн.
Ынан майӈычетлёгылгыкалеёчгычыкойпы нэнагтойвыӄэнат кэлинчымкэтти, нинэнчичьэтӄинэт цифракалейвыёттэ кэлитъулти, оʼмчелгыкалетконаӈата ныкэлиткуӄин.
Крайисполкомык президиумык ваԓьын ынкъам крайгазеткэн кэлимигчитԓьэн нэмыӄэй рай вэчьым нымкыче риӈэлейвыԓьыт.
Ытри нычьумэткуӄинэт.
Тэгрыӈэнэ тэӈвытку ԓьуркынинэт ынӈин ваԓьыт чьумэт: чьоматкоёлгык пууръу — манэёчгывытрын гэлгыԓьыма ынкъам гувыԓьыма гаквадратӄайма; чьумэт нывычгыӄэнат, пластмассайпы тайкыёт, ынкъам вай ытри чьумэткуԓьэ нынвытгиӈэвӄинэт квадратӄайык патгыргэты.
Чьумэткуԓьыт галгэгаймавленат, рыпэт ымы ванэван эʼмпытвак ныпаанат, таӈванэван ӄэргычьэты нытлепынэт.
Аʼмын-ым вай, ымы Тэгрыӈэ энмэч урэриӈэмъетыркын.
Ынан йытонэн калеёчгыӄагчыкойпы книга ынкъам чит ракалевэтгавӈыркын.
Вачаӄ таӈылвавыркын: ӄынур вай ӄэргычьа ӈан ӄонпы лылет тиӈуйвыркынинэт, ынкы-ым рай ӄонпы вытрэтыркын ынӈатал таӈамалваӈ ваԓьын таӈпэраԓьын имыръэнут.
Ыныкит риӈэнэӈ киткинуӄэй ӈачгэты наркычатӄэн, Тэгрыӈэнэ чьумэткуԓьык эмпытваԓьык левтык гыргочата нинэԓьуӄин ӄэлпэратыԓьын аӈӄаткын.
Ытръэч ӄунэче ынан ԓьунин аӈӄаеквэ тылеԓьын пароход, наӄам таӈӄонпы — эмӄынэйычгитэ тэркыӄэлпэратыԓьын орааӈӄаткын.
Мыраӈӄач-ым, Тэгрыӈэнэ ӄэргычьык ӄача рымагты — ӈэгти, ӈэгти, ӈэйымкын.
Иквыӈэгйиквин, армапэраԓьыт ыʼлетыԓьыт ӈайыткынтэ, эквыӈайыткынкэн вэтгысӄыт.
Ӄэйвэ ынӄэн ӄырымэн Оймэконкэн ӈэгйиквин?
Вынэ ӄырымэн.
Оймэконкэн ӈэгйиквин гынмыеп мытрэӈагаляан.
Топыԓьа тылетумгэ ӄынвэр-ым рывэнтэннинэт лылет.
Тэгрыӈэнэ эвыр ынӄэн раяагнэн.
Вай эвычагты лылямма, — иквъи ытлён, — ӄынур вай ӄырымэн лыгинутэнут, ипэ-ым вай нутэкэликэл.
Ӄыгитэгыткы аныӄун, ӄынур нутэкэлик.
Ӄэглынангэт?
Ии.
Пытӄылым гыргол рэӈатыляма нутэсӄын майыӈкы нутэкэлимил ныпэраӄэн.
Игыр вай эви ванэван чекгырголята мынриӈэмъенмык?
Игыр?
Тысяч метрыт!
Вай лыгэн километр нотасӄытагнэты?
Ии — ӄун.
Гыт-ым, ӈан вэчьым вытку риӈэтылеркын?
Тэӈвытку.
Вай ынӈин тыгтыпэраркын?
Вынэ аны этлы.
Лыгэн ӄынур вай мачьаӄаԓьоӈ.
Ӄэглынангэт-ым нутэкэлимил гырголяйпы нутэсӄын пэраркын.
Вай нутэкэликэл еп риӈэнэӈэк чекъыттъыёл гантомгавлен.
Ынкъам вай нутэкэликэл ӄэглынангэт пэраркын, ӄынур гырголяйпы гэтаё нутэсӄын.
Ынӈатал-ым ынӄэн гымык чимгъугйит таӈычьыгыргын.
Ӄэглынангэт— географ!
Вай ытлён таӈванэван ынӈин нычимгъуэн, эвма энмэн вай гырголяйпы нутэсӄын нутэкэлимил пэраркын.
Тэгрыӈэ нэмэ лыляпыткоӈӈоэ ӄэргычьэты.
Ӈутку ӈэгти гынмылкинэк алваӈ ваԓьыт.
Уввытэчгытрыпэраԓьыт, ынӄэн вытэгчытрыпэран авэтгыкыԓьэн, ынӄэн ӄырымэн ипэ ӈэйин пэрагыргын.
Ынӄэн ӈан майыӈкы рай ӄынур рэӄиничгытгынникин мэйӈыӈэлвыл ӈайгыточгык нэвииӄин.
Вынэ ынӄэн ӄэйвэ: уввытэчгытрыпэрамкын Тагрыӈана рай иам эюԓьыԓьу ныпэраӄэн.
Умкуум!
Ивкэ вай ӄиникви, — пынлёнэн ынан топыԓьын тылетумгытум, — ӄэйвэ ынӄэн ӄырымэн умкуум?
Умкуум.
Ынӄэн-ым ипэ ӈэйкин умкуум.
Умкыкыԓьин эмнуӈйиквин тэленъеп мытгаляан.
Умкыт!
Лыгиумкуум!
Ынӈатал-ым тэленъеп ынан нинэрэԓьуӈӄин умкуум!
Ынык уʼрэтнымык, лыгэрак ачгыта энмэч оʼптытъар оттырат.
Рырытковты ынӄэнат ярат парохода нэрэтынэт — мыкыӈ мытлыӈӄылеккэнак уттыт ыннанпароходыткынык.
Нымръэтнолгата нытвэтчатваӄэнат уттынпыт, ынкаткынык кытыйга рыӄавъелъёвъёттэ ныймэтваӄэнат электроораакӄагтэ.
Уттынпыт — ынӄэн ымы уттыт, гэмгэуттуут-ым чит эюԓьыутту гытлин — чит нынӈэӄин, нывытэчгытрыпэраӄэн, рытлыт кытыйга нэнанкамагравӄэнат, ӄынур-ым ӈан уттытумгыт винвэ нэнанвэтгаатӄэнат.
Тэгрыӈэнэ нымкъэв ынӄэн нэнакалевэтгавӄэн, нинэгитэйвыӄинэт уттыт картинак.
Ыныкит вай таӈымыԓьо уттыт мурык нымык ваԓьыт, — нычимгъуӄин Тэгрыӈэ еп ӄонъачгынкылассык калеткома, — люур нъэюнэт, нъэлӄутынэт, вытвыта нъавэръэпынат.
Вэчьым аны ӈан ымыԓьыомкоом нъатваана рыӄавъелъёвъёттэ ныймэтваӄэнат электроораакӄагтэ.
Уттынпыт — ынӄэн ымы уттыт, гэмгэуттуут-ым чит эюԓьыутту гытлин — чит нынӈэӄин, нывытэчгытрыпэраӄэн, рытлыт кытыйга нэнанкамагравӄэнат, ӄынур-ым ӈан уттытумгыт винвэ нэнанвэтгаатӄэнат.
Тэгрыӈэнэ нымкъэв ынӄэн нэнакалевэтгавӄэн, нинэгитэйвыӄинэт уттыт картинак.
Ыныкит вай таӈымыԓьо уттыт мурык нымык ваԓьыт, — нычимгъуӄин Тэгрыӈэ еп ӄонъачгынкылассык калеткома, — люур нъэюнэт, нъэлӄутынэт, вытвыта нъавэръэпынат.
Вэчьым аны ӈан ымыԓьыомкоом нъатваана Ӄэтыӈок эйычгитэ нымкъэв нынноматӄэнат аӈӄачормэты мэйӈуттыт.
Вачаӄ уйӈыԓьинэт авытвыткыԓьэнат, рытлыт гэмчеткулинэт вачаӄ вай панэна маляётваԓьыт.
Тэгрыӈэнэ нылгинуръэв нинэгитэӄинэт ынӄэнат номыԓьыт аӈӄайпы уттыт лыгэн вай Мэмылына лымэвыр рай ӄутынэ микынэ тынылвэнаӈаткотагнэты ынӄоры оргоор лымэвыр тэвэнаӈ эмрэтэйкыӈэ.
Игыр-ым вай Тэгрыӈэ умкылӄык гыргочата риӈэмъетыркын.
Умкывыргыргын, — нычимгъуӄин Тэгрыӈэ, — аны миӈкыри рай ваԓьын?
Ӄынур эты выялвыргыргын лымэвыр эйычгивыргыргын?
Этъым лымэвыр ӈан ӄынур риӈэнэӈтылечьывыргыргын?
Ытлён вэтгычемгъоэ: лыгэн вай пыкиринэӈу Хабаровскак ынкъам институтык нъэлыплыткук, вэтыӄун чымчаомкэты рэлӄытгъэ.
Лымэвыр рэквэтгъэ, эвыр умкуум ыяа ратваа.
Рэтэйылигнинэт рылгэ эюԓьыԓьыт уттыт, рэгитэгнинэт оʼракытыйгэты рытле левалыткоԓьыт, рапалёмтэлӈынэнат выргыргэтыԓьыт.
Ынан чит пынлёркынэн тылетумгытум: ӄэйвэ варкыт умкыт Хабаровскак ӄача, ынръам вай ытлён энмэч гилкымъетлин.
Тъирэткуркын, лымэвыр элкымъятэты чимгъуркын, иӈӄун авнанваӈэлтавка?
Вынэ-ым вэнлыги ӄырым ытлён пынлёԓьатык рываӈэлтавъёлӄыл.
Авынраԓьоӈэты таӈымыԓьо рэӈатыляма, вай тылетумгэ нэныгъевын Тэгрыӈэ энмэч ыныкит риӈэнэӈ вакъоэ Хабаровскак.
Акватыӈок таӈымныкэрэт Тэгрыӈэнэ ганвэтгаатлен въэӈкэн тумгытум.
Ырык Тэгрыӈэ ытри Мэмыл гэнвитлинэт.
Атэ ӄулирэлку ныйылӄэтӄин, тумгыӄэгти-ым катам эргыръотагнэты люнйылӄэтэ.
Ынӄэната, чама акватыӈота, ԓьоойвыёта рэӈатыляма рыпэӈъивэннин Тэгрыӈэ.
въэӈкэн тумгытум.
Ырык Тэгрыӈэ ытри Мэмыл гэнвитлинэт.
Атэ ӄулирэлку ныйылӄэтӄин, тумгыӄэгти-ым катам эргыръотагнэты люнйылӄэтэ.
Ынӄэната, чама акватыӈота, ԓьоойвыёта рэӈатыляма рыпэӈъивэннин Тэгрыӈэ.
Ӄырым рымагтэты мынриӈэмык, — иквъи топыԓьын тылетумгытум, рыема Тэгрыӈэ рэлпэпы.
Тэгрыӈэ ӈытогъэ рэӈанаӈчыкойпы.
Лыгэн тэӈвусӄымчыку, ӄынур ԓьэлеӈкы.
Лыгъоравэтԓьанотак августык ымы эмгынунныкитэ ванэван ынӈин нывусӄэвын.
Тылетумгык рээн ытлён вэтгысӄыеквэ ӄэргыаэровокзалеты эквэтгъи.
Ӈэнрилы ымы ыргин кимиттъык нэрэтынэт.
Амын ӈот риӈэпкиртык тумгытури!
Мытлыӈэн минутат галяк автобус рэпкиргъэ.
Тургин-ым вай, Юрий Николаевич, ковԓьоргоор ӈутку, — ивнин дежурниԓьэ крайисполкомык президиумык ваԓьын.
Амын йыӄӄайъым, — иквъи Юрий Николаевич.
Ӈыроӄ вакаӈынвыт варкыт.
Вэлынкыӄун, — татлыгнэн ытлён эргыпатыԓьа риӈэнэӈэткуԓьэ.
Вай-ым гыт мачынан трапэлягыт.
Гыт Хабаровскак ӄонпы ваԓьэгыт.
Вай-ым тумгыт ӈутрилы вытку пыкирыԓьыт мэчынкы трэйӈэӈынэт.
Амын етий, Игорь!
Гымнан-ым, Тэгрыӈэй, гынин чеӈыл.
Какомэй!
Нылгинитчыӄин.
Вэчьым вай книгат?
Книгат.
Мачамкынигат.
Вай-ым тэӈынӈин гым тычимгъуэк.
Ымы-ым вай гыт, тумгигыт Холмогоров, рэмкыԓьигыт эʼптэ гымык ковԓьорва ӄэквэтги.
Холмогоров — ынӄэн топыԓьэн тылетумгин нынны.
Ытлён иквъи: Гым-ым вай турык Хабаровскак нымкыче нытвайгым.
Чама-ым вай амгымнан ковԓьоргоор тырэйыръэнӈын.
Вэнлыги ымы ытлён Юрий Николаевичына рырвинрынин.
Город ныӄэргыпэраӄэн, вачаӄ Тэгрыӈэнэ ымы ръэнут аʼӄаԓьоӈ: ытлён эмгынунык нанвакъовын, мыраӈӄачкэн ӄэргычьын агтанэн Холмогоровына, ӈачгыӈӄачкэн-ым — Рэнтыгыргына.
Ытри ӈирэргэри амгынон городык ӈытоат, рамкыԓьырак Амур ӄача, ынӄо-ым ковԓьоргоор пединститутык нымытварагты йъэчычегъи.
Равытгырэты пъултыэт, ынкы тэӈуйӈэ ымы ыннэн оʼраак.
Ытръэч ковԓьорвъораака нычьувъэв нэнанӄэргавӄэн ръэт.
Ынӈатал-ым эʼтки, — ныӈынваӈэӄэн ынӈин Юрий Николаевич, ӄынур вай ынан чинит аʼткэвма гэтэйкылин равытгыр.
Чывипыт йъилгын торымготагнэты калеткогыргын нъэлгъи, вачаӄ-ым еп анӄэргавка ӈотӄэн вакаӈын.
Вай-ым ӈотӄэн турыԓьын район, вытку мыттараӈыркын ӈутку.
Вынэ вай морыкы ӄивыткуй, Тэгрыӈэй, ыныкит ынӄэн аʼткэвма ратваа.
Ковԓьоргоор нывилгъи, ковԓьорвыткоԓьа йытонэн Тэгрыӈэнин чеӈыл, тытлык ӄача рытрилнин ынкъам пэлӄынтэтгъи.
Наӄам ытри люӈэквэтэ итгъэт тытлыркыпчыткоԓьын Тэгрыӈа татлынтагнэты коменданта.
Евъев, евъев, — ӄочеткынатгъэ рачыкойпы йылӄыӄулиӄул.
Кытэӄэй вэтгавыплыткок ынан оʼмрайпэчгыт йыннэнат.
До свидания, Тэгрыӈэй!
До свидания!
Ковԓьоргоор ныпылмэръэв тылигъи ынкъам эквэтгъи.
Тэгрыӈэ таӈамынан пэлятгъэ.
Кытыйгыръоэ, гыргол рай ръэвыргыргыръуи — ӄынур рай кытыйга нэнанлыплятӄэнат кыкватпэӈамкын ынкъам нинэнытруӈэтӄинэт рэпалгык.
Ынръамым мэӈӄо августык пиӈэпиӈ?
Вынэ вай ынӄэн ӄынур мыкрилвыргыргын — вай кэтэм ынӈин нытваӄэн, ыныкит лыгичивтыл, киткит левтык гыргоча нырэӈагалясӄычатӄэн гачгамкын.
вай кэтэм ынӈин нытваӄэн, ыныкит лыгичивтыл, киткит левтык гыргоча нырэӈагалясӄычатӄэн гачгамкын.
Комендантӈав гъомрайпэчгыма пэлӄынтэтгъи ынкъам рывэнтэннин тытыл.
Тэгрыӈэ рэгъи ралковты ынкы энмэч ӈирэӄ ӈээккэӄэгти ныйылӄэтӄинэт.
Ипэ-ым вай амынан ыннэн ӈээккэӄэй ныйылӄэтӄин, ӄол-ым гэгъевлин ынкъам аплёратвака Тэгрыӈэ атчьатыплыткок, пынлёнэн ытлён.
Ӈээккэӄэй, ванэван еп ӄыйылӄэтги?
Епэчгин.
Микигыт-ым?
Тэгрыӈэйгым.
Тэгрыӈэйгыт?
Тэӈвытку ынӄэн нынны тывалёмыркын.
Тэгнынны.
Гыт Чукоткайпы?
Ии.
Гыт-ым микигыт?
Гым Светланайгым.
Нычигмъэв — Светайгым.
Иам-ым гыт кимылтэти?
Вай пэтле экзаменыт рэплыткуӈыт.
Гым-ым энмэч институтык гэнъэлигым.
Вай документыт гымнан почтата тынӈивынэт ынкъам никвым, вай энмэн институтык гэтчигым.
Медалыԓьэгыт?
Ии.
Ытръэч вай гымнин серебромедаԓь.
Вэнлыги-ым экзаменка.
Ынӈатал-ым йыӄӄай-ым!
Вынэ ӄыйылӄэтги, вэчьым аны тыляма пэӈъивэти.
Урэтылей?
Ванэван.
Риӈэнэӈэтэ.
Ванэван ӄайылгав?
Таӈванэван.
Ынӈатал-ым таӈычьыгыргын!
Эргатык ымыԓьо морыкагты нымэԓьэв ӄытвыгын.
Гым вай тэнъеп эриӈэтылекэ.
Мынйылӄэнмык, эргатык ипэ мури консуԓьтациягты ӄытыԓьылӄылмури.
Ӄыйылӄэтгъи.
Ынръам вай кытэӄэй вак Светлана нэмэ винвэӄэй иквъи: Тэгрыӈэй, гыт еп эйылӄэткэ?
Епэчгин.
Ръафакуԓьтетык гыт рэкэлиткуэ?
Естественник.
Гыт-ым?
Гым литератураԓьык.
Руссийилыкин ынкъам литератураԓьын факуԓьтет.
Ымы Варя литфакык рэкэлиткуэ.
Вай ӈотӄэн ӈээккэӄэй, мургин нымытватомгын.
Ытлён Варяно нъэйӈэвӄин.
Гым чит ымы литератураԓьык факуԓьтетык нырэкэлиткуӈигым.
Ытръэч вай гым никвым, энмэн ӈэранфакуԓьтетэты чамъам.
Вынэ ӄэглынангэт ӈэранфакуԓьтетык кэлиткук нынъотавӄэн.
Ии-ӄун.
Вай гым никвым татлыӈык, энмэн литература гымнан мэчынкы ымы кружокык тырэрэгъючечӈыӈын.
Ӄэглынангэт, литератураԓьын кружокык.
Ынкъам чама вай.
Мэй, вай аныӄун ынӈот гым тычимгъук.
Миӈкыри?
Вай ынӈот.
Гым нэмыӄэй естественный наукагты нырэгъючечӈигым.
Вай-ым ынӈот мынвэтгаквылгымык: гымнан гыныкы ымыԓьо мурык факуԓьтетык гыёлятъё тыратвыркын, гынан-ым гымыкы ымыԓьо турык гыёлятъё.
Ва?
Ии вай.
Ӈот-ым вай мытвэтгаквылгымык.
Игыр-ым мынйылӄэнмык.
Ӄымэл-ым вай ыныкит гым ӈанэнӄач аʼткэвма тыратваа экзаменма, мургин вэтгаквылгыгыргын раӄылӄылё ратваа.
Ӈээккэӄэгти выйитвыэт, вачаӄ нэмэ лыгикытэӄэй.
Игыр-ым вэтгавымгоэ Тэгрыӈэ: Светланай!
Гой?
Светланай, вай ытръэч ӄунэче тырамӈылёгыт.
Гынан лыги, вай миӈкы ӈутку таӈыркорыӈ гитэнэӈ.
Ръэнут?
Гитэнэӈ.
Гитэнэӈ?
Ӄэлюӄ-ым таӈыркорыӈ.
Ӈутку таӈымыԓьо таӈыркорыӈ.
Гым вай ӈутку энмэч вэлыткораеквэ гэмэчлейвигым.
Гым вай нэмыӄэй тэӈвытку Хабаровскак.
Мэӈӄоры-ым гыт?
Комсомоԓьскайпы.
Иам-ым гыныкы гитэнэӈ?
Ынӄэн эʼтки оратывъёлӄыл.
Увэӄучилӄыле тыӈивыйгу рыннин?
Вынэ ынӄэн ӄырым уваӄочелӄылеты.
Ынан эргатык тыратвыӈын.
Ӄыйылӄэтги.
Ӈээккэӄэгти, ӄынвэр вай, йылӄэтгъэт.
Инъэ Тэгрыӈэ ӄэргычьайпэчгык выюнтыԓьэ катамԓьолӄылеты тиркыӄымчучьэ рыгъевнин.
Йылӄыёлгык ӄача, стулыткынык ынин танӈыӈавэръын ныймэтваӄэн, танӈыӈавэръэты-ым гэтиплин кэлиӄэй.
Тэгрыӈэнэ йыннин ӄэлиӄэй ынкъам калевэтгавыӈонэн: Ӈэвысӄэтӄэй, мури консуԓьтациянвэты мытылӄынмык (вынэ вай йылӄанма гынин нынны тынтыяатын: вай ытръэч лыги — нылгинытэӈӄин, ытръэч-ым миӈкыри ипэ ваԓьын тынтыяатын. )
Люӈыныгъевэ мытынтыгыт, миӈкыри ӄун лыгэкавычьэты ныйылӄэтигыт.
Вай мурык ченлечыку таӄъат ваԓьыт ӄынур чиниткинэну ӄылгыгынэт.
Вэтыӄун чанлячыковты ӄытлепги, ынкы рай чачаръанотат варкыт.
Ыныкит рараяагӈын утюг, комендантӈавгыпы ӄыгнатгын.
Ытлён ытчай Дуняно нъэйӈэвӄин.
Энмэч ток варкын электроутюг танъяаӈ.
Света ынкъам Варя.
Вынэ ӄэглынангэт утюг яаёлӄыл.
Игыр вай эӄэгниркын, таӈыйпыӈ элгымычыквын, ынръам рай вэчьым ченлечыку кымъукэтгъи.
Таӄъат-ым ӈан Варяна ынкъам Светана ченлечыку ваԓьыт.
Аны рай ръачачатакэчгыт ынкы?
Вынэ аʼӄаанӄатыӈ, ыныкит вайманэты наранӄамэтвавӈыркынэгыт.
Ынан вай ыныкит ӈээккэӄэгти рарагтыӈыт, Тэгрыӈэнэ ытри Нутэӈэвытынэ ыпатъёта кавкавпата ранӄамэтвавӈынэнат.
Ытръэч вай ӄэйвэ наранчачаԓьавӈынат ыргынан мэмылмытӄык ыпатъёттэ кавкавыт?
Этрилкэ кэлиӄэй, Тэгрыӈэ нэмэ вынынтатгъэ чотчотыткынэты ынкъам кавычьатэты эʼмйиргъи.
Ынӈатал-ым вай миӈкыри алваӈ ваԓьыт ӄэргычьайпэчгыт!
Кэргыпыткуԓьыт рай.
Ӈан ынӄэнат кэргыпыт ныкамаграӄэнат!
Ытри нывиврэԓьэтӄинэт, оʼралвагты нылиӄинэт, нувэвӄинэт ныӄэргавӄэнат!
Тэгрыӈэ илкымъетгъи, нэнэнэӄэймил кэгрилӄэе маленэнат лылет.
Вынэ вай ӄырымэнат ынӄэнат кэргыпыт, ынӄэн рай ръэвыйилвыйилти ӈаргынойпы.
Ынӄэн вай.
Ынкъам люур вай Тэгрыӈэнэ чичевнин, энмэн рай ынӄэн оттывытвыттэ ӄэргычьык ӄача ваԓьыт.
Вай ынан ынӄэн нытъивъэв нинэчимгъуӄин, ынӈэ вай чинит гэмо, мэӈӄо ынӄэн тъэватгыргын.
Вэчьым-ым рай титэ, ӈан ръакинок, ынан гэԓьулинэт ынӄэнат тэркыӄэлпэрат, кытыйга рэлёёк вытымкык.
Игыр-ым ынан нытъивъэв лыги: ынӄэн эюԓьыԓьыт уттыт ыныкы вайманэты рытле нылевалыткоӄэнат!
Эплеккэ аммычыквыԓьын Тэгрыӈэ кытгынтагъэ ӄэргычьэты, рывэнтэннин.
Ӈирэӄ таӈпэраԓьыт иквывылгилти ораыныкы нырытлынпэтгавӄэнат.
Вай ӈотӄэнат вытэчгытрыԓьыт, чыӄыԓьыт вытвыттэ, ытри тантайылеӈыӈ рылгэ, таӈынтымлятыӈ ылпэты, йыкыргычормэты.
Тэгрыӈэ оʼрэвтылягты нытлепӄин.
Вай ӄэйвэ, ӈирэӄэв пытвыран.
Вай этъым айвэ вулӄытвик, ытлён эвыча ӄотытвама, ытчайым Дуня омрайпэчгынтагъэ.
Ӄэйвэ-ым мэӈӄо ӈутку нытваан гачгамкын?
Вай ытръэч Тэгрыӈэ экэвкыԓьин: тыӈэчьыт мэчынкы таӈвыргыргатыӈ ванэван амынан нотасӄыткынык, мэчынкы-ым ымы чекгыргол.
Ынӄэн вылгилти нывыргыргэтӄинэт айвэ вулӄытвик ынык гыргоча, ынӄэн вылгиле ӄынур вай нывэймэнэӈинмэтӄин ытлён турыпкирыԓьын.
С. Тумгыт.
Сентябрь-йъэлгын.
Айвалыӈӄачкэнат ӈайгыточгыт нывытэчгытрыпэраӄэнат, ынкэлыку увчелгыпэран — ӄынур кэлиннилын — ынӄэн уунъыт чама рыттыт.
Ыныкит галяк ынӈэнгыточгыеквэ, эвыр ынкы култэт уунъымычутэ нувпэраӈӈоӄэнат.
Амгынотъылёк тиркытир еп нымачгытлягнаӄэн.
Вачаӄ ыныкит йъытъуле нинэйпыӄин ытлён — аны ныӄэвӄин: вай ԓьаляӈръоӈӈон энмэч лыгичымче.
Аӈӄайпы нычьыкытыйгатӄэн.
Чывипыт йъилгын галяк лымэвыр киткит мыкыӈ, Лыгъоравэтԓьанотанот ръылетгъэ.
Ӈэгвытгырык-ым чама айгысӄыӈайгыточгык еп кытурԓьэлеӈкинэт кытавыԓьыт еӄаеквэт, ӄэлюӄ-ым ымаляӈэт ванэван тиркытир ӈэнрилы нъээкуэн.
Еӄаеквэгэӈгыпы эвтысӄыеквэ оʼраӈкагты вээмӄэгти ныпыԓьыԓьэтӄинэт.
Вачаӄ ымы ынӄэнат пэтле раӄэтыкванӈыт.
Ныкирит эӄылпэ нывусӄыръуӄин.
Игыр ӈаргынэн ныӄивритутъэвӄин, ынкъам, эчги тиркытир намэчатӄэн, Тэнмавына маякык электроораак нинэнынлевӄин.
Маяк ынанэквыэнмыткынык нытваӄэн.
Ынкэкин чычамыткавыԓьын ӄэргыӄэр ыяайпы нывытрэтӄин, ынкъам Иʼрвытгырык галяԓьыт аӈӄаляйвыԓьыт колё ныръэгӄинэт Тэнмавына.
Кымъыргин бригада ныпэлӄынтэттылеӄин Ӄытрыӄоймайпы.
Ӈэнри ытри гатылячьымытӄынталенат ынӄам чама гагтыленат учебникыт.
Палӄынтаттыляма рай ръэгъи тылечьын: ӈылынтоԓьатыӈоэ, ӄынур аʼӄапэнъёлгын, нывэлыԓьатыӈоэ, ынӄоры ӄынвэр ӄонпы нывилгъи.
Чама вай айычгэръоӈӈогъэ.
Наӄам ченэтнымтагнэты лымӈэ ымъылёӈэт ынкъам ымныкэрэт тылеԓьылӄылти!
Тэва эмнуӈэтгэт, нагтон ӄэйъытвъэт.
Кымъын ӄытгъи Тэнмавына маякэты, вэтгавъёлга рымӈылявынво рыннин председатеԓь колхозкэн Эргыръон, энмэн вай ытри кимылтэтгъэт.
Ӄэтэв вай тылечьын чымче маякгыпы чимэтгъи, ӄымэл-ым ымы вай аʼӄанымӈылявыӈ яраԓьыт.
Ыныкит Кымъын виргъи энмыткынгыпы, ӄэйъытвык ӄача энмэч гэнылӄутэтлин манэгран.
Ынкы ӄача ратамманэгытъолыткынык рырыткоё тылечьын нытваӄэн.
Тылечьыткуԓьэ Йынрына мытӄыръэчумкэтыԓьэ, увпэраля нылгиныпылмэръэв нинэгитэйвыӄин гэмгэчывипыт тылечьыкин ынкъам кытӄонача гэватэты нырилпынилюӄин.
Бригадир эймэквъи тылячьыткоԓьэты ынкъам пынлёвты вай ӄынур мачьайӈаԓьатэты чама ейвэчу лыӈэты гитэнин.
Вачаӄ лыгэнитык: линтъылыԓьын тылячьычематэты тылечьыткуԓьын ымы люӈытлепэ итгъи гырголягты, пыкэрыԓьэты Кымъына.
Ынкы Кымъын пытӄы чымчагты эймэквъи ынкъам пынлёнэн: Ыʼмто?
Йынрын вэнлыги нъэмпытваӄэн.
Ынан пылягкагноткынтэ нинэгитэӄинэт ынкъам таӈавъеткынка нытваӄэн.
Аны вынэ эʼтки, — иквъи вакъома ратамманэгытъолык ӄача Кымъын.
Ынӈэ вай колхозык нъатчаркынэмык.
Пэтле агновты рэмкын рарыркаӈыттысӄэвы, муръим ӈутку.
Вынэ эʼтки, — вэтгыры вагъэ Йынрын.
Ымы гынмыеп рыпкэратъёлӄыл мытынкимэвыркын, — ӄэйыӄын нывэтгавӄэн Кымъын.
Энмэч сентябрь-йъэлгын.
Ӈинӄэгти калеткорантагъат.
Ытри аны рай рэгъючечӈыԓьылӄылти, вачаӄ ӈот учебникыт ӈутку мурык ыʼтвычыку.
Гыт, Йынрон ныӈинигыт, уйӈыԓьигыт энэнэнэкыԓьигыт.
Кымъынэ эмӄэлелвынэ ӄынур вай ԓьунин, миӈкыри ытлён колхозпредседателя Вамчена ынкъам учителя Эйӈэсынэ ӈынваӈэно нэлгыркын.
Рыпэт ынӄэната Кымъын этчывъентогъэ.
Вусӄыръугъи.
Вытку эргатык ыʼлё тылечьыткуԓьэ ӄэйыӄын рэтэнкэвӈыгнин тылечьын.
Кымъын иквъи: Йынрон, манэграгты мынрэмык.
Вэнлыги вусӄымчыку ӄырым ымы рылгычьомыткынтэ ӄыԓьугынэт.
Мынчаё ынкъам мынйылӄэт.
Ынан эргатык, еп этиркининикэ трэныгъеквыт.
Ынан люрэӄ инъэ тылечьын рэтэнкэвӈыӈын.
Ӈотӄоры чымче — нымным.
Ынкы нымкыӄин Кымъынин чычеткинэт нынымытваӄэнат.
Кымъын нымкыче ырыкайпы нытаӄэн: ытлёнъым игыр ӄырым ӈэнри нылӄытын.
Манэграчыко бригадак рээн рэткивы.
Ынӄэната ӄырым ымы мэӈин нивын, энмэч тылячьычематвама Кымъын ӄонпы чычаткэнагты нылӄытыԓьэтӄин ынкъам ынӄэната ванэван ныгагчавын.
Эʼтки ӄун Кымъын колё ныкорыӄэн.
Вынъэм ымы киткинуӄэй ӄырым мэӈин ынӈин нъэчимгъун, ыныкит Кымъын чычеткинэк нъэткивын: колхозык ытлён ымыԓьорык тэӈу чама лымалё нылгыӄин.
Вачаӄъым йъарат колё увэгнэнтатэты, ымы председателык Вамчена тывъёк майыӈкыӈ, нымигчирэтӄин Кимъын.
Манэграчыко ӄутти нычайпавӄэнат, ӄутти-ым натчьаттэнмавӄэнат.
Ымыԓьобригадак ытръэч амынан ӄытԓьэлявол Кэӈъири апыннытвакыԓьэн.
Ытлён ыннаны лымынкы танйылӄатыӈ, эченур эвнэмигчирэткэ.
Вачаӄ эʼптэ ытлён нырапагчеӈатпэраӈӄэн, ынкъам ынӈот ытлён иквъи: Аны эӄэтылечьыткуԓьигыт, Йынрон!
Аны эӄуликэ, — вэчепэты иквъи Кымъын, иӈӄун Кэӈъири ытри Йынрын авнамаравка нитынэт.
Мэнигрэнмык рымагты навалёмын ӄаврыткын.
Коргылыляԓьын, элгыкырвэтроссеаачек эʼмпэты манэграчыковты рэгъи.
Танӈэръын энмумкылевкыԓьин.
Йъыпэрамычыквык рымагты волвыкалеаӈӄамычыквын.
Вай Кымъына телеграмма.
Тэнмавына ӈанӄо рэтыйгу рыннин.
Кымъынэ рыпэтгавнэн кэликэл.
Янор эмӄэлелвынэ калевэтгавнэн, ынӄо оʼраӈ: Вынэ вэтыӄун эӄылпэ ӄырэпкирӈытык.
Ӈанэнӄач ымколхоза мытрэӄэтвыткусӄивы.
Вамче.
Валёмтык?
Мытвалём, — очыткогъэ атчьанма Кэӈъири.
Айычгэнма тэва аӄэтыӈ, — иквъи йъыпэрамычыквыԓьын аачек.
Ынан ванэван нычичевнин ӄытлимыӈэпчиԓьын Кэӈъири.
Ынӈот мынит, — мэрынрэ иквъи бригадир, ынӄо кытэӄэй выйитвыгъи.
Чемгъоӈӈогъэ.
Ыныкит инъэ Йынрына рэтэнкэвӈыгнин тылечьын, — йыӄӄайъым.
Ралвавӈынэн — мынпэлян ӈутку ыʼтвык Йынрын, муръим чейвэ ӈагъеквэ мынэквэнмык.
Тылечьымытӄымыт ынкъам учебникыт ынан мытримтиӈынэт.
Ӄэглынангэт, — иквъи ынпыначгын Ӈоӈӈо.
Тылечьымытӄымыт бакчыковты мыныттъын.
Ынан лым ыннэн бак Тэнмавгыпы мыныгнатын.
Ынан ынӈин мэчынкы ымыԓьо мытрэныпкирэнӈын.
Ымыԓьо ыʼтвыԓьыт вэтгыры вагъат.
Вай ынӈин таӈэтыӈ, ӄэйвитык ымыԓьо рэӈъэленӈыт.
Ытръэч ӈот Кэӈъирин лылет гэлгипыннэвлинэт.
Ӄынур вай люур лыгэрыннытъылыӈогъэ.
Ытлён иквъи.
Ӄэйвэ.
Мэчынкы вэчьым имыт мытрэныпкирэнӈын.
Ытръэч вай ярак ыʼтвыкэ мури раӄылӄылморэ.
Рэӄэ-ым мытръытвытку?
Раӄылӄылё чейвыԓьымури колхозык нэрэлгымык.
Вэтыӄун гъытвыма мынэквэнмык ӈэнри.
Ыныкит вай кытӄонача Кэӈъири ӄэглынангэт рэӄын нивӄин, аны мачӄонпы ръэнут эʼтки нэнатвыӄэн.
Люрэӄъым ӈагъеквэ тури тыляма гымнан тылечьын трэтэнкэвӈыӈын?
Ыныкитъым ралвавӈын тэнкэвӈык?
Ыныкит, ыныкит.
Вай лыгитэгъеӈыркын вэчьым гыт ӈутку пэлятык.
Китъам ӄикви, миӈкыри мынит?
Таӈавъеткынка.
Кэӈъиринэ-ым ӄэглынангэт ръэнут бригадира тывъёк таӈыӈ ваԓьын ванэван ымы ныраӈэнтогнэн.
Ӄэглынангэт ытлён нылгъэнӄэтӄин ӈагъеквэ чейвык.
Пытӄылым эмтэтковты.
Китаӄун мынгитэн тургин тылечьын, — иквъи русиԓьын.
Вайъым турык тылечьыткуԓьык рээн мынъимтин тылечьын маякэты.
Ынкы тамэнӈырак мынъыгитэн.
Ыʼмто, тумгытум бригадир?
Люрэӄъым мынъытэнкэвӈын.
Бригадира гитэнин механик.
Ԓьулӄыл ынин эргаквъэ: Вынэ вай ымколхоза мытрэвэлынкыӄунэтгыт.
Йынрын ытри механик ӄувръэтӄагъеквэ ӈайытӄынэты тыттэттылеркыт.
Йынрына нинимтиӄин тылечьын.
Аӈъачгыргын эмтэгты тылечьын вусӄымчыку иʼӄупэтык ӈайыткынэты.
Ымы рыпэт армъаачек Йынрын нъигнэтӄин.
Мэчынкы.
Механика ныпылмэръэв Йынрына рэлпыткынгыпы рывиривнин тылечьын.
Тылетумгыт выквыткынык вакъогъат.
Йынрын оʼраӈайыткынэты лылепгъи.
Ынкы ныӄэргатысӄычатыԓьатӄэн оʼраӈӄагты ӄымчучьын.
Механикъым оʼрэвычагты нытлепӄин: рай ынкы ӈыронкилометрмэл урэԓьу нымкин йынӄагтэ нывытрэтӄинэт.
пынлёнэн Йынрына тумгытум.
Ыʼмто тъэркин?
Вайъым ӈутку гыролмакы лыгитъэркин оʼравэтԓьат.
Таӈымыԓьо майӈыян лыги.
Ымъым вай гэмгэӈинӄэйӄэй гымнан тэнлыги.
Механика секырэтъёчгын йытонэн.
Ӄэйыӄын нывэтгавӄэн: Гым Анатолийыно нъэйӈэвигым.
Нынны гынин нэнаалёмэгым.
Нытааӄойгыт?
Тумгыт тааӄомгогъат.
Мэлгыӄэрганма Йынрына ԓьунин: рай иам Анатолийын ԓьулӄыл нырэмыннуӈӄин.
Вай мэӈин ӄол ӈинӈэвысӄэт ванэван тэнтумгу ӄылгыгын?
Аны иам игыпэркын?
Ымы вай аӄамӈылёӈ?
Йынрына тэӈгитэнин Анатолийын ԓьулӄыл, ынӄо секырэчгыпы тыттунин пиӈпиӈ.
Варкын ӄэглын гымнин ӈэвылӄыл.
Ытръэч вай игыр ытлён ыяа Хабаровскак.
Ынкы нырэгъючечӈыӄин.
Иамъым энамӈылёй?
Вайъым ӈот.
Ынан этъоӄайӄын тратвыӈын.
Мынэквэт!
Анатолийына эмтэйпысӄычаннэн тылечьын ынкъам нэмэ оʼрагырголягты ръэтӄагъеквэ эквэтгъи.
Мэй!
Евъев!
Кита гымнан мимтин!
Вынэ ӄырым, еԓьоӄай.
Гымръам.
Маяккэн тамэнӈырачыкон электричествота нылгэӄэргатӄэн.
Тэминӈэттылечьыт, тэминӈинэӈэт ныӄэлпэратӄэнат, ӄынур маравъытвыткынык.
Этъым вай ӈуткукин этын ныгтамӄэн.
Колё ӄэргыӄэр!
Ӄэлюӄъым.
Ымы ӈан аӈӄы нэнанӄэргавморэ.
Китъам мынгитэн, миӈкы ӈутку чематгыргын.
Ӈирэӄэв чывипыт кэливытгыр галягъэ.
Ӈирэче тумгэ нэтрыткун, ынкъам нэнйылгэтын тылечьын.
Наӄам чематгыргын уйӈэ.
Анатолий ӄынвэр иквъи.
Ӄоо аны миӈкыри вай.
Чематгыргын уйӈэ, вачаӄ рэквэтэвык тылечьын мытылвавыркын.
Вынэ вэлер кытэӄэй, Йынрын, мынпаӈъэвӈытомык.
Мынтааӄомык.
Анатолий гынмыеп гиръытвылин.
Игыръым тылечьымытӄэ увэтыԓьын, ӄынур Йынрын, ытлён нотайкочаткынык нывакъотваӄэн.
Гыт, еԓьой, ӈутиннымык нытвайгыт?
Кытӄонача.
Вай ӈутку ӄол ӈинӈэвысӄэт нымытваркын.
Ӈавучителё нитӄин.
Вайъым ӈанъым этъым мыттомгыԓьатыӈо.
Ноябрьйъэлгык, празднигма, ӈавтыӈгэчеватгыргын мытрэтэйкыӈын.
Ӄыет морыкы, рэмкыԓьу риты.
Трэеты.
Эвыр ринъэйӈэвы ӈавтыӈгэчеватынвэты, вэтыӄун трэеты.
Аʼмынъым.
Ӄынур вай малкамчечы тынъэлык.
Вай вулӄытвик маякык вак тылвавыӈок.
Лыгэн эвыр мигчирыплыткук ныԓьувтэвигым, навэръэпэгым ынкъам эӄылпэ — калеткорагты, ӈавучителеты.
Тычичевык, — тэнӈыткуи Йынрын.
Ръэнут чичевын?
Раӄэты тэнӈыткуркын?
Вай тычичевын, иам гынан гэмгэӈинӄэй тэнлыги!
Анатолий ымы нылгитэнӈыткуӄин.
Ынан пиринин Йынрын рэлпэпы, чит нэнаройӈэмтэӈӄэн.
Наӄам акавкэгты ытри тэйкэвык, миӈкыри ӄун ӈирэргэри нытааӄоӄэнат ынкъам ныпылмэрэтӄинэт, иӈӄун эвнэнылвэтвылгыткукэ.
Кытэӄэй тэйкэвыплыткук (ӈирэргэръим нэрмэӄинэт, ӄынур ӈинкэйӈыт), ытри вакъогъат, нэтчывъентоӄэнат.
Ӄэглынангэт чичеви.
Ӈавучитеԓьгыпы ымы таӈымыԓьо ӈинӄэгти тумгу тытчынэт.
Ырык рээн ымы калеткоран калеткомгонвэты мытынтэнмавын.
Ӄэр-гычьыт мыттэйкынэт.
Ӈутку тамэнӈырак дианозитивкэн оʼраак ырыкы тытэйкын.
Мури Нина ынӄэн оʼраак мыттэйкын, — ӈэвылӄыл гымнин Нинано нъэйӈэвӄин.
Йгыръым ынан гым мынгытӄавкласс пылыткук нинэвинрэтӄин.
Яврэна институтык трэкэлиткуэ.
Эмӄынвулӄытвик ныкэлиткумури.
мынгытӄавкласс пылыткук нинэвинрэтӄин.
Яврэна институтык трэкэлиткуэ.
Эмӄынвулӄытвик ныкэлиткумури.
Иамъым игыр люӈылӄытэ?
Читъым тылӄытыркын, ытръэч люӈыпкирэ титык.
Тэнмавына иниквъи.
Кымъына телеграмма ӄынԓьэтэт.
Ӈэйгиӈкы ыргин ыʼтвъэт.
Рымагты-ым гынан лыги.
Люрэӄ аны мэчынкы игыр таӈылӄытыӈ?
Вынэ ӄылӄытги, ва?
Гыт ӄылӄытги, ынан гытгытэ гымнан чинит.
Миӈкыри аны инэнӈивыркын, еԓьой?
Вай ӄыгитэ лиӈыткучьын.
Ныкиръуи энмэч.
Вайъым вэчьым ытлён аʼтчак лываквъэ, атчьатгъэ.
Амынъым вай вэнъым тааӄок.
Вынъэм аны вай миӈкыри?
Аны акапчачавка Йынрын.
Нина рэчичевы, ӄырым нъээтын.
Анъым вай гынан гым вытку инэԓьуй.
Роравэтгавчетгъа?
Анатолийына ытръэттэгну тиӈунин сикырис, ринтынин пэнъёлгычыковты, ынӄъом нэмэ рычечьатыӈонэн тылечьын.
Малмытлыӈэн минутат галяк, ынан мыӈапчегты гитэнин Йынрын.
Тыляма ӈан гынин ӈэвылӄыл тымӈылён.
Ыныкит вай гыт гымыгваӄаӈынвык нъатван ынкъам эвнэвинрэткэ нъэнтын тумгытум, вэчьым ӈан ӄонпы эʼӄу нэнъытчыгыт?
Вайъым!
Ӄыгитэ ӈот вэчьым ӈотӄэн чематгыргын!
Кымъын ынанъыттъыёл кыеквъи.
Манэграчыко еп нытотъытваӄэн.
Ытлён вакъогъэ, гитэнинэт йылӄыԓьыт.
Йынрын еп уйӈэ.
Нэмэ чемгъотваӈӈогъэ Кымъын.
Кэӈъири ӄэглынангэт иквъи.
Ымы ыныкит имыт рыпкирэтык, вэнлыги ӄырым ӄэтвыткук ытри тэӈвинрэтыԓьу нитынэт.
Этылечьыкэ аʼӄарагтыӈ.
Бригадир ӄутгъи ынкъам ныпылмэръэв ваӄатэты йылӄыԓьыт, ӈытогъэ манэграчыкойпы.
Ӈоон ръэтӄай нымгыпы оʼрамаякэты.
Ынкаеквэ ныгагчавтыляӄэн ӈинӈэвысӄэт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынӄэн ӈуткукин ӈавучитеԓь, ытлён Кымъынэ чакэттык нынымытваӄэн.
ӈинӈэвысӄэт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынӄэн ӈуткукин ӈавучитеԓь, ытлён Кымъынэ чакэттык нынымытваӄэн.
Калеткомгонвэты тырэпэлӄынтэнӈыркын.
Чеэкэй мынэквэнмык.
Ръэтӄай нылгиныӄувӄин, ӈирэнлеӈу ачгыта аʼӄаляӈ.
Кымъына ыʼттъыёча тылейгу рыннин ӈавучитеԓь.
Вачаӄ эмвэймэнэтэ ынпыянвэты, Нина Ивановна ванэван ръэтъеквэ нылен.
Ытлён ръэтнолгата оонъыеквэ нылеӄин.
Кымъынэ нинэԓьуӄин: пэтле ынин элгытанӈыпляккэн култэт увэтгъэт уунъымычутэ.
Ӈан таӈъаачек, ныгтиӈӄин.
Кымъынэ Нина Ивановнан ԓьулӄыл ванэван ныԓьунин.
Ытръэч вэлёлгын ынкъам ылпылгын галгэчелгыръоленат, янор ылпылгын.
Кымъын чичеквъи, ӈавучителя механик нэмыӄэй гытиӈыԓьу нинэлгыӄин.
Механикэн гытэӈгыргын лым атвыка, Кымъын иквъи: Рэнԓьуӈэнӈын, миӈкы ытлён нынымытваӄэн?
Анатолийын яраӈы нъомрайпытваӄэн, вачаӄ тамэнӈырачыко рай иам панэна электричество нынлетӄин.
Нина Ивановнана тамэнӈыракэн тытыл умнин.
Нотайкочаткынык оммачайпывылгэты ныйылӄэтӄинэт Анатолий ытри Йынрын.
Рэтэммэниг, айколманэгык пууръу, рыватъё мытӄыӄипуӄиръын, чотчотык пууръу — вай ынӄэн ыргин айкол.
Толяй!
Вынэ ӄулитэ ытри игыр аʼӄаныгъявыӈ!
Ынӄэн йылӄэтыркыт тэӈмигчирыплыткуԓьыт аʼачекыт.
Вэчьым вай ытри эргыръотагнэты гэмигчирэтлинэт.
Ӄынвэръым пэӈъивэтыԓьыт эӄылпэ, ӄынур мъынэнэнэт, йылӄэтгъэт.
Нина Ивановна пирӄыгъи ынкъам рэлёйвыӈӈонэн Анатолий.
Янор Анатолий рай рэӄын ӈынваӈэгъэ, ынӄо лылепгъи, вакъосӄычатгъэ ынкъам аны энэчгытэты гэтаӈӈонэнат Кымъын ытри Нина Ивановна.
Йынрын ымы гэгъевлин.
Янор ытлён нылвавӄэн чичевык, иам ытлён ӈутку тамэнӈырачыко.
Вачаӄ Анатолий валёмык, ынан ымыԓьо кэтъонэн ынкъам тумгык рээн нэмыӄэй иквъи: Чавчывата ивнин: Етти!
Ии, тыетык!
Чавчывата пынлёнэн: Рэӄысӄиквъи?
Кэйӈэ татлыгнэн: Вай-ым гым ныраӄаанӈаӈэгым.
Чавчывата ивнин: Эвыр-ым рараӄаанӈаӈыркын, игыр гымнин ӈэлвыл ӄыгынритгын ыʼлё ынкъам чымӄык мыйылгыт ӈэлвыл.
Кэйӈэ очнэн: Ээй, вынэ мыгынритын!
Чавчывата ивнин: Виин гым мрагтык!
Эчги тиркытир рэмэчивтылетгъэ, ӈэлвыл ӄынрагтатгын!
Кэйӈэ ивнин: Миӈкы-м яраӈы варкын?
Чавчывата татлыгнэн: Ӈоонко ӄэнъевчыку.
Кэйӈэ чавчыв ивнин: Таам, вынэ ӄылеркын ярагты, ынан ӈэлвыл трэгынритыркын!
Чавчыв рагтыгъэ.
Кэйӈын ӈэлвыԓьык пэлятгъэ.
Кит-кит мачволкытвэӈӈогъэ, ӈэлвыл аммана тагъяӈыӈогъэ.
Кэйӈэ ӄэйвэ чеэкэй нинэрэнтыӈӄин, вэнлии авынраномакавӈэты манаӈчергъэ.
Ӄынвэр кэйӈын анӈэнайпыгъэ.
Ӄораӈы лыгэн чымче рытчыё нэнамӈылёйвыӄэн: Ытлён ръэнут ӄыритйивыркыниткы?
Ӄынвэр ӄулилыръугъи: Ытлёнӈын ӈэлвыл ръэгъи?
Наӄам ымыӈ вэлер пынлёк гаалёма!
Ынӈэ тивыркынэт.
Ръэнут ӄыритйивыркыниткы?
Лыгэн иʼмпычейвыткуръуркыт, вэлер гататлыӈыткота!
Кынвэр ӈэлвыл пэлянэн, чавчыв ярак ваԓьын йъонэн.
Пыкиргъи.
Чавчывата пынлёнэн: Ӈэлвыл эʼми?
Кэйӈэ татлыгнэн: Анны тытаӈылвавын румэкэвык.
Лыгэн гытэквэтгъи, маӈанчергъэ.
Ытлён ръэнут нылӄыриркин?
Наӄамымыӈ пынлёк вэлер гататлыӈыткота.
Ӄэйвэ нэнамӈылёйгым; Ръэнут ӄыритйивыркыниткы?
Лыгэн авъеткынка ныкымъыгилиръуӄинэт!
Чавчывата ивнин: Каакомэй ынръам, иаʼм пэлян ӈэлвыл?
Эʼрыкур раӄаанӈаӈыркын!
Кэйӈын айычгырэтчаԓьатыӈогъэ: Мэй, мэй!
Эчену ынӈэ энанмыка!
Чавчывата ивнин: Эӄуликэ!
Кэйӈын ӄулиԓьыръугъи: Оккой, анны энанмыркын!
Ӄынвэр чавчывата кытгынтыпэнрынэн.
Кэйӈын гынтэквъи: Оккоймэй.
Ӄытлыги чавчываварат йъарат аӄаварат!
Оʼравэтԓьата рырынгиивнин кэйӈын.
Оʼравэтԓьата ивнин: Етти!
Ии!
Кэйӈэ пынлёнэн: Ръапыӈыл?
Оʼравэтԓьата татлыгнэн: Аʼм, уйӈэ.
Гынин-ым ръапыӈыл?
Кэйӈэ татлыгнэн: Аʼм, ытръэч-ым пэтле трэйылӄэтгъэ.
Миӈкри-м пэтле ръылетгъэ.
Оʼравэтԓьата пынлёнэн: Титэ-м рэгъеквъэ?
Кыткытык.
Оʼравэтԓьата ивнин: Ынӄэн игыр рэйылӄэтгъэ, вытку кыткытык рэгъеквъэ?
Ии, миӈкри-м гым ымԓьаляӈэт ныйылӄэтигым.
Оʼравэтԓьата ивнин: Оʼтчоймэй, ынӈатал-ым нурэйылӄигыт!
Гым ытрэч ныкитэ ныйылӄэтигым, эргыръок ныгъевигым.
Гыт-ым, кынур въиԓьигыт, ымԓьаляӈэт ныйылӄэтигыт!
Кэйӈын урэйылӄык курык ӈыркычаквъэ, ԓьоӈатчыӈатэты эквэтгъи.
Оʼравэтԓьан нутэк ныйылӄэтӄин.
Кэйӈэ йылӄыԓьын катамтылянво лыгнин.
Кэйӈэ йыӈотконэн.
Йыӈоткок кыеквъи оʼравэтԓьан.
Лыгэн илюкэ нытваӄэн оʼравэтԓьан эмъэӄэлиӈэ.
Кэйӈэ эмтэйпынэн оʼравэтԓьан арычгытваԓьын.
Эквэтгъи кэйӈын, нинимтиӄин оʼравэтԓьан.
Эмтэма оʼравэтԓьан милгэтгъи.
Кэйӈын рыгрыгык йынымнэн.
Рыгрыг кэйӈин ӈылетылетгъи.
Кэйӈэ эмтэё оʼравэтԓьан ринтысӄивнин.
Кэйӈын мэмлеты иʼрэгъи.
Мимлык чыпъылетгъи, ӈыленӈылет рыпиӈкувнин.
Чыпъынтогъэ, ӄулилыругъи: Оккоймэй, чаӈыттыгыргын!
Мытив гэвъилин!
Оʼравэтԓьата тъарыгнэн: Вэлер ӄун гынан-ым aʼм раӄычгааркын!
Гынтаквыргэгыт, йылӄынвык рагэлечгааркын гымыкы!
Кэйӈэ эʼйӈэвнин оʼравэтԓьан: Мэй, тумгытом, ӄыетги!
Оʼравэтԓьан ӄытгъи.
Кэйӈэ ивнин: Ынӈатал-ым тычеӈыттэтык.
Конпыӈ игыр ӈоткатагнэпы ӄырым ымыӈ оттылгын мынрэӄэвыркын, эʼтки гынтаквыргын!
Оʼравэтԓьата ивнин: Эʼтки!
Ымыӈ гым конпыӈ тымчек нутэк йылӄэтык!
Кэйӈэ ивнин: Таам, вынэ мылеркын!
Оʼравэтԓьата ивнин: Ии, вынэ ӄылеркын!
Вэлер чиниткинэт увикит мытынымчеквылгынэт!
Тыӈэскын ныӄаарэркэн гытгак.
Йъороръогъэ, наӄам эӄэвиръыԓьын, ӄэвъяӈӈогъэ.
Кайӈыран ԓьунин, ынкы рэсӄиквъи.
Кэйӈын рагтыгъэ.
Яраӈы йыӈоткойвыӈонэн, чама гыролмэвыӈонэн.
Ӄынвэр рылгъэ.
Тыӈэскын кыпчевнэн, эвиръыт тъаётчайвынэнат.
Ӄынвэр Тыӈэскынэ ивнин: Аʼмын тъылгыргэгыт!
Кэйӈын ӄулиԓьыругъи: Каакомэй, иаʼм гынмыеп ивкэ!
Кэйӈэ пынлёнэн: Мэӈко етгъи?
Тыӈэсӄынэ татлыгнэн: Ӄаарэтԓьэгым, эмӄивъетэ ӈутку тырэсӄивык.
Кэйӈэ ивнин: Ээ, опопы-м гымыг рээн ӄыԓьэлеӈитги.
Ытрэч-ым вай гым ымԓьаляӈэт ныйылӄэтигым.
Тыӈэскынэ очнэн: Ээ, мачынан-ым ымыӈ гым трэйылӄылетыркын.
Кэйӈэ ивнин: Эченур-ым ынӈэ рыйиткутэ инэныгъевкэ, лыгэн выква эвытлым уттэ левтык ӄэнаркыплыркын.
Йылӄэтгъэт.
Тыӈэсӄынэ йылӄыԓьын кэйӈын мэрынрэӄэй рыгрыкгыпы рыеткоӈӈонэн.
Кэйӈын ӄутысӄычетгъи: Оккоймэй, ръэнут етгъи?
Вэчьым кэлы?
Тыӈэсӄынэ ивнин: Мэй, аны гымнан тынйиткугыт.
Кэйӈэ ивнин: Гынтаквыргэгыт, иаʼм рыйиткутэ инэныгъевыркын!
Нэмэ йылӄэтгъэт.
Ӄолетъылё нэмэ рыгъявыӈонэн кэйӈын Тыӈэсӄынэ.
Выквылгын пиринин, левтык кыплынэн кэйӈын.
Эвыр-ым кэйӈын валёмгъэ.
Ивнин: Рэръэӈыркын?
Тыӈэсӄынэ татлыгнэн: Трарагтыӈыркын.
Кэйӈэ ивнин: Ии, опопы ӄырагтыгэ.
Ӈутку ӈэйык рымагты гынин яраԓьыт варкыт.
Рагтыгъэ Тыӈэсӄын.
Пыкиргъи ярак.
Гаӄолема нокватпэнрыгъан, намӈылён: Миӈкы нытвайгыт?
Кэйӈык рээн нытвайгым Кэйңын ынкъам оʼравэтԓьат Оʼравэтԓьат рэлку нытваӄэнат.
Люур кэйӈын рэсӄиквъи.
Оʼравэтԓьата кытгынтыпэнрынэн, оммачайпынэн.
Рынэнин ӈаргыновты, рытайкаватыӈонэн.
Кэйӈэ оʼравэтԓьан рыпирӄынин ранмыткынык.
Рэлку ваԓьа оʼравэтԓьата ралкойпы тынпынэн пойга рэнмык тынупэтыԓьын.
Мытив кэйӈын, ӄытлыги оʼравэтԓьан.
Катам нанӄык тынпынэн.
Оʼравэтԓьан тынпыё тъылкамаграръогъэ: Иикыккаа!
Йъэлии гым энанмыркын!
Кэйӈын иʼрэгъи.
Кытгынтынтогъэ тынпыткоԓьын ралкойпы.
Эвын гэвъилин оʼравэтԓьан, тынпыё нанкык.
Кэйӈын ԓьунин иʼрэмйыԓьын ралкойпы тынпыткоԓьа.
Аʼйӈавъевыӈонэн: Мэй, ӄыетги!
Кэйӈын энмэч гэвъилин!
Ынӄо-м гитэнин въэтваԓьын оʼравэтԓьан.
Ӄулилыругъи: Ӄаӄамэй, мытив кэйӈын тытынпын, ӄытлыги оʼравэтԓьан!
Эʼрыкур нычимгъуйгым кэйӈын тытынпын, ӄытлыги оʼравэтԓьан!
Ӄол аʼачек колё никвыӄин, наӄам мачтотъэты ваԓьын.
Ӄол рыннин, ытлыгэ кэйӈыгилийгут рыннин.
Ынӄэн аʼачек кэйӈыгилигъи.
Ынкъо-м чемгъотваӈӈогъэ.
Ӄынвэр иквъи: Китаӄун-ым мымӈылёнат ӈуткэкинэт эвыр рантоӈыт!
Ӄол йиԓьэӄэй ӈытогъэ.
Пынлёнэн: Мэй, гыт кэйӈигыт?
Йиԓьэӄэй еп туръэйӈэвкы авынъайӈаровты рылысӄычатгъэ: Чи-к-к-к!
Оʼравэтԓьан лыгэн иквъи: Каакомэй, вэлер гататлыӈыткота, йъэлии тэнӈу инэлгыгъи!
Нэмэ ӄол ӈытогъэ.
Нэмэ пынлёнэн: Йиԓьэқʼэй рылысӄычатгъэ авынъайӈаровты: Чи-к-к-к!
Ӄынвэр аʼачекычгын кытгынтакватгъэ.
Акватэты иквъи: Каакомэй, ынръам кэйӈэ тэнӈу нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн: Аʼмто, кэйӈын тымын?
Эккэтэ татлыгнэн: Ванэван, эʼтки, кэйӈыт тылвавынат пынлёк.
Пынлёк йъэлии тэнӈу нылгигым.
Ытлыгэ ивнин: Каакомэй, мэвын пынлёта ӄынмыгын кэйӈын!
Эккэтэ ивнин: Аны миӈкри-м, гымнан кэйӈын эйгулеткэ.
Ынкъам ынӄэната нэнамӈылёйгым эмрэйгуленӈэ.
Наӄам пынлёк-ым йъэлии нытлысӄычатӄэнат, наӄам гым тэнӈу нылгигым.
Ытлыгэ ивнин: Вынэӈын, ӄыпаа кэйӈыгилик.
Яйвачгыргэгыт, кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыԓьэгыт кэйӈук!
Эккэтэ пынлёнэн: кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыԓьэгыт кэйӈук!
Эккэтэ пынлёнэн: Ынръам ръэнут пипиӄылгын?
Ытлыгэ ивнин: Каакомэй, ынръам ӄэйвэ гэчимгъуйгыт?
Ымыӈ пипиӄылгын эйгулеткэ!
Эккэтэ ивнин: Китаӄун-ым нэмэ мыкэйӈыгилик!
Ытлыгэ ивнин: Вынэ чамъам рэкэйӈу, миӈкри-м ымыӈ пипикылгын еп гэмо лыӈыркын!
Эккэтэ ивнин: Итык-ым вэлер мыпипиӄылгыгилик!
Ытлыгэ татлыгнэн: Ээ, китаӄун-ым ӄыпипиӄылгыгили!
Экык пипикылгыгилигъи.
Нылеӄин ӄэнъевӄэйык гырголягты, кэйӈын ԓьунин.
Чамэтанэн, чымчеӄэй рытчынин.
Ӄэгнэвнин, тымнэн.
Йъонэн, нинэгрулмыӄин.
Ӄынвэр ӄулилыръугъи: Колёмэй, нымэйыӈӄин пипиӄылгын!
Ынӄо-м ынӈин энвэнӈыкэ рэмтэйпыӈыӈонэн.
Лывавнэн эмтэйпык.
Ӄынвэр пэлянэн.
Акватэты иквъи: Колёмэй пэпэӄылгычгын нитчыӄин!
Ярак пыкиргъи.
Ытлыгэ пынлёнэн: Аʼмто, пипиӄылгын тымын?
Эккэтэ татлыгнэн: Ии, тынмын, кытъаткэ тылвавын эмтэйпык—колё Нитчыӄин, ӄоныры колё нымэйыӈӄин, ӄынур маёлгын!
Нитчыӄин, ӄоныры колё нымэйыӈӄин, ӄынур маёлгын!
Ытлыгэ ивнин: Ынръам ынӄэн ӄэйвэ, этлы ӄинэтэмъюӈ?
Алымы пипиӄылгын гымнан ымыӈ яатрылга тъынилгитын!
Эккэтэ ивнин: Аны колё нымэйыӈӄин, наӄам колё ӄэргыԓьычгын, ӄынур ныглёԓьычгын.
Ымыӈ гыткачгыт нъомӄэнайӈыт, ымыӈ уʼмуттык омыӈ ваԓьычгыт!
Ытлыгэ ивнин: Вынэ ынӄэн инэтэмъюнйивыркын!
Гымнан люнԓьутэ тынтын гынник уʼмуттымил омгыткаяаԓьын!
Эккэтэ ивнин: Ивкэ ӄун-ым мынйъогъан, ынкъам ӄыԓьугын!
Найъогъан.
Пыкиргъэт тымкайӈык.
Ытлыгэ экык ивнин: Каакомэй, вынэ ӄырымэн пипиӄылгын, вай кэйӈын!
Экык иквъи: Каакомэй, наӄам нивӄинэт.
Кэйӈын ымыӈ ӈэйык майыӈыʼӈ валmын.
Ытлыгэ ивнин: Вынэ ӈоткэн кэйӈын, игыр ӄыйгулетгын!
Эккэтэ очнэн: Ии, вынэ игыр тыйгулетын кайӈычгын.
Ытрэч-ым пипиӄылгын тытчын эйгулеткэ.
Итык кэйӈын тыйгулетын!
Кэйӈын нэнвэнӈыгъэн ынкъам нанрагтатын.
Ярак пыкирык, эккэтэ ытлыгын ивнин: Аʼмын ръэтитэ пипиӄылгын трэйгуленӈын?
Ытлыгэ татлыгнэн: Ӄырым игыр, ыннэнныкитэ ӄыйгулетгын пипиӄылгын !
Эккэтэ очнэн: Ээ, итык-ым раӄылӄыл эвнэйгулеткэ.
Ӄоныры-м лыгэн итык ӄырым вэтгавтомго мылгын.
Ӄэйӈун йъэлии тэнӈу рэналгыӈогъа!
Ӄынур айвэ кэйӈэ, лыгэн итык ӈыркычгыргын Пипиӄылгықʼэй чавчывалявтыткынык Чавчывачга ӈэргэрык ыʼлё ӈэлвыл яргыткынык нинэнлийвыӄин.
Пипиӄылгыӄэе йъонэн.
Чавчывачгын нытвэтчатваӄэн.
Пипиӄылгыӄэе яалейпы чамэтаннэн, ынӄо-м чавчывайӈык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгыӄин ыныкаткынык ваԓьын пипиӄылгыӄэй.
Пипиӄылгыӄэе лявтыткынгыпы пынлёнэн: Аʼмто, нитчигым?
Чавчывачгын пынлёк лыгэн ӈалгылегты лылепыткуръугъи.
Чавчывачгын эквэтгъи ӈалвылыӈӄачагты.
Пипиӄылгыӄэй ынык лявтыткынык нывакъотвӄэн.
Пипиӄылгыӄэе нэмэ пынлёнэн: Аʼмто, еп эпэӈъивэткэ?
Чавчывачгын пынлёк лыгэн яалегты таалгылятысӄычатгъэ.
Ынӄо-м иквъи: Ытлён ръэнут вэтгавчерыркын?
Пипиӄылгыӄэе ивнин: Ӄоо, ытлён ръэнут?
Ӄынвэр чавчывачгын авынӄолеԓьыровты гыролмыс-ӄагтыткоԓьатыӈогъэ: Мэй, мэй, мэй!
Ытлён тырэӄыркын?
Ръэнут вэтгавчерыркын?
Пипиӄылгыӄэй кэӈкэлетгъи чавчывачгэпы, ынӄо-м чавчывачгык ыʼттъыёча вэтчагъэ.
Ынӄо-м чавчывачгын ивнин: Ытлён рэӄыркын, ӄулиԓьыԓьэтыркын?
Чавчывачгын вэтчасӄычатгъэ, наӄам ӄымэк нытлепинтыӄэтӄин лылептилыԓьэтык.
Ынӄо-м равэтгавӈыӈогъэ: Вай-ым э-э-э-э.
аны вай-ым э-э-э-э.
Пипиӄылгыӄэе ивнин: Аны, эӄылпэ ӄывэтгавыркын!
Чавчывачгын пиӈкусӄычетгъи, ынӄо-м нэмэ равэтгавӈыӈогъэ: Мэй, вай-ым, вай-ым э-э-э-э.
ӄыпалёмтэл, ытлён мэӈин э-э-э-э.
уʼриӈан ныръэӄин?
Ӄынвэр пипиӄылгыӄэе кытгынтыпэчасӄэвнэн.
Акватэты иквъи: Каакомэй- ынръам гэръэлин чавчывачгын ёргымтакычгын!
Чавчывачгын ынкы тымӈамынан панэна нырамӈылтэлӈыԓьатӄэн: Э-э-э-э.
ытлён вай ръэнут э-э-э-э.
Ӄынвэр эквэтгъи.
Акватэты иквъи: Эʼтки, опопы ӄырым мытвын!
Ӄаарэтԓьан колё гэлгипэнъʼивэтлин.
Яраӈӄачагты пэлӄынтэтгъи, нылвавӄэн тылек.
Ӄынвэр вакогъэ.
Люур тилмытил ԓьунин риӈэмъетыԓьын.
Эʼйӈэвнин: Риӈэнэӈ, ӄыетги!
Тилмытил ӄытгъи.
Ӄаарэтԓьаята ивнин: Ръапыӈыл?
Аʼм уйӈэ.
Тилмэ ивнин: Гынин-ым ръапыӈыл?
Ӄаарэтԓьата татлыгнэн: Аʼм ытрэч-ым гыт гымнан ивкэ риӈэнэӈэну мылгыркынигыт!
Тилмэ татлыгнэн: Эвыр-ым тэгъеӈу ринэлгыркын, риӈэнэӈэну ӄинэлгыги!
Ӄаарэтԓьата ивнин: Кытъаткэ, миӈкы травакъогъа?
Тилмэ татлыгнэн: Этыӄун ӄэлелвынчыку чамъам?
Ӄаарэтԓьата ивнин: Вынэ, мэчынкы!
Китаӄун мравакъоӈгъак!
Тилмэ йыкыргын рааӈкавнэн.
Ӄаарэтԓьан оʼравэтԓьан ратлыӈылятыӈогъэ тэлмыйыкыргэпы.
Лываквъэ рылык.
Тилмытил чимгъугъи.
Ынӄо-м иквъи: Китаӄун, ынръам гыткагты ӄинэнрэтги!
Ӄаарэтлmfн иквъи: Ээ, вынэ ӄэйвэ!
Гыткагты инэнрэтгъи ӄаарэтԓьан, тилмэ рыриӈэвнин.
Тилмэ рэӈамъянма ӄаарэтлmfн нэнамӈылёӄэн: Миӈкэтэ мынлеркын?
Ӄаарэтԓьата нинэныгйивэтӄин: Ӈоткэн вээм гырголягты.
Тилмэ ӄаарэтԓьан рыпкирэннин ярак.
Оʼравэтԓьат ӈыторъогъат.
Тилмытил ваъогъэ.
Аръаля ӄаарэтԓьан намӈылён: Ынръам ынӄэн ръэнут?
Татлыгнэнат: Вай-ым гымнин риӈэнэӈ!
Ынык вэтгавма тилмытил риӈэгъи.
Вэтгавыплыткок гитэнин тилмытил, эвын уйӈэ.
Ӄулилыръугъи: Оой-оой, эʼми гымнин риӈэнэӈ?
Миӈкы атчыгъэ?
Ӄырэтъевыӈонэн гамгатымкыгэӈгыпы.
Наӄам ныӄулиԓьыръуӄин: Эʼмитлёнайгыт гымнинэйгыт риӈэнэӈэйгыт?
Ымныкэрэт ӄыриннин тымкыгэӈгыпы.
Ӄынвэр лыгипэӈъивэтгъи.
Рагтыгъэ, йылӄэтгъи.
Кыевкы намӈылёгъан: Эʼми гынин риӈэнэӈ?
Ивнинэт: Ръэриӈэнэӈ?
Никвъэн: Айвэ-ым гынин еткин.
Татлыгнэнат: Наӄам-ым айвэ рэӄэ етгъи гыт?
Ивнинэт: Ӄун уйӈэ гымнин риӈэнэӈ!
Рэӄыԓьэтыркынитык пынлёԓьатыркынэтык!
Никвъэн: Ээ, аʼм раӄылӄыл, ӄоныры-м ӄырымэн риӈэнэӈ, ынӄэн тэлмычгын!
Риӈэнэӈ пылвынтэн, микынэ аʼӄанчемавкы ваԓьын ымыӈ мъэмитэ!
Тилмытил-ым ымыӈ уттэ кыплык рэлевтычимэты!
Тыӈэлӄут ваамъеквэ ныгалгагэлеӄэн.
Риӈэнэӈ выргыргыӈогъэ.
Палёмтэлыӈогъэ Тыӈэлӄут.
Гырголягты лылепгъи.
Ынык гыргоча риӈэнэӈ ныриӈэмъетӄин.
Ԓьунин, иквъи: Аʼмын тытэӈэт, ръанотайӈын?
Наӄам эʼйӈэръуркын.
Аʼмын тытэӈэт энанмыркын!
Аʼтав ӈутку мыпирӄык.
Ынкы пирӄын.
Эчги амэчатгъэ риӈэнэӈ, Тыӈэлӄут иквъи: Ӄэйвитык амэчатгъэ, вачаӄ-ым эӄылпэ мрагтыркын.
Кытъаткэ вэчьым миӈкы атчыгъэ.
Ӄэйвэ-м мачынан мрагтыркын.
Ынан эвыр рэнапэнрыӈогъа, мыӄулиԓьыръук.
Юрэӄ тъагтатын ӄулитэ!
Эквэтъи ярагты.
Пыкиргъи ярак, пыӈылтэлыӈогъэ: Гымнан игыр тыԓьун ынӈатал-ым нымэйыӈӄин тэлмычгын!
Наӄам колё ныӄулиԓьыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
тэлмычгын!
Наӄам колё ныӄулиԓьыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
Ытлыгэ ивнин: Ӄэйвэ гэчимгъуйгыт?
Риӈэнэӈ тилму рытчын!
Тыӈэлӄутынэ ивнин: Эвӈан риӈэнэӈ?
Ытлыгэ татлыгнэн: Ии, игыр ӄыйгулетгын ынӄэн риӈэнэӈ!
Тыӈэлӄут тэнӈысӄиквъи: А-а-а-а!
Какамэй, риӈэнэӈ эʼӄэлиӈу тытчын!
Игыр-ым тыйгулетын риӈэнэӈ.
Ӄонпыӈ игыр ӈоткатагнэпы ӄырым эʼӄэлиӈу мылгыӈон риӈэнэӈ!
Чавчывата ванэван ныгынриннин ԓьэлеӈкы ӈэлвыл.
Ӄынвэр ыныкӄач нымытваԓьын оʼравэтԓьан иквъи: Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыԓьэты ӄытгъи эргыръок.
Ӄаачыкойпы ляйвыма ԓьунин оʼравэтԓьан нинэвэнӈэтӄин.
Йъонэн.
Инэвэнӈыԓьэ ванэван ныԓьунин ыныкы тылеԓьын чавчыв.
Чавчывата пыкиринэӈу ивнин: Оой, унмыӈан-ым иаʼм ынӄэн тымын!
Инэвэнӈыԓьэ ивнин: Эӄуликэ, гынтаквыргэгыт, энмэч ӄывинрэтыркын инэвэнӈэтык!
Чавчывата ивнин: Ээй, вынэ мынвинрэтгыт,ытрэч-ым иаʼм рэквыт тымын унмыӈан-ым?
Инэвэнӈыԓьэ ивнин: Миӈкри-м нивигым—ынкъам нымчен, мачынан ӈотӄэнмынмыгъан.
Ынкъам нынпаавнэн эмӈэлвыл рытык.
Чавчывата очнэн: Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым уʼриӈан иʼны варкын, ынӄэн майӈыаʼӄалеӈгыргын.
Нымкыӄин ӄораӈы ранмыткоӈынэн Ныгыттэӄин Тэленъеп ӄол оʼравэтԓьан ганымытвален.
Колё ныгыттэӄин, чама колё ныръыӄин!
Ынкъам лыгэн Тэмъюӈыткуръэну нылгыӄин.
Ытлён ӄол итгъи нылеӄин ваамгырголягты.
Киткит ныйӈэтӄин.
Ӄол оʼравэтԓьан рырынгиивнин.
Тэмъюӈыткуръэнэ пынлёнэн: Миӈкри нылейгыт?
Вай-ым ныгынникгилийгым.
Тэмъюӈыткуръэнэ ивнин: Ӈотӄэн ваамӄалетлы ӄэквэтги!
Ӈутинвээмык эвыча гыныкы нъатчаӄэн тыԓьун кэйӈын.
Гынникгилиԓьэ ивнин: Вэчьым инэтэмъюӈыркын?
Тэмъюӈыткуръэнэ ивнин: Аны, ванэван мытэмъюӈгыт!
Тэмъюӈыткуръэнэ пынлёнэн: Гынан гымнин нынны лыги?
Гынникгилиԓьэ татлыгнэн: Ванэван!
Тэмъюӈыткуръэнэ ивнин: Наӄам-ым иаʼм мэтиву инэлгыркын?
Гынникгилиԓьэ ивнин: Ээ, вынэ гынин нынны гымнан лыги!
Тэмъюӈыткуръэнэ пынлёнэн: Микигым-ым?
Гынникгилиԓьэ татлыгнэн: Ынӄэн-ым Тэмъюӈыткуръэйгыт!
Тэмъюӈыткуръы эʼӄэчьусӄычеквъи, вэвраԓьатыӈогъэ.
Ӄынвэр иквъи: Ытлён рэӄын ивыркын?
Ӈыркычгыргэгыт!
Титэ гэйгулетлин гымнин нынны?
Гынникгилиԓьэ татлыгнэн: Ынӄэн-ым тычичевыркынигыт—рэтэмъюӈыткуӈыркын гымыкы!
Тэмъюӈыткуръы еп аплывэтгавка гынтэквъи.
Лыгэн акватэты иквъи: Колёмэй ынръам, оʼравэтԓьан кывчемгоԓьын!
Гынникгилиԓьэ гынтэвтылеԓьын нинивӄин: Каакомэй!
Ынръам гэръэлин оʼравэтԓьан?
Колёмэй танӈаквыргын!
А-а-а-а!
Аʼмын эналваквъэ тэмъюӈкы!
Ӄол рэмкычигъи рамкэты.
Пыкиргъи рэмкык.
Никвъэн: Етти!
Ии!
Намӈылёгъан: Ръапыӈыл?
Аʼм, ытръэч-ым гым нычимгъуйгым: этъым гым гамгъоравэтԓьак гыттаӈ ваԓьэгым.
Ӄутиинэ ивнин: Нырэӄын-ым мынгыттэчит, эргатык нэмэ ӄыетги.
Эченур ӈачыӈкэн ръэт ятэты ӄыркылегын.
Гыттакалыръоԓьын рагтыгъэ.
Эргатык ӄытгъи гэкэӈэ.
Ӈачыӈкэн ръэт кыленин.
Ръэтык ԓьунин калеплякылгыкай.
Ынкы ныпэрӄытваӄэн гыттакалыръоё.
Рычичьэтыплыткунин пылякылгыӄай гыттакалыръоԓьа, эквэтгъи.
Пэрӄытваԓьа ынкы, пылякылгыӄай эӄылпэ рыԓьэтэннин ӄолеръэтэты, нэмэ ынкы пирӄыгъи.
Гыттакалыръоԓьа нэмэ ԓьунин пэнин пылякылгыӄай ӄолеръэтык.
Ԓьунэӈу ӄулиԓьыръугъи: нэмэ ԓьунин пэнин пылякылгыӄай ӄолеръэтык.
Ԓьунэӈу ӄулиԓьыръугъи: Каакомэй, гынмылкинын тантакалгын!
Вынэ мыгтын гынмылкин ӈотӄэнына такалго!
Йыннэн чейвэ, ӄаат ынкы вуннинэт.
Пэрӄытваԓьа ӄаат рыгынтэвэннинэт.
Пыляӈӈытаԓьын каагты ӄытгъи.
Ӄаат уйӈэ, наӄам йытъё пылякылгыкай лывавнэн ԓьук.
Кулиԓьыръугъи: Каакомэй, колё ныгыттэӄин оʼравэтԓьан!
Иаʼм тивын.
Гамгъоравэтԓьак гыттаӈ ваԓьэгым!
Лыгэн итык аӄаака тынъэлык!
Ръэтгымнэн ӄаангынтаватыԓьын.
Ярак нытваӄэн йъонэн.
Ӄаангынтаватыԓьа пынлёнэн: Гыттакалыроԓьа айвэкэнына ивнин: Ынӈатал-ым ныгыттэйгыт.
Пылекэ аӄаака рытчыткуркын!
Каангынтаватыԓьа ивнин: Чейвэ ӄырагтыгэ, ӄырым ӄаат мыйылгыт.
Чеӈэт-ым гыт чинит рэгыттэчинӈыгъи!
Чейвэ рагтыгъэ гыттакалыроԓьын.
Ынӄэн гатвален тэленъеп аӄалыԓьанма.
Ӄол оʼравэтԓьан ӄонпыӈ эʼӄэԓьэ ванэван ыʼнынрэӄэвын.
Ытръэч нымӈылёӄэн, ынӄо-м ныпэляӄэн.
Эʼкэԓьэ ԓьук нымӈылёӄэн: Микигыт?
Нэнататлыӈӄэнат: Оʼмйъаяӄэгым.
Нэмэ нымӈылёӄэн: Нырэӄигыт?
Нэнататлыӈӄэнат: Ныкымъырэрэйгым.
Ынӄо-м ныпэляӄэн.
Ӄол рыннин кымъылгын колё нымкыӄин румэкэвнин.
Ынӄо-м кымъынчыку рытыӈонэнат.
Эʼкэԓьыт рырынгиивнинэт ӄликкин.
Намӈылёан: Микигыт?
Татлыгнэнат: Оʼмйъаяӄэгым.
Нэмэ намӈылёгъан: Нырэӄигыт?
Татлыгнэнат: Иръын нинэмлюйгым.
Ивнинэт: Ивкэӄун-ым, ӄыетгытык, гымнин мымлыт торыкы мынкалыровынат.
Эʼӄэԓьыыт ӄытгъэт.
Кымъымкын кымъынчыку рытъёт рыкалыровнэнат.
Эʼӄэԓьыт гынтэквъэт еп эплыгитзкэ кымъыт.
Гынтавакватэты иквъэт: Колёмэй, мэйӈымымлыԓьын!
Оʼмйъаяӄына тэнӈу рытчынинэт: А-а-а-а!
Аʼмын колё эʼӄэԓьыт тынчеӈыттэвынэт!
Аʼмын эвӈан кывчемгъоԓьэгым — эмрэӄу-м эʼӄэԓьыт мынъэӄэлиӈэвынэт!
Ынӄо-м нэмэ кымъыгэлеӈӈогъэ.
Пипиӄылгыӄэй ԓьунин, пиринин.
Эквэтгъи, пипиӄылгыӄэй нинэнрыӄин.
Нэмэ ыннэн рырынгиивнин эʼӄэԓьын.
Ԓьунэӈу эʼӄэԓьын, Оʼмйъаяӄ вакъосӄычатгъэ.
Эʼнныкагыргын ыʼръымлёӈӈонэн.
Эʼкэԓьэ пынлёнэн: Микигыт?
Оʼмйъаяӄэгым.
Эʼӄэԓьэ пынлёнэн: Нырэӄигыт?
Вай-ым колё гэмымлынӈэйгым, иръын нинэмлюйгым.
Оʼмйъаяӄына ивнин: Ивкэӄун-ым ӄыетги, гымнин мымыл ӄыԓьугын!
Эʼӄэԓьын ӄытгъи.
Оʼмйъаяӄына ивнин: Ӄилкымъет!
Эʼӄэԓьын илкымъетгъи.
Оʼмйъаяӄына эʼӄэԓьин мынгыӄач пиринин.
Пипиӄылгыӄэй почьачыковты ёнэн.
Эʼӄэԓьын ыʼсӄагтыткоръогъэ, ӄулиԓьыръугъи: Мэй, мэй!
Мымлычгын, мымлычгын!
Гарыглен, гарыглен!
Ӄынвэр пипиӄылгыӄэй ратрочыко нъэлгъи.
Эʼӄэԓьын пытӄылым ӄулиԓьыръугъи: Колёмэй, ръанотайӈын ратрочыко нъэлгъи, нъэлгъи!
Ытлён уʼриӈан тыръэгъэк!
Оʼмйъаяӄына тэнӈу рытчынин: А-а-а-а!
Ымыӈ мымлык ролыӈ ваԓьын эʼӄэԓьын!
Ӄынвэр эʼӄэԓьэ пиринин пипиӄылгыӄэй ратрочыкойпы лейвыԓьын.
Ынръам мынгык юуткугъи пипиӄылгыӄэй.
Ӄынвэр эʼӄэԓьын гынтэквъи, ынӈин пипиӄылгыӄэй мынгык ёоткотвагты.
Оʼмйъаяӄына гынтэвтылеԓьын эʼйӈэвнин: Мэй, ӄыетги!
Гымнин мымлычгын мыгтын гынык мынгэпы!
Эʼӄэԓьын пэлӄынтэтгъи, панэна пипиӄылгыӄэй мынгык ныйготкотваӄэн.
Эʼӄэԓьин мынгытлыӈын гэнмутлытъыръувлин пипиӄылгыӄэе.
Оʼмйъаяӄына йымнин пипиӄылгыӄэй аʼӄаԓьымынгэпы.
Ынӄо-м эʼӄэԓьын гынтэквъи.
Гынтавтыляма нивӄин: Колёмэй, эрвыванныԓьын мымлычгын!
Оʼмйъаяӄына тэнӈу нинэлгыӄин гынтэвтылеԓьын: А-а-а-а!
Аʼмын вытку тыԓьун оʼравэтԓьан вэнъым ынан тотъэты ваԓьын!
Наӄам вэнъым ынан нырулӄин!
Валвыйӈа ԓьунин эчьытъул ӄорэн, мэчнымэйыӈӄин, оʼравэтԓьэн раратъё.
Авынтанӈыткоԓьатэты пиринин: А-а-а-а, кок-кок-кок!
Аʼмын вэлынкыӄун трэчьытъулюԓьэты!
Оттыткынэты рыԓьэтэннин, ынкы роӈӈонэн.
Тыргук амӄынлывавкы роо тэнӈу нинэтчыӄин: А-а-а-а, колёмэй, ынръам ачьыйӈын ныгтыӄэн!
А-а-а-а, кок-кок-кок!
Аʼмын вэлынкыӄун микынэ гымыкы гапэлялен!
Ятъёлӄая эʼйӈэръуԓьын валёмнэн, чамэтанэн.
Эчги валвыйӈык ванвык уттык ынкэгиӈкы нъэлгъи, эʼйӈэскыченнин: Эй!
Валвыйӈын эмчеӈыттэтэ рыпэт гароома эрэтгъи.
Араттыляма ныӄулиԓьыръуӄин: Кок-кок-кок!
Ынръам poo ръэгъи?
Ятъёлӄай авынӄолеԓьыровты гынтэквъи: Ооккоймэй!
Ооккоймэй!
Валвыйӈын эрэтык рыпэт гъылчыкутлин.
Ыʼлчыкойпы ӄутгъи.
Ятъёлӄай иʼрэмйылтыԓьын ԓьунин, аʼйӈавъевыӈонэн: Роо, ӄыетги!
Ынӄо-м риӈэгъи.
Рэӈамъянма нивӄин: Какамэй, ынръам роо гынтэквъи!
Пипиӄылгыӄэй тымкыгэӈгыпы нылейвыӄин.
Пипиӄылгыӄэе ԓьунин валвыйӈын, эʼйӈэвнин: Апай, ӄыетги, мымлюгыт!
Ӄытгъи валвыйӈын.
Пипиӄылгыӄэе мымлёӈӈонэн.
Мымлёма йылӄэтгъи валвыйӈын.
Лыгэн йылӄэтгъи валвыйӈын, ԓьулӄыл кэлийвынин пипиӄылгыӄэе валвыйӈэн вылӄэ.
Ԓьулӄыл кэлийвыплыткунин, эквэтгъи пипиӄылгыӄэй.
Йылӄыԓьын пэлянэн валвыйӈын.
Кыеквъи валвыйӈын, ӄулиԓьыръугъи: Кок-кок, эʼми пипиӄылгыӄэй?
Ынӄо-м риӈэгъи валвыйӈын вээмык гыргоча.
Рэӈамъянма нинэгитэӄин мимыл.
Ԓьунин чиниткин выйилвыйил мимлычыку.
Ӄулиԓьыръугъи: Ынръам мэӈин?
Китаӄун мыйъон!
Йъонэн чиниткин выйилвыйил.
Аʼйӈавъевыӈонэн чиниткин выйилвыйил: Мэй, ӄыетги!
Ӄынвэр мэчэлкылнин: Ынръам мэлгымнин выйилвыйил!
Ӄынвэр тэӈэлкылнин.
Ӄулиԓьыръугъи: Вынэ, ӄэйвэ гымнин выйилвыйил!
Чемэт ынӄэната пипиӄылгыӄэй гынтэквъи ԓьукэлиткыԓьуйгым эʼӄэлиӈу эмлыӈэ!
Пчиӄэтэ ӈээкык ивнин: Ӄаймыгэ!
Ӈээккэтэ ивнин: Мэмлеты трэкувлытку.
Ытԓьата ивнин: Омкэты ӄинэнрэтги!
Чамъам тринэнрэтгъэ — умкыт рэлпиӈыт.
Оʼмромкэты ӄинэнрэтги!
Трамынгытаргъа.
Ытԓьата ивнин: Ӄылейпыгэ!
Лилит рэчимэнӈыт.
Тититэ ӄыннигынэт!
Титиӈы рэмлегъэ.
Уʼмтитэ ӄыннигынэт!
Трэрылгэюпы.
Ӄывэлепыгэ!
Вэлывэл рэквгъэ.
Ытԓьата ивнин: Ынӈатал-ым нъэнӄэйгыт!
Ӄырымэнайгыт эвӈан гымнинэйгыт ӈээккэйгыт!
Ӈээккэтэ ивнин: Евъев, маймыгъак, гынинэйгым ӈээккэйгым.
Кэйӈын ваамӄалетлы нылеӄин.
Челгырэӄокалгын ралӄаӈынвык йъонэн ныталёӄэн.
Пыкиринэӈу кэйӈэ пынлёнэн челгырэӄокалгын: Нырэӄигыт?
Челгырэӄокалга татлыгнэн: Вай-ым ныталёйгым.
Кэйӈэ очнэн: Ээ!
Ынӄо-м челгырэӄокалгын ивнин: Аʼм вынэ, виин мынымӈылтэлыркын!
Кэйӈэ ивнин: Янор гым мымӈылтэлык!
Кэйӈын мгогъэ пыӈылтэлык: Ӄол титык,аʼачеко вама ӄэнъевӄэйык гырголягты нылейгым.
Эчги крыткынык тынъэлык, люур рэвымрэв катам тантэӈӈок риӈэсӄычетгъи!
Аны колё гэчеӈыттэтигым!
Рыпэт-ым эмчеӈыттэтэ ыʼсӄагтатык ӄу-лиӈэйык рымагты тирык!
Челгырэӄокалгын энэчгытыԓьатыӈогъэ: Оʼтчоймэй, аʼмын ныеэпиӈкуйгыт!
Кэйӈын нивӄин: Ии, эʼтки-м аʼачеко вама гамлытвэйгым.
Кэйӈын иквъи: Аʼм гым ратанӈавӈэн, гынръам!
Челгырэӄокалгын мгогъэ пыӈылтэлык: Аны гым ‘ол титык йыӈэчыку нылейгым яргыеквэ.
Пипиӄылгыӄэй тынрынгиивын.
Аны ынръам иниквъи.
Гымнин магны ӈоонко ӈайгытолыӈкы варкын, колё мыгтэкичгыԓьын!
Тэкичгыт ӄынусӄиквынэт!
Эвыр-ым гым амраӄамэтваӈа ӈайгытолгэты тылӄытык.
Аны ынръам ӄликкин ыʼлёӈэт тымагрэрык.
Ӄэйвэ ӈэвэӄ ыʼлё, ныкитэ нэнарэрэгым.
Аны ӄынвэр ӈайгытолгын энарэрыԓьатык тынмэрвэтын.
Ӄынвэр тынпаавын ӄырирык.
Аны колё гэпэӈъивэтигым магрэрык!
Аны ӄэлюӄ-ым рыпэт ӈайгытолгын энарэрыԓьатык гыргочагнотасӄын уйӈэ тытчын.
Лыгэн ръылӄылю тытчын.
Ынӄэн ӈайгытолгын кытур тыԓьун.
Вытку киткит нымэчвъэйининиӄин.
Вай алымы ӈирэӄӄликкин гивиӈит галягъэ панэна ръылкыԓьын.
Челгырэӄокалга кэйӈын ивнин: Аʼм гым тыплыткук!
Кэйӈэ ивнин: Ээ, аʼм ратанӈавӈэн!
Энмэч мынлеркын!
Челгырэӄокалга ивнин: Ии, вынэ мынлеркын!
Амъянра эквэтгъэт.
Ӄэпэр майык нытваӄэн.
Йъонэн челгырэӄокалга.
Челгырэӄокалга пынлёнэн ӄэпэр: Нырэӄигыт?
Ӄэпэрэ татлыгнэн: Оʼравэтԓьэн магтэ нинэнчичьэтигым.
плеэн ӈутку ръэнутэт гапэляленат.
Челгырэӄокалга ивнин: Ынӈатал-ым гыт нытуԓьигыт!
Ӄэпэрэ ивнин: Ръэнут-ым тытуԓьэтын?
Челгырэӄокалга татлыгнэн: Ынӄэн-ым игыр нытуԓьэтигыт, тыйъогыт майык!
Ӄэпэр туԓьык курык ӈыркычаквъэ, гынтэквъи.
Челгырэӄокалга гынтэвтылеԓьын нинивӄин: Ӄапатчыӈын тоԓьарайӈын!
Ӄол итгъи кытэпалгыӄай вылтумкыӄэнъев гырголягты эквэтгъи.
Кырыткынык нъэлгъи, вэтчагъэ, нытлепыткуӄин ӈалгыл ӄанъяврочгылгэты.
Люур кэйӈын ԓьунин ӄыргочыкойпы илюԓьыԓьын.
Нинэгитэӄин.
Ӄынвэр таӈъора нъэлгъи.
Кытэпалгыӄай эмӄэлелвынэ нивӄин: Ынръам оʼравэтԓьэн ёройӈын оонъыгэлеӈӈоэ.
Ӄынвэр иквъи: Китаӄун мыйъон.
Нэнайъоӄэн, нэначамэтаӄэн.
Эчги чымче рытчынин, пирӄыгъи умкыгиӈкы, ынӄо нинэвинвыгитэӄин.
Ӄынвэр кэйӈын кытэпалгыӄайык чымчеӄэй нъэлггъи.
Кытэпалгыӄай тэнӈысӄиквъи: А-а-а-а!
Ёройӈын!
Кэйӈын чеӈыттэтык авынӄолеԓьыровты ыʼсӄагтыткоръогъэ: Каакомэй, ёройӈын, ёройӈын!
Нэмэ кэйӈын чайвыткоӈӈогъэ.
Кытзпалгыӄая нэмэ эʼйӈэсӄыченнин: Мэй, гыткалыёройӈын!
Кэйӈын ӄулиԓьыръугъи: Мэй, гыткалгыйӈын!
Ӄынвэр кэйӈын емгымгыёгъэ, умкыт нинэгитэсӄычетйивыӄинэт ынкъам чиниткинэт гыткат.
Ынко-м ум-кыкэгти пынлёйвыӈонэнат: Мэй, ръаёроӈы?
Эʼми ёроӈы, миӈкы варкын?
Кытэпалгыӄая ивнин: Ӈотӄэн!
Кэйӈын рычеӈыттэвнин.
Авъаӄ!
Ӈотӄэн!
Кытэпалгыӄая тэнӈу рытчынин кэйӈын: А-а-а-а!
Ёройӈын нычеӈыттыӄин!
Кэйӈын гынтэквъи авынӄолеԓьыровты: Оккоймэй, ёройӈын!
Кытэпалгыӄая тэнӈу рытчынин: А-а-а-а!
Аʼмын ёройӈын нычеӈыттыӄин!
Кэйӈын амэчатгъэ.
Кытэпалгыӄай паагъэ тэнӈыткук, эмӄэлелвынэ нивӄин: Какамэй, эвӈан оʼравэтԓьат чаӈыттыёроԓьыт!
Наӄам ымыӈ вэнъым мэйӈыӄулиԓьын ёрочгын.
Наӄам ымыӈ мэлюунъуԓьын.
Аʼмын ӄэйвэ этлы мырэтыляк, выткукин гэӄулилин ёроӈы тыԓьун!
ымыӈ мэлюунъуԓьын.
Аʼмын ӄэйвэ этлы мырэтыляк, выткукин гэӄулилин ёроӈы тыԓьун!
Ӄынвэр эквэтгъи.
Акватэты иквъи: Эʼтки, юрэӄ нэмэ трэԓьуӈын.
Опопы мылеркын, эʼтки паӈъэквыргын тэнӈыткук!
Кэйӈын омкычыкойпы нылейвыӄин.
Вопӄата ԓьунин, йъонэн мэрынрэӄэй.
Эчги чымчеӄэй рытчынин, эʼйӈэвнин: Мэй, ӄыетги!
Кэйӈын рычеӈыттэвнин.
Кэйӈын чеӈыттэтык ыʼсӄагтатгъэ.
Ынръам эʼнныпаӄытвэтлягъэ.
Левыт нутэсӄык инэпгъи.
Кэйӈын нырэчымгунтэнӈыӄин, нылвавӄэн.
Вопӄы нытэнӈыткуӄин: А-а-а-а!
Ынръам кэйӈын нутэсӄык ратлыӈыркын!
Кэйӈын ымъылёӈэт нырэчымгунтэнӈыԓьэтӄин.
Ӄынвэр вопӄата йъонэн.
Налгыӈойӈыӄайгыпы пиринин, ынӄо тиӈусӄыченнин.
Налгыӈойӈыӄай рыԓьыпэннин.
Лыгэн кэйӈын налгыӈойӈынԓьыпаннэн вопӄата.
Гынтэквъи вопӄы омкычыковты.
Ынӄо гэтаӈңонэн кэйӈын рэчымгунтэнӈыԓьын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыԓьэтык.
Нытэлгыԓьэтӄин.
Вопӄата пынлёнэн: кэйӈын рэчымгунтэнӈыԓьын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыԓьэтык.
Нытэлгыԓьэтӄин.
Вопӄата пынлёнэн: Ынръам рэӄыркын?
Иаʼм тэлгыԓьэтыркын?
Кэйӈэ татлыгнэн: Аны вай-ым игыр ӈотко омкычыкойпы нылейгым ынръам люур микынэ инъэйӈэквъи.
Ынръам ынкы колё тычеӈыттэтык, рыпэт тъысӄагтатык.
Ынӄо-м ытлён микынэ инимпытиӈусӄычетгъи, рыпэт левыт нотасӄычыковты рытлыӈаннэн.
Ынӄо-м ынръам ытлён микынэ чит инэвинрэтыркын левыт йыток, нутэсӄык энапытваԓьын.
Ынръам налгыӈойӈыӄайгыпы инэпиригъи.
Ынръам налгыӈойӈыӄай рылыпъэннин.
Ынӄо-м миӈкри рыгынтэвэннин налгыӈойӈын.
Ӄымэл гым игыр анал-гыӈойӈыка тытваӈӈогъак.
Вопӄата ивнин: Вынэ игыр ӄонпыӈ ӄымчеги омкычыкойпы лейвык!
Ытлён ӄынвэр эвилюкэ нэрэтчыгыт, вилют нэрэнчыпъыткувӈынэт!
Кэйӈэ ивнин: Мэӈко-м мылейвыркын?
Вопӄата татлыгнэн: Таӈамӈагъеквэ ӄылейвыркын.
Кэйӈэ ивнин: Ӄэйвэ ӄырым мыкувлыткук ӈагъеквэ лейвык?
Вопӄата татлыгнэн: Кырым!
Кэйӈэ ивнин: Аʼмын рээн-ым кытэпат эʼткиӈыт!
Наранмыгым!
Вопӄата ивнин: Ээ, вынэ ӄэйвэ.
Опопы эвыр мэӈко ӄылейвыркын!
Кэйӈэ ивнин: Опопы мынлеркын!
Вопӄата очнэн: Ии, вынэ мынлеркын.
Эквэтгъэт амъянра.
Кэйӈын ытри эмчьачокалгын гэтумгэвлинэт.
Ӄонпыӈ нырачвыӈӄэнат.
Ӄонпыӈ имчьэчукэтэ нэнапэчайвыӄэн кэйӈын.
Кэйӈын пэчайвык нылгэӈыркылятӄэн.
Имчьэчукэтэ ӈыркылятыԓьын тэнӈу нинэлгыӄин: А-а-а-а !
Аʼмын нимпэйгыт!
Алымы колё нымэйӈигыт, вачаӄ ӄонпыӈ тыпэчайвыркынэгыт!
Ӄынвэр, ӄол рыннин, кэйӈэ эмчьачокалгын ивнин: Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин: Оккой, эʼтки чамъам, нырулигым!
Кэйӈэ ивнин: Аны мачынан, эплеэн мэӈин армаӈ ваԓьын!
Имчьэчукэтэ ивнин: Туук, китаӄун-ым мынтэйкэвмык!
Тэйкэквъэт.
Имчьэчукэтэ кэйӈын янотгытката рыгрыкгыпы пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: Иикыккая, эмчачьокалгыӄай яйвачгыргыӄай, нэрмэӄинэӄэй!
Имчьэчукэтэ эʼйӈэвнин: Мэй, ӄыетги!
Кэйӈын ӄытгъи эмчьачокагты, натӄатӄэн.
Имчьэчукэтэ тэнӈу нинэлгыӄин: А-а-а-а!
Кайӈычгын нылгэныролӄэначгын!
Кэйӈэ ивнин: Аны энанӈыркылявыркын, эӄуликэ!
Имчьэчукэтэ нэмэ пиринин кэйӈын вэлёйпы, ринтынин гытгэты.
Кэйӈын гынонгытгык иргъи.
Ӄулиԓьыръугъи: У-у-у-у!
Аʼмын эккагыргын, тэӈимчьэчукэӄэй!
Имчьэчукэтэ тэнӈу рытчынин: А-а-а-а!
Аʼмын ынывмич кэйӈын эчерикэ рэнъэлгъэ!
Кэйӈын гычормэты тэвыԓьатгъэ.
Тэвыԓьанма нытэнӈыткуӄин: А-а-а-а!
Аʼмын эмчьачокалгыӄай нэрмэӄин!
Кэйӈын ӈыпэгъи гычормэты.
Имчьэчукэтэ ивнин: Каакомэй, аʼмын колё лыгэтампэратвэй!
Кэйӈэ ивнин: Эвӈан тытампэратвэк?
Имчьэчукэтэ татлыгнэн: Аны, колё вэнну тылгыркынигыт, гынывмич тампэратвэй!
Кэйӈэ ивнин: Вачаӄ-ым мылеркын, гымнин кэйӈытумгыт мылӄырирынэт!
Гатампэратвэёченайгым!
Имчьэчукэтэ ивнин: Ии, вынэ ӄылеркын, вэлер тынтампэратватгыт.
Эмчьачокалгын ӄачгыпоттычыкойпы ӈытогъэ.
Эквэтгъи ваамӄалетлы.
Равыԓьэӈӄай рырынгиивнин.
Имчьэчукэтэ ивнин: Ынръам гыт маӈэнвараткэнайгыт?
Равыԓьэӈвараткэнайгым.
Гыт-ым маӈэнвараткэнайгыт?
Эмчьачоквараткэнайгым.
Равыԓьэӈа эмчьачокалгын ивнин: Каакомэй ынръам!
Гынин налгыӈойӈын нувӄин, наӄам увик нилгыӄин!
Имчьэчукэтэ гитэнин налгыӈойӈын ынкъам иквъи: Каакомэй ынръам!
Налгыӈойӈын гэръэлин!
Чит нилгыӄин?
Ии, алым-ым чит нилгыӄин.
Равыԓьэӈа пынлёнэн: Гэмо лыӈын увъэлетыԓьын?
Имчьэчукэтэ татлыгнэн: Алым-ым гынмыл нилгыӄин!
Нэмэ равыԓьэӈа эмчьачокалгын ивнин: Каакомэй ынръам!
Гынин увик нилгыӄин, наӄам налгыӈойӈын нувӄин!
Имчьэчукэтэ гитэнин увик, ӄулиԓьыръугъи: Каакомэй ынръам, иаʼм тилгэтык?
Равыԓьэӈа пынлёнэн: Лыги люӈылгэ рытын, титэ илгэтгъи?
Имчьэчукэтэ татлыгнэн: Алым-ым айвэ нувигым!
Равыԓьэӈа ивнин: Каакомэй, ӄоныры ынръам гэрэӄигыт, ымыӈ лылет нувӄинэт!
Эмчьачокалгын ӄулиԓьыръугъи: Оккоймэй, ытлён тыръэгъэк?
Иаʼм увик алваӈ нъэлылетыркын?
Равыԓьэӈа ивнин: Ӄэйвэ гэчимгъуйгыт?
Алымы эвын ынӈин ваԓьэгыт нилгигыт, ымыӈ налгыӈойӈын эвын ынӈин ваԓьын!
Эмчьачокалгын гынтэквъи.
Акватэты иквъи: Ытлён тыръэгъэк?
Равыԓьэӈа гынтэвтылеԓьын нинивӄин: Аʼмын-ым ытлён, гымык яраԓьэты тратвыгыт!
Кэйӈын ытри вопӄы рынгивигъэт.
Кэйӈэ ивнин: Каакомэй, етти!
Ии, тыетгъэк!
Кэйӈэ чиниткин увик гитэнин.
Ынӄо-м вопӄан.
Ынӄо-м иквъи: Каакомэй, ынръам иаʼм амалваӈ ваԓьыморэ?
Вопӄата ивнин: Ръэнут-ым алваӈ ваԓьын?
Кэйӈэ татлыгнэн: Ынӄэн-ым гынык левтык гэнӈэлинэт оттычгыт, наӄам гымык уйӈэ!
Вопӄата гитэнин чиниткин увик ынкъам левыт.
Ынӄо-м кэйӈын гитэнин.
Иквъи: Каакомэй, кээглынангэт ынръам гэръэмури?
Кэйӈэ ивнин: Ӄоныры ымыԓьо алваӈ валыт рыгрыгыт, гыткат.
Лыгэн-ым ымыԓьо.
Кэйӈэ ивнин: Китаӄун мынэквэнмык чеэкэй!
Юрэӄ мэӈин мыныԓьун ынкъам мынымӈылён.
Эквэтгъэт.
Кытэпалгын нэнрынгиивын.
Кытэпата пынлёнэнат: Ныръэтури?
Кэйӈэ татлыгнэн: Вай-ым мури иаʼм амалваӈ ваԓьыморэ?
Ынкъам ынӄэната нымӈылёгэлеморэ.
Ынӄо-м кэйӈэ кытэпалгын гитэнин ынкъам иквъи: Ӄоныры ымыӈ гыт алваӈ ваԓьэгыт!
Кытэпата ивнин: Иаʼм алваӈ ваԓьэгым?
Кэйӈэ татлыгнэн: Ынӄэн-ым гынык левтык гэнӈэлинэт ӈирэӄ оʼмоттычгыт.
Наӄам гымнин уйӈэ.
Ынръам вопӄан-ым ымыӈ левтык гэнӈэлинэт вырымкоттычгыт.
Кытэпалгын иквъи: Каакомэй, ынръам ӄэглынангэт иаʼм амалваӈ ваԓьыморэ?
Кэйӈэ ивнинэт: Китаӄун-ым мынчимгъумык, юрэӄ мыныкэтъон, иаʼм амалваӈ ваԓьыморэ.
Кытэпалгын гынтэквъи.
Лыгэн иквъи: Эʼтки, гым чамъам трэчимгъу!
Ымыӈ вопӄы гынтэквъи.
Лыгэн иквъи: Эʼтки, ымыӈ гым чамъам трэчимгъу!
Кэйӈын ынкы гыролмакы ыʼсӄагтыткоԓьатыӈогъэ наӄам ныӄулиԓьыръуӄин: Каакомэй, ынръам тумгыт ръэгъэт?
Майӈычемгъомачы иаʼм гынтэквъэт?
Вопӄы ваамъеквэ нылеӄин.
Ӄэпэрэ эʼйӈэвнин: Еԓьой, ӄыетги!
Вопӄы кытгъи.
Ӄэпэрэ пынлёнэн: Ръапыӈыл?
Аʼм уйӈэ!
Гынин-ым ръапыӈыл?
Ӄэпэрэ татлыгнэн: Аʼм, ытръэч-ым нычимгъуйгым ивкэ ӈирэмури гыткат мынылпууръыркынэт!
Гымръам эквыгытката тъитык!
Вопӄата ивнин: Кытъаткэ-м, миӈкри мыныгтынэт ыпытваԓьыт гыткат?
Ӄэпэрэ татлыгнэн: Аны оʼравэтԓьат-ым мынылӄырирынэт.
Ыргин валят варкыт, ыʼнычвинэт гыткат.
Гынин гыткат гымык ыʼныйпатынат.
Гымнин гыткат гынык ыʼныйпатынат.
Вопӄата ивнин: Аны, рээн-ым наранмымык оʼравэтԓьата.
Гым роолӄылё наранмыгым.
Гыт-ым нэлгын вилю эмрэлгыӈэ.
Ӄэпэр чимгъугъи, ынӄо-м иквъи: Вынэ ӄэйвэ, оккой наранмымык!
Чама гымнин гыткат гыто тытчынэт.
Йъэлыги оʼравэтԓьамайык туԓьэтык ирвывэгычьыт!
Вопӄата татлыгнэн: Ымыӈ-ым гымнин гыткат гыто тылгыркынэт: иʼгэ кылыԓьэтык иквычьыт гынтэвык.
Ӄэпэрэ ивнин: Вынэ ӄэйвэ, эвнэлпууръыкэ мынынтынэт гыткат.
Таам, мынлеркын!
Кэйӈын маёлгыткынык нытвэтчатваӄэн.
Йиԓьэқʼэй вээмык никвичиӄин.
Йиԓьэӄэе кэйӈын ԓьунин вэтчатваԓьын.
Эʼйӈэвнин: Мэй, ӄыетги!
Кэйӈын ӄытгъи.
Йиԓьэӄэе ивнин: Ынӈатал-ым гыныкы гымнин нымэйыӈӄин вэтгав варкын.
Кэйӈэ ивнин: Ръавэтгав?
Йиԓьэӄэе татлыгнэн: Вай-ым гым нычимгъуйгым, ивкэ ӈирэмури ярат мынылпууръыркынэт.
Кэйӈэ ивнин: Нырэӄын-ым, ярат мынылпууръынэт.
Кэйӈэ пынлёнэн: Миӈкы-м гынин яраӈы варкын?
Йиԓьэӄэе татлыгнэн: Ӈоонко-м, маёлгыткынык.
Йиԓьэӄэе ивнин: Гынин-ым миӈкы варкын?
Кэйӈэ татлыгнэн: Ӈоонко-м, иʼннук варкын.
Йиԓьэкэе ивнин: Таам, вынэ гым мылеркын гынык рагты.
Гым-нин яраӈы гынан ӄыпиригын!
Эквэтгъэт амъянра, кэйӈын еԓьараггы ӄытгъи, йиԓьэӄэй — кайӈырагты.
Йиԓьэӄэй кайӈырак пыкиринэӈу рылгъэ.
Ӈалгыл яраӄалтэ нинэгитэӄинэт, нивӄин: Аʼмын колё яраӈы нымэйыӈӄин тыԓьун!
Ынӈатал-ым нымэԓьэв тытваӈӈок!
Кэйӈын еԓьарак лываквъэ рылык.
Ӄынвэр йъонэн йиԓьэӄэй.
Йиԓьэӄэе ивнин: Раӈӈытай?
Кэйӈэ татлыгнэн: Тылвавык рылык гыныграк.
Йиԓьэӄэе ивнин: Ыʼрунтээркын!
Наӄам гым тытлык гыныграк!
Кэйӈэ ивнин: Вынэ, ымыӈ-ым еӄааӄ тылвавын рытлыӈатык!
Йиԓьэӄэе ивнин: Китаӄун-ым мынынмэйӈычитэвынэт гынин еӄааӄ ытри гымнин увик!
Йиԓьэӄэй кайӈыеӄаткынык арычгатгъэ.
Ынӄо-м иквъи: Каакомэй, эвӈан вэнъым гым ныппылюйгым?
Ымыӈ гынык еӄак мыӄыӈ ваԓьэгым!
Ынръам гэрэӄигым?
Йиԓьэӄэе кэйӈын ивнин: Вынэ, опопы ярат эвнэлпууръыкэ мынынтынэт.
Йъарат миӈкы ратваӈӈогъа!
Таам, энмэч мылеркын ярагты.
Кэйӈэ ивнин: Ии, вынэ ӄылеркын!
Милютэтэ ԓьунин иʼгин тымъё кытэпалгын.
Ынӄэн ыпатыӈонэн.
Риӄукэтэ йъонэн нувиӄин.
Милютэтэ ивнин.
Етти!
Ии, тыетык!
Риӄукэтэ пынлёнэн: Миӈкри тымын кытэпалгын?
Милютэтэ татлыгнэн: Лыгэн-ым тычамэтгъан ынкъам эчги тыпкэрыӈок тыӄулиԓьыръук!
Ынкы чеӈыттэтык въигъи.
Риӄукэтэ ивнин: Вынэ ӄинэныйгулев ынкъам эʼптэ гымнан мынмын кытэпалгын!
Милютэтэ татлыгнэн: Лыгэн-ым мэрынрэӄэй ӄычамэтагын, эвыр тэн- чымче рэтчыӈын, вэты ӄун]ым нымэйӈъэв ӄыӄулиԓьыръугъи!
чымче рэтчыӈын, вэты ӄун]ым нымэйӈъэв ӄыӄулиԓьыръугъи!
Риӄукэтэ очнэн: Ээй, вынэ мыгтэпгэлек!
Рэӄокалгын кытэпгэлегъэ.
Кытэпалгын ԓьунин.
Чамэтаннэн, эчги чымче рытчынин, ӄулиԓьыръугъи.
Кытэпалгын иʼрэгъи.
Рэӄокалгын мэлётагты пэлӄынтэтгъи.
Рэӄокалгын милютэк пыкиргъи.
Милютэтэ пынлёнэн: Аʼмто, кытэпалгын тымын?
Риӄукэтэ татлыгнэн: Тылвавын тымык!
Ӄэйвэ тыӄулиԓьыръук, люӈвъитэ итгъи, йъэлии иʼрэгъи!
Милютэтэ пынлёнэн: Гынтэвтылеԓьын ванэван рэӄын ӄиквын?
Риӄукэтэ татлыгнэн: Ванэван.
Милютэтэ ивнин: Ӄоныры вэнъым тотъэты ваԓьэгыт!
Ымыӈ кытэпалгын тымык лывавын!
Иаʼм гынтэвтылеԓьын ивкэ рытын.
Евъев, евъев!
Ынкы эвын нъывъин!
Рэӄокалгын мэлётагты эʼӄэлиӈэ гынтэквъи.
Гынтавакватэты иквъи: Оккоймэй!
Юрэӄ ымыӈ гым рычеӈыттэвэ рэнанмы!
Пипиʼкылгыӄэй тымкыгэӈгыпы нылейвыӄин.
Йиԓьэӄэй нъэйӈэръуӄин маёлгыткынгыпы.
Пипиӄылгыӄэе валёмнэн эʼйӈэръуԓьын, тымкыткынык вакъогъэ.
Эʼйӈэвнин: Ынъев, ӄыетги!
Йиԓьэқʼэй ӄытгъи.
Пипиӄылгыӄзе ивнин: Етти!
Ии, тыетык!
Пипиӄылгыӄэе ивнин: Ивкэ чеэкэй мынытваркын ынкъам мыныкэйӈыгилиркын?
Эʼтки, аʼӄалеӈгыргын кэйӈын!
Йъэлии мури наранмымык!
Пипиӄылгыӄэе татлыгнэн: Аны, ынан-ым мынрэгыттэӈын, митъэ ныппылюмури, мынчамэтан ынкъам эмвэгылкуйвэ мынранмыӈын.
Йиԓьэқʼэй чимгъугъи ынкъам иквъи: Вынэ ӄэйвэ ынӈин мынинмык Кэйӈыгилигъэт, кэйӈын нэԓьун.
Начамэтан.
Эчги пыкэрыӈогъат, пипиӄылгыӄэй иквъи: Кэйӈыгилигъэт, кэйӈын нэԓьун.
Начамэтан.
Эчги пыкэрыӈогъат, пипиӄылгыӄэй иквъи: Оккоймэй, ӄытлыги емгымгыгыргын!
Йиԓьэӄэе татлыгнэн: Ӄун гынмыл-ым тивыркынигыт—аʼӄалеӈгыргын!
Кэйӈэ валёмнэнат вэтгавыԓьыт.
Пэнрынэнат, ивнинэт: Тынуркынитык!
Никвъэн: Апай, ивкэӄун мыниквыт, ӄыпалёмтэл!
Гыт уйӈэ эмымлыкэ?
Татлыгнэнат: Вынэ ӄэйвэ, колё гэмымлигым!
Вынэ мынымлюгыт!
Ээй, вынэ ӄинэмлюгытык!
Намлёӈӈогъан.
Мылёма йылӄэтгъи.
Эчги йылӄэтгъи, пипиӄылгыӄэе йиԓьэӄэй ивнин: Китаӄун лыляйпы мынвэгылкуйвын!
Юрэӄ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйӈын.
Нивӄинэт: Аʼмын, колё нэрмэмури — кэйӈын мытынмын!
Вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт.
Вэлынкыӄун, тэчьыкэйңʼуқ!
Кэйӈын омкычыкойпы нылейвыӄин.
Риӄукэтэ эʼйӈэвнин: Апай, ӄыетги!
Кэйӈын ӄытгъи.
Кэйӈэ рэӄокалгын пынлёнэн: Гынан-ым ръэнут эʼӄэлиӈу нинэлгигыт?
Риӄукэтэ татлыгнэн: Аʼм, ытрэч-ым гымнан эʼӄэлиӈу нинэлгигым оʼравэтԓьат.
Миӈкри-м рыпэт ойвалчыӈыт ныпэгляӄэнат!
Кэйӈэ ивнин: Гымнан ванэван эʼӄэлиӈу мылгынэт оʼравэтԓьат.
Ытръэч гымнан эʼӄэлиӈу нинэлгигым рэвымрэвыт.
Миӈкри-момкыгэӈгыпы риӈэсӄычетыԓьын тантэӈӈок гынтаквыргын!
Рикуӄэтэ ивнин: Гымыкы ӄырымэн рэвымрэв аʼӄалеӈгыргын.
Гымнан ыннанъылё нэнанмэгым мынгыткэн рэвымрэвыт.
Кэйӈэ рэӄокалгын ивнин: Китаӄун-ым амъянра мынылӄырирынэт.
Гынан ӄылӄыриргынэт рэвымрэвыт, гымнан — оʼравэтԓьат.
Эплеэн, микынэ ранмыӈынэн!
Эквэтгъэт амъянра.
Рэӄокалгын рэвымрэквилигъи, кэйӈын оʼравэтԓьагэлегъэ.
Оʼравэтԓьата кэйӈын пэнрыткоԓьын нэлӄэгнэвйивын, амкарго нэтчын.
Ӄынвэр кэйӈын гынтэквъи.
Риӄукэтэ тымнэн ӄликкин рэвымрэв.
Аʼтчаӈӈогъэ кайӈэты.
Кэйӈын пыкиргъи риӄукэк мутлытӄыԓьу.
Кэйӈэ ивнин: Ӄэглынангэт оʼравэтԓьат вэнъым ынан мыкуйвэтԓьэт!
Рэӄокалгын ивнин: Гыт уйӈэ эвъянвыайка?
Риӄукэтэ татлыгнэн: Ӄэйвэ-м выквыӈытгылявӄай варкын.
Риӄукэтэ пэнъёлгын увинтыԓьэннин, выквыт пэнъёлгычыко ёйвынэнат.
Выквыт гылетгъэт.
Кэйӈын ивнин: Ӄарычгатгэ!
Кэйӈын арычгатгъэ.
Риӄукэтэ гылвыквыт атынвычыко ёйвынэнат.
Кэйӈын эмтъыле нывитыткуӄин.
Рэӄокалгын нивӄин: Вэлынкыӄун тэчьыкэйӈуркын!
Кэйӈэ нинивкин: Аʼа?
Рэӄын нивигыт?
Риӄукэтэ нэнататлыӈӄэн: Въигъи кэйӈын.
Рэӄокалгын лыгэпэчыкоргаквъэ.
Нивӄин: Аʼмын, како вэлынкыӄун тэчьыкэйӈук!
Аʼмын-ым ытлён, мэңʼин энъыңʼ ратвагъа!
Иʼгэ мэлёталгын ивнин: Гыт нылгинимпэйгыт!
Омкыгэӈгыпы пирӄыгилирэйгыт.
Милютэтэ ивнин: Китаӄун-ым мынрачвыӈ!
Иʼгэ ивнин: Евъев, янор тумгыт ныетынэт!
Пыкиргъэт кэйӈын ытри ӄэпэр тумгык.
Пыкиринэӈу ӄэпэрэ кэйӈын ивнин: Ынӈатал-ым нурэйылӄигыт, уйӈэ лымӈэ гыныгмил йылӄыяаԓьын.
Ытръэч гыт ымԓьаляӈэт ныйылӄэтигыт!
Кэйӈэ кэпэр ивнин: Китаӄун-ым мынрачвыӈ!
Ӄэпэрэ ивнин: Евъев, янор мынумэкэт!
Умэкэтгъэт.
Милютэтэ ивнинэт: Эвын-ым мынрачвыӈ!
Умкыгиӈкы пирӄырэйгым, эплеэн рэнапэчайвынтык!
Тумгэ нивын: Туук, мынрачвыӈ!
Рачвыӈгат.
Ӈэгны накавран.
Мэлёталгын ынан ыттыёл ярак пыкирги.
Иʼны—вулкытвик, кэпэр — ныкитэ, кэйӈын — вытку эргатык ыʼлё.
Мэлёталгын нэргавкэн, тумгыт нинивкинэт: Ытрэч гымнин гыткат нинъыӄинэт!
Эʼрыкур иʼны нивӄин.
Нимпэйгыт!
Ӄытлыги ытлён чинит нимпэӄин!
Пипиӄылгыӄэе нинэлӄырирӄин мэлёталгын.
Энмэн ынан энъычьыӈ гэмгэгынникык мэлёталгын.
Пипиӄылгыӄэй нивӄин: Эвыр трэԓьуӈын мэлёталгын, эвын-ым мынрачвыӈавын!
Пипиӄылгыӄэе ԓьунин мэлёталгын, эʼйӈэвнин: Мэй, ӄыетги!
Мэлёталгын ӄытгъи.
Пипиӄылгыӄэе ивнин: Ръапыӈыл?
Аʼм уйӈэ.
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: Аʼм ытрэч-ым гым нычимгъуйгым, ивкэ ӈирэмури мынрачвыӈ.
Ымыԓьо гымнан ԓьоо нивӄин.
Мэлёталгын колё нинъыӄин!
Иʼны нивӄин, ынкъам кэйӈын, ынкъам ӄутти.
Милютэтэ татлыгнэн: Ии, итык-ым ӄэйвэ, тэнъеп микынэ энапэчайвыка инэнтыркын.
Ымыӈ-ым гынан ӄырым ӄэнапэчайвыэ, энмэч-ым итык еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈан маёлгын мынкавран!
Рачвыӈгъат.
Пипиӄылгыӄэй акватэты янотгъэ.
Пипиӄылгыӄэй лыгэн турэквэтэ тымкыгиӈкы пирӄысӄычьэтгъи.
Мэлёталгын-ым лыгэн кавранвэты нылгийӄыръилеӄин, нивӄин: Этъым энапэлягъэ, эмрэӄу-м эʼми тынтымӈэвын!
Пипиӄылгыӄэй-ым лыгэн пэрӄынвэпы пэлӄынтэтгъи ванвэты, ынӄо аʼтчаӈӈонэн мэлёталгын.
Мэлёталгын таӈконпыӈ гэйӄыръилелин.
Эчги мэлёталгын пыӄэрыӈогъэ пипиӄылгыӄэйык, пипиӄылгыӄэе тэнӈу рытчынин: А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин: Китаӄун, нэмэ мынрачвыӈ, гым мыянотык акватэты!
Нэмэ рачвыӈгъат.
Нэмэ пипиӄылгыӄэй турэквэтэ тымкыгиӈкы пирӄыгъи.
Пэрӄытыляма мэлёталгын ивнин: Вай, вай, тыгаляркынэгыт!
Мэлёталгын эмрэйӄыръилеӈэ рыпэт гилкымъетлин.
Нэмэ пипиӄылгыӄэй пэрӄынвэпы лыгэн ванвэты ӄытгъи.
Мэлёталгын ининигъи эмрэйӄыръилеӈэ, рыпэт йыкыргын ганааӈкавлен.
Пипиӄылгыӄэе тэнӈу рытчынин: А-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин.
Иквъи: Колёмэй, ынӈатал-ым тыпэӈъивэтык!
Пипиӄылгыӄэе нинивӄин: Аʼмын ӄоныры вэнъым нимпэйгыт!
Еп турэквэтэ тыгалягыт, ӄэйвэ галяӈӈок тиквыт.
Вай, вай, тыгаляркынэгыт!
Вэнлии эналвавэ галявэрэӈкы.
Милютэтэ ивнин: Эʼтки, чамъам трапэчайвыгыт, опопы ратанӈавӈэн!
Пипиӄылгыӄэе ивнин: Ии, эʼтки нимпэйгыт, ӄырым ӄэнапэчайвы.
Опопы ратанӈавӈэн ӄыраӄатык!
Энмэн ӄорайпы ӈирэӄ оʼравэтԓьат нырагтытыԓяӄэнат.
Наёоʼръонат.
Ӈэранчывэ ӈирэӄ ярат нэԓьунэт: ӄутти мэчигычгык, ӄутти-ым рыягнавкы выԓтэ - ԓыгэмыграԓьыт.
Янра вагъат.
Ӄоԓ ӈоонко вагъэ, ӄоԓ-ым мыграԓякы.
Ягнамчоӈавысӄатӄагтэ ратомгыроԓьыӄагтэ ныԓгинывэймэнӄинэт, наӄам къоотӄагтэ, эвыԓӄонайгыргыӄачԓьаӄагтэ.
Аны имырэӄэ наӈӄамэтвавын рэмкыԓьын, нутэсӄытэйӈэтэ.
Коԓё ныӄамэтваӄэнат.
Ӄоԓ-ым ӈоон нынкыкватӄоӄоӈовӄэн.
Эргатык-ым панэна ныёаʼтӄэн.
Ӄутынэ ивнин тумгытум: Гыыт нырэӄытъуԓюйгыт?
Аны тэӈимыръэнут нинэнуйгым: паԓӄомраԓгын, кымчекыԓгын - ԓыгэн-ым имыръэнут!
Вынэ вэрин-ым, гым ытръэч ныкыкватӄоӄоӈойгым.
Рагтык пыӈыԓтэԓгъэ авынраԓьэты: Гымнин тумгытум тэӈимырэӄэ ныӄамэтваӄэн.
Ытԓён ныпэԓӄумруӄин, ныкымчекоӄэн, ԓыгэн нимырэӄуӄин.
Авынраԓьыт иквъэт: Кыкэ вынэ!
Эты ыннэн ныӄэвиигичигъэн?
Ӈытогъэ, ӄытгъи.
Намӈыԓёгъан: Нырэӄигыт?
Ӄун рэмкыԓьэ инэнӈивыгъи, энмэн тургин рэмкыԓьын ныкаԓготкэӄэн, тыкымчегрэрык, тыпаԓӄомрарэрык.
Кыкъэм иаʼм инэтэйкыкыԓьигыт эԓек тэйӈэт?
Ытръэч ӄонпыӈ гамгагаԓяԓьэты пынԓёԓьатыркын?
Наӄам-ым эмӄуԓгэ ԓёӈынрагтатыԓьын: пэԓӄумрэкин ынкъам кымчеккэн чывипыт нэйыԓын.
Рагтыгъэ.
Эргатык кыеквъэт, эвын гэтэгмэԓетԓин.
Рэмкыԓьыт эквэтгъэт.
Ӄытԓыги ыннэн гэрэмкыԓьэтԓин пипиӄыԓгык, ӄоԓ-ым вувчеԓкак.
Нэмэ вай ярат нэԓьунэт.
Ӄоԓ иквъи: Игыр-ым чеэкэй мынытвамык!
Ик!
Пыкиргъэт.
Нэмэ нымным.
Ӈавэтынво эвын ынръам мэйӈывэнуӄыԓьыӄэгти, мэйныԓыԓеԓьыӄэгти ӈэвысӄэтти.
Ратомгыроԓьыт нэмэ.
Ынӈатаԓ-ым пытӄыԓым нывэймэнӄинэт.
Аны ынръам имыръэнут ныннуӈэтӄин: ыннээн, мимигыт, ӄопаԓгын.
Ӄытԓыги йиԓьэрэмкык гэпкитԓинэт.
Ынӄъом эквэтгъэт, рагтыгъат.
Ытръэч.
Эчеԓигъэк гэӈэвмиргыӄэе ытԓывъёӄай нытваӄэн.
Ытԓён ныгытъытэвиминӈыӄинэт.
Нунъэмъуԓьыт-ым ӄонпыӈ ныръэвуԓьэтӄинэт.
Ӄоԓ рыннин ытԓывъёӄая ивнин ӈэвмиргыӄэй.
Кита Нонъамъогты мытуԓьыԓӄивык этгэԓгэты, ръавытъоԓеты!
Вынэ ынӈэ этуԓьыԓӄивкэ!
Эʼтки ӄэйвэ тырэтуԓьыԓӄиквъэ!
Ӄэԓюӄ тыгытъэтыркын!
Туръурэткин къэԓиӄэй йымнэн ԓьаԓягмачы.
Иръыӄэй гапочьама ныԓгинычивмыӄин, ӄонайӄагтэ киткит ӈырэк эвыча ваԓьыӄагтэ, эпԓеккэ.
Ӈытогъэ-ым ӈан Нонъамъогты ивтыԓйиквитэ тагъэ.
Таӈамкытгэԓыткынык нинэтэнтиӄин.
Ӄынвэр пыкиргъи.
Увэрайпы ойымпыкыԓгийӈын йытонэн.
Ытръэч ӈыронрыԓга упэ рырагтаннэн.
Пыкиргъи.
Ойымпакыԓгийӈын рычимиръэвнин.
Увэраӄай тэнйыръэннин.
Ээкэт нэмитчьэԓетъюунэт.
Эмитчьэԓетыпԓыткук-ым, аны коԓё гаӄамэтваԓенат.
Нунъэмъуэрмэчьэ тыӈивынин ӄоԓ ӈэвъэн, ивнин: Кита рай эчеԓитъэейвэԓ - эты ченывъигъи, кита ӄыёпатгын!
Ӈытогъэ тыӈэвыё.
Оннаигыргэпы эʼԓепэтгъи ӈэвыскэт.
Ынпыӈэвӄэе нэнанвэтгаватӄэн ӈэвысӄэт, ӄоԓ ӄынур ԓёӈваԓёмыԓьын - ԓёӈочыткота, ытръэч нинэԓгигитэйвыӄинэт.
Ынӈин ԓыгэн авъеткынка ӈытогъэ, рагтыгъэ.
Эрмэчьын пынԓёгъэ: Эʼми, эты энмэч гэвъиԓинэт?
Ии, ытԓён гэвъиԓинэт.
Аныӄун кыёпатгынат, ԓыгэн ээкэт чымгыргыԓьыт.
Гэмитчьэԓетыԓьэтԓинэт рымынтэ.
Како!
Эви ыныкагты тыӄитъытвыткуркын?
Вынэ тэвыԓьыт ӄынымӈыԓяквынат, мыныгтынат.
Эви вэнвэты тыԓейвыԓьэтыркын, эви ыныкы?
Аʼмын коԓё ӈоон амӈырооткэнат орвъаматыԓьыт ӄытръугъэт Ачьаԓеттъагты.
Рай ынкы тытԓыывэраӄай нынпэгԓяръовӄэн.
Ынпыӈэвӄэй ныԓгайыԓгавӄэн.
Ытԓывъёӄая нинивӄин: Мынтогъак, вэԓер мыгитэнэт эноматыԓьыт.
Ынӈэ антока, наранмыгыт!
Вынэ вэнԓыги ӄэйвэ тынторкын.
Ӈытогъэ.
Ынӄэн эвиръыӄэгти йымнэнат.
Тыԓяма наркычыткоӄэн, виԓюӄэгти нинэнрыӄинэт.
Мыӄычьыкываннаԓгыӄай нинэегӄэпчуткуӄин: Вэԓер ӈоот ӄинэйыԓгытык!
Эрмэчьэ виин пэнрыма: Э-эй!
Вынэ эви вай гыныкы тыӄитъытвыткуркын?
Упынъыԓинин-ым, ԓюур ытԓён ягнаковԓыткогъэ, ԓюур ытԓён арычга иргъи.
Эвыр ӄутынэ нинэӄэпԓюӄин: Вэԓер ӈотӄэн ӄинэйыԓгытык!
Нэмэ ӄоԓ ныпэнрыткоӄэн-ым, ԓюур ытԓён арычга нирӄин.
Ӄоԓ нэмэ: Чекаԓваӈ ваԓьыторэ!
Вэԓер ӈотӄэн ӄинэйыԓгытык!
Кываннаԓгын эйминнин.
Ӈан эрмэчьын таӈамгыткак вычгыпъюук гыткамчаткойвынэн.
Ӄуттъим гынтэвръуԓьыт нинэтэӈкыргэймитӄинэт выԓгыпык.
Ымыԓьо тэрмэчьыӈыԓьыт тымыткойвынэнат.
Ԓыгэн эвыр-ым авэръэпыръогъэ, агноннайӈатгъэ.
Ынӄэн-ым ӈан пынԓятыԓьын ӈэвысӄэт ынан выёԓьо рытчынин.
Ытръэч.
Ынпыначгыӄай гэӈэвъэнэ коԓё нытэвиминӈыӄинэт.
Ӈытоткынык гатваԓен яраӄай, вынэ ныппыԓюӄин.
Эмӄынръэвук, ынӄэнат нъэйӈэвӄинэт ръэвынъюԓьу.
Ытԓён нынтэвиминӈэтӄинэт: ныръэвынъюӄинэт, эргатык-ым нэԓвэтӄинэт.
Аԓванма ӄун-ым эрмэчьэ нинэпириӄин ынпыначгыӄай, нэнойӈэмтэӄэн-ым, ратрон ӈан мытӄыԓьэ итгиԓгэ нэнэнатыёӄэн-ым, ӄуймэчыкун ымы нэнэнатыёӄэн.
Ынпыначгыӄай-ым ынӈин нырагтыӄэн.
Эмӄынръэвук ынӈин нынтыӄинэт ынпыначгыӄагтэ.
Ӄоԓ рыннин ынпыначгыӄая ивнин ӈэвъэн: Аʼмын вынэ мынвъисӄивмык, мыттэвиминӈыркын!
Ии.
Тэнмаквъат.
Ыргынанчеӈэт въисӄивыркыт ӈаеты.
Авынтыԓяма рай нанӄычыкон ынпыӈэвӄэйин камаграԓьатыӈогъэ.
Ыʼвэӄуч ивнин: Иаʼм вай нанӄын тыԓяма мэйӈэтгъи?
Наӄам ръэнут ынкы камаграркын?
Аʼмын кита мынпэԓкынтэнмык.
Ии.
Пэԓӄынтэтгъэт.
Эвыр ӈан пыкиргъэт-ым, рагръоӈыӈӈогъэ.
Ыʼвэӄуч-ым чоттагнык нъатчаӄэн.
Ынанвыткокэн кымиӈэтыԓьэ йытонэнат амӈырооткэнат гаԓгаӄагтэ.
Ипэ аны мытԓыӈэн.
Ивнин аʼтчаԓьын: Вынэ вай гаԓгаӄаԓгыӄагтэ тыгтонат!
Кыкэ вай гаԓгаӄагтэ!
Э-эй.
Мачыргынан.
Вынэ мачыргынан ынкы нытванат.
Ынкы мачыргынан чеӈэт вагъат.
Нэмэ ръавоԓьэты нъэйӈэвынэт.
Нэмэ ратчочыкон нэнатыёйвыгъан рагтыӈӈок.
Рагтыгъат.
Эвын гаԓгаӄагтэ гачеӈӈыторъоԓенат, гарэӈамъятыӈоԓенат.
Эʼчууԓгыт, увиӄэгти ныттъивыӄинэт.
Нэмэ ыʼвэӄуч эʼйӈэвнин: Аʼмын вай вэчыръогыргыт опопы ӄынмыткогынат!
Эʼтки вэчыръогыргыт!
Вынэ мачыргынан.
Ӄырым мынмытконат эмноԓтомгыт!
Ръотавнэнат.
Ӄэйвипъэм эʼйӈэвык, гыргоԓ рыннинэт увиӄэгти, ыттыт-ым тъынинэт, ынкъам ӄытгъэт.
Ынӄъом еп ыԓванма наваԓёмын маԓӄочеткын яраӄайгыпы.
Ыныкит нэгитэн - коԓё ярайӈын.
Ԓыгэн амгынонрыногыргэпы ныԓгэнԓынтоӄэн.
Нымӈыԓёӄэнат ынпыначгыӄагтэ: Аʼмын микынти турык гэпкитԓинэт?
Аԓымы-ым ванэван.
Гынмыԓкинэк-ым ӈоонко ԓяйвыръоӈӈогъат.
Ԓыгэн ӄээӄын вагъат-ым ӈоон ӈаԓвыԓьийӈын ӈайгыпы нинэнтэгрэвӄин.
Мытԓыӈыргарэ гаԓгаӄагтэ оʼравэтԓьо гэнъэтԓинэт - ӄԓявыԓ-тэ ынкъам ӈирэӄ ӈэвысӄэтти.
Ярайӈын, магтэ, эвиръэ йыръыԓьыт, наԓгыԓ ӈыроӄ ёройӈыт гэтчыԓинэт.
Гынончоттагнык-ым пэнъёԓгыйӈын, четԓёкокайӈычыко ымыԓьэты ӄораймак ныпатӄэн.
Ӈирэӄ ӈэвысӄэтти эвиръынтэгрэквъэт ытԓьэты, ытԓыгэты.
Ӈирэӄ-ым ӄԓявыԓтэ гаԓвавэръэпыръоԓенат, ыннэн-ым ныӈэԓвыԓьынтэгрэвӄин.
Аны аӈӄачормыԓьыт ныпэгчиӈэтӄинэт: выткукинэт ныгынкойӈыӄэнат ӈэвысӄэтти, ӄԓявыԓтэ.
Нивӄинэт ыннот: Эʼми гымнин ытԓя?
Ӄавэръэпытык!
Ынӄэнат эвиръыт раӄыԓӄыԓтэ, ынӈэ аяака!
Ытԓыгын эʼмитԓён?
Мытӄыръэчумкэтыԓьыт эвиръыт ӄыгтыгынэт, ынӄэн ымыԓьо пытӄымытӄыратчоԓьаткэнат.
Вайыӈӄэнат ӄыйпыгынат ынкъам ӄыӄамэтвасӄэквытык.
Ӄоԓ-ым ӄԓявыԓ гивԓин: Вынэ вай микырык мачетъопэԓ тэӈу ныԓгытури?
Кита ӄытвыгыткы!
Ытԓыгэ-ым: Вайыӈӄэнына-ым вай мэчтэӈу ныԓгымури.
Вай ынӄэнына!
Вынэ ӄыӄоранматчыӄэквэ, ӄыттэтги мурыгрээн.
Аʼмын-ым ыныкит пэгчиӈыԓьыт ӄытчагъат, ынӈатаԓ этъоныкэт нымытвайӈын гэтчыԓин.
Ынӄэн-ым ынпыначгыӄай эвыр ытԓя гавэръэпыръоԓенат.
Гатаӈпэраԓенат.
Ынӈатаԓ-ым этгэԓгынратчовыԓьыт ванэван киткит ыʼныԓпынрынат.
Ӄуттъим, мачтаӈъянвыт, наӄоранмынат.
Ынкатагнэпы гатагнымытваӈӈоԓенат ынпыначгыт.
Ӄэйвэ.
Ганымытваԓенат энмэн-ым ԓьурэԓьыт ӈирэнкымиӈыԓьыт: ӄоԓ экык-ым, ӄоԓ ӈээкык.
Коԓьом ныръэвӈыттыӄинэт ԓымӈэ наԓвыԓьыйӈын рачормык.
Ӈинӄэгти-ым аӈӄачормэты мыргонтагъат.
Гачакэтта коԓё мыргоэмтэйӈыт нэтэйкынэт, ԓыгэн-ым кынмаԓ мыкэԓьыт нимтинэт.
Ыныкит вай ӄутгъэт-ым - эвын гэвуԓӄытвиԓин, гаԓгэйӈаръочгатԓен.
Эчги эквэтгъэт яраӈӄачагты, рай янръатвъыԓьын аӈӄайпы нытэвывыргыргатӄэн, ныӄуԓиԓьэтӄин: Ев-о-о, ев-о-о!
Ӄэнъатчатык!
Мыйӈэтык!
Ытԓыгэ ӄымэԓ-ым ринъэйӈэԓьэтгъэ, ыныкит эйӈэкэ тырэнтыӈытык!
Аны чымчеӄэй вай ярат.
Вынэ вэнԓыги ӄэйвэ мыйӈэтык!
Оккой турык ытԓыгэ ринъэйӈэԓьэтгъэ, риниквъэ.
Ынӈэ ԓьунэт-ым, иаʼм эйӈэкэ рытынэт!
Аны чейвэ мытрарагтыгъа.
Вынэ ӄыетгытык, мыйӈэтык!
Тэвэнаӈайӈын-ым амноӈчыгайыткынэты руԓвынин: Ынкаткыната ӄыттэтгытык!
Тыттэтӄээтгъэт тэвэнаӈаткыната гэтԓенъютэ.
Ынӈин ӈанъым: гэԓеԓинэт, аны наӄам оʼтчой!
Ӄынвэр вай ынпычьыӄэй чакыгэт иквъи: Аны оʼтчой!
Аԓымы чит ԓыгичымче ваԓьын Ԓьурэн!
Ынан мытрэпкиргъэ!
Ӄытԓыги вай каԓьайнын ыʼтвыԓьын!
Ӈанӄэн-ым ӈан гэԓеԓинэт, гэԓеԓинэт, эвъэм-ым ӈан ӄынвэр пыкиргъэт, ӈыпэгъэт.
Рыпэвъёчгавнэнат ӈаԓгыԓ, ынӄъом нотасӄыткынэты рыттэннинэт.
Нотарыгъёԓгийӈын рывэнтэннин-ым, ӈан ынкэчыку ёнэнат.
Аны восӄымчыкойӈын ынкы!
Ивнинэт: Турык ытԓыгэ ванэван гым нэнаӈӄамэтвавын, аԓымы ӄораԓьын, имыръэнут нинэԓьуӄин, ныръэвуӄин.
Вачаӄ гым ванэван ыʼнынӄамэтваквым, ынӄэната вай тури ынӈин тынтытык.
Ӈанӄэн мыргэмтэйӈыт нэнунэт гытъэ.
Нэткунэт.
Ӄынвэр ынӄэн чиниткинэт пэтԓеӄэгти наноӈӈонат.
Ӄынвэр-ым ытԓенъюӄэй иквъи: Ыʼм-ыʼм ӄынвэԓ тыԓыннынтатык (апԓывэтгавкыԓьыӄай ӄэԓюӄ).
А-а, кита ӈанӄо!
Аʼмын-ым ӄынвэр эвъянвыткоӄаатгъэ.
Пынԓёткогъэ.
Гитгиԓыгйит руԓвыткувнин-ым эвыт ӈан нинэттуӄин.
Тыӈагыргыгъет руԓвыткунин-ым, эвыр ӈан нинэттуӄин.
Ԓюур ӈан увигмиԓ кываԓьо вэнтыгъи нутэсӄын.
Янор чакыгэт ытԓенъютэ упэ рынэнин-ым, ытԓенъюӄэй-ым тиӈунин.
Ӄымэк чывинин айпыткотыԓяма нутэсӄэ, ытръэч эръоԓгыӄай чывинин.
Ӈытогъат.
Ӄэԓюӄ-ым тангэвэты нутэнут!
Аны гатэргатԓенат ынкы!
Пытӄъым ытԓенъюӄэй!
Ԓюур вай мууԓьыт ининигъэт.
Нымгутыԓеӄинэт ыннанмытԓыӈыргарэ.
Ыннанмытԓыӈӄав энмэн ынпыначгыԓгийӈын.
Ынӄэнына ваԓёмнэнат тэргыԓьыт.
Мычетэ-ым нэнэнэт гапытӄытэргыръоԓенат, рыпэт ытԓенъюӄэй нутэсӄык ныԓевтуткуԓьэтӄин, ԓевтэ нутэсӄык ныръэйыпыткуԓьэтӄин айыԓга, мычетэ.
Энмэн ынӄэн ынпыначгийӈын: А-а-а!
Эӄуԓикэ, иԓюкэ кынвиԓгытык?
Вынэ рай како мэӈӄокэнат нэнэнэт тэргыръоркыт?
Кита вынэ ӄымӈычгэчегыткы!
Ӈирэӄ аймавыӈӈогъат ырыкы.
Пытӄъаткэ тэргыръоӈногъат мычеԓьыт.
Пынԓёԓьыт нивӄинэт: Аны ӄырым моргынан мынынрэӄэвтык!
Миӈкэкинэтури ынӄэн ынӈин итыркынитык, микинэтури?
Имчыӄыткутэ рыпэт вэтгавкы ныԓвавӄэнат тымнэвыԓьыт.
Аны миӈкэкинэтури?
Ӄывэтгавыркынэтык - ӄымэԓ мынынԓьэтэттык!
Ӈан-ым ԓьюԓеԓьымуԓи,- ӈинчьэн, эмчыӄыткома.
Вынэ ӄыӄамэтватык, ӄытаӄъотык мурык!
Ӈан орвэты нэнԓьэтэтынэт.
Орвык ӄача коԓё ачьыԓьийӈыт эръэт, ԓыгэн амачьийӈыт.
Коԓё ӄэԓюӄ гаӄамэтваԓенат, аны гаӄамэтваӄаатԓенат.
Ӄытԓыги ынӄэн ӄэтчанрот нырагтытыԓяӄэнат, ынкъам ынӄэн витъэ наӈӄамэтвавынат.
Нивынэт: Ытԓыгын ӄиквыткы пыкиринэӈу.
Игыр энмэн ръэвук ӄымӈэӈногэ.
Ынӄэната каԓьайна гэймиттури.
Вай мытынԓьэтэтыркынитык.
Нэнэквэтэвынэт.
Ӄытԓыги ынӄэн ынпыначгийӈын ынанмыӄычьын вытырапчеӄаԓгыӄай.
Койӈыткынык, ынӄэн Ԓьурэк ӄача, нэнынвиԓетынэт.
Нивынэт: Ӄораӈы нынмынэн ытԓыгэ ынкъам ръэӄэйык рычымӄэтэ ӈутри - Койӈыткынэты нымайынԓянэн, титэ ӈан мури мытрэпэԓӄынтэттыԓегъэ.
Ва-а!
Ии.
Аʼмын-ым корго нъэԓгъэт - ярат нэԓьунэт.
Ярак пыкирык: Мэ-эй!
Мэ-эй!
Мэӈин рай?
Ԓюур ынӄэн пыкиргъэт!
Наӄам ӄэтчанрота рагтыӈӈоԓьыт гэнинъэйвыԓинэт ӈинӄэгти.
Пыкирык, ынӈэ ӄората айытратка, выква ӄыйытратгытык вэты!
Яраԓьыт: Вынэ вай мыӄоранматчыӄэвык, мынйытратынат!
Ынӈэ вынэ ӄоԓята-ым, выква ӄынйытԓявыткотык!
Иквъи нэнэны.
Пыӈыԓтэԓгъат яраԓьэты.
Эвыр ынӄэн ӄоранматгъат.
Ӄэйвипъэм рычымкэтэ ӄоратъоԓ нынъатчавӄэн.
Ытԓыгэ-ым ёпатычьата: Эты рай ӈотыӈкэнат?
Нынтоӄэнат, ныгитэсӄивӄинэт: Эты рай ӈотыӈӄэнат?
Ӄыԓымэнат!
- ночыткоӄэн ӈинӄэй.
Нэмэ рай ӄутти.
Амӄырымэнат.
Нэмэ: Ыʼмӈан ӈотыӈӄэнат этъым?
Ӈытогъат.
Ынӄэна-а-ат!
Койӈыткынэты намайынԓянат ӄоратъоԓтэ.
Ӄэтчанрот Койӈыткынык гыргоча камэйгатыԓьатгъат, ынӄъом вакъогъат, инэӈэгъэт.
Рагтакватгъат.
Ынкатагнэпы ӄԓявыԓ мыӈэԓьатыӈогъэ.
Ытръэч.
Энмэн-ым гатваԓен Укумэк.
Ӄонпыӈ ӈаргынэн вусӄымчыку, конпыӈ ԓыгэн вусӄымчыку ӈаргынэнайӈын.
Ытԓён Укумэк ниԓьуткукин.
Уйӈэ этиркыкэ, уйӈэ эйъиԓгыкэ, уйӈэ эӈэркэ - ԓыгэн ӄонпыӈ вусӄымчыку.
Ынӄъом ынӄэн Укумэк гайъоԓен ӄоӈычгыӄԓявыԓя, гивысӄивԓин: Аʼмын вынэ ӄыпаагэ иԓьуткук, атэркынтавытрыка, ӄэйвъэм иԓьуткуркын!
Вытку ратэркынтагъа-ым, вытку киԓьуткуркын!
Коԓё гагтынӄэтԓьавԓен Укумэк.
Ӈытогъэ.
Янръатвъат тэйкынин-ым, эԓкыгъи.
Янръатвъыԓьыӄай коԓё гэԓеԓин, оʼтчой гэԓеԓин.
Ӈан тыԓянӄэргава ныԓеӄин ынкыри.
Ӄынвэр выентэтгъи ӄэргычыкогты.
Этъым пыкитчыӄиквъи.
Тэӈыннэн яраԓгйиӈын ԓьунин, Тытԓяаʼкоткогъэ.
Ынкы амынан ӈээккэӄэй нытваӄэн.
Ытԓьайӈын-ым чоттагнык ныкыттэԓеткин, нымчунэӈэткуӄин.
Яӈатагнык-ым нытваӄэн ӄэпыԓ, ынӈатаԓ-ым ныӄэрыӄэн, ымыӈ-ым ӈан гытокаԓеԓьын.
Ԓыгэн таӈымынӄэргыръова гэнтыԓин чоттагын.
Укумэкынэ нинивӄин ӈээккэӄэй: Ӄывэтгавчетыркын ӄапчоткома.
Ӄивыркын.
Выԓгынаԓга тытакэрӈык, тыйпынат-ым, турыпԓекэ тыпԓягтыгъак!
Ӄивыркын.
Тыԓвантагъак-ым - тыԓвугъэк, тыԓвапатык!
Эвыр ынӈин нивыԓьэтӄин ӈээккэӄэй.
Ӄынвэр ынӄэн ытԓьата ивнин: Ытԓён микынэ нэтэнйиԓыӈыркынигыт?
Винвэ: Ӄиквын: гымнанчинит!
Гымнанчинит!
Ӄиквын.
Пытӄы ӈаанӄэн ӄэпыԓ тъыяагъан-ым, пытӄы аԓваӈ тъывэтгавык.
Ӈаанӄэн-ым нан ӄэпыԓ тъыяагъан-ым, пытӄыаԓваӈ тъывэтгавык!
Вынэ ынӈэ!
Тытԓеты ранэчгэтавӈын!
Ӄиквын.
Ӄырым!
Ӄырым!
Ынӈатаԓ пытӄыԓымӈэ тъыԓгэтаӈвэтгавчетыԓьатык!
Ивнин: Ӄытэргыръогэ!
Тэргыръогъэ.
Ӄынвэр ытԓьакая рывиривнин кэпыԓ, ивнин: Тытԓеты анэчгэттавка!
Ӄыры-ым!
Ытԓьайӈын вакъогъэ чотыткынык.
Укумэкынэ ивнин ӈээккэӄэй: Ӄыӄэпԓюгын гымыкы!
Ӄэпԓюнин ӈээккэӄэе.
Укумэкынэ пиринин.
Ынпыӈэв ӈынваӈэгъэ: Ӈэвэӄ тивыркынигыт - тытԓеты ранэчгэтавӈын!
Оок ыʼмӈотъам!
Ӄэпԓыӈынрыԓьын Укумэк гэгынтэвԓин!
Аны гурэгынтэвыԓьэтԓин!
Эвыр ӈан каԓьайӈа нэнайъоӈӈоӄэн, ӄапԓыӄач нинэгтыӄин, нинэнинтыӄин, ипэръэнут нытомгатӄэн, ӄапԓыӄач йыннин - томгатгъэ йъэԓгийӈын, нэмэ ӄоԓ ӄапԓыӄач - тэркийӈын, ӈойӈовԓынын тэвԓянэн- томгатръогъат эӈэтти, гытокаԓет ринтынинэт - эвын ӈан йыӈагтоԓӄыԓчыӈыт томгатгъат.
Ынӈатаԓ-ым гаӄэргавԓен нутэнут.
Ԓыгэн ымнэнта гыргочагты рыннин-ым, рагтыгъэ.
Ытръэч ынӄэн ынпыӈавийӈа Укумэкын ыʼтвъэт кагмаԓенэн, ивмэннин.
Эквэтгъи ыʼтвыԓьын.
Ытԓён ынӈатаԓ-ым ӄиԓьуткуркын!
Рэсӄиквъи Укумэк, рыԓгъэ, эԓьоткомгогъэ.
Коԓё аны гаӄэргавԓен ӈаргынэн!
Ук како Укумэк!
Ытръэч.
Утъэк нымытваԓьыт гэӈэвъэнэ вынэ гэнпэвԓинэт.
Ӄувԓеграԓьыт.
Ынкы нымытваӈӈогъат.
Ӈэвъэн ивнин: Этъым вай ымы арооԓӄыԓка мытнъэԓмык?
Ии, уйӈэ.
Ытръэч рай мэмыԓьягыт пэԓятгъат.
Како.
Аʼм Отъэнмэты эвтытвэтагнэты муӈэԓгъэк.
Ии.
Эргатык-ым ӄэгԓынангэт орвъамата уӈэԓгъи.
Ныԓеӄин.
Йыԓгыӈаԓвыԓьыйӈын ԓьунин, ынкъам ӈэԓвыԓьык ӄача ӈирэӄ оʼравэтԓьат нъэмпытваӄэнат.
Ныԓеӄин.
Ынпыначгыӄай рыпэт наягнагъан, коԓё тэӈу, кивийгут нынтыӄин.
Ӄытԓыги ынӄэнат чавчыват каԓьайпы гынтэвыԓьыт.
Энмэн вай ԓыгэн йытоёт нэнэнэт нывъиӄинэт.
Никвъэн: Аʼмын ӄыткив, ынӈэ арагтыка.
Кытъаткэ-ым ӈэвъэн амынан ярак аʼтчаркын.
Вынэ ынан эргатык мытраӄоранмыгыт ынкъам мытрэнԓьэтэтгыт гэкэӈэ!
Ытръэч ӄун чама тъэнӄэтыркын.
Вынэ вэнԓыги ӄыткикви, энмэч вай мытывинпыркын, ӄыӄамэтвагэ.
Увинпыгъэт.
Ӄытԓыги ныгнатӄэн эӈэӈыԓьу, кэймитыԓьу, энмэн вай нъыкэймитын.
Ытԓён-ым тэӈуйнэ эвъянвыкыԓьэн.
Аны коԓё кивыйгут нэнтивыгъэн, ԓыгэн ныгнатъевыӄэн къарэԓьо.
Ӄэԓюӄ-ым опопы киквъи.
Аʼмын-ым ӄамэтвагъат-ым, рэгъэт, атчьатгъат.
Ӄэԓюк-ым вай ръэнут ныгтонэн, нытэмъюгнинэт?
Аʼмын-ым мэԓйыԓӄэтыԓьын, оʼравэты нытваӄэн.
Наӄам гъорааӄӄагԓен чоттагнык, нытԓепыткуӄин.
Ынӈэнъяракэн-ым ӈэвысӄэт гаԓгэгмэӈатыӈоԓен.
Рэпаԓгыяӈайпыԓьыт.
Ԓюур аны яӈайпыӈ вэнтыгъи, ынӄо ӈэвысӄэт ӈытогъэ, ванэван ныԓьунин рэмкыԓьын.
Ӄончечгыргынтогъэ турыпкитԓьэн.
Катамнанӄыԓьыгъет вагъэ.
Нинэгитэӄин оʼравытваԓьа.
Рэсӄивыԓьын ӄончечгыргынтогъэ, ӄачакэн почьаԓгын пычынԓинин.
Аʼмын-ым эчги вай чьогыргын ойпыркынэн, рэмкыԓьэ гэпириԓин мынгэпы, гэтиӈуԓин ынкъам ивнин: Ынръам нырэӄигыт?
Иаʼм ынӈин итгъи?
Ӄун райыӈӄэн-ым рай нанӄыԓьын чит тэймитыркын, э-э-э чит тэймитыркын ӈаӈкыйыръын ӈэвысӄэтин, ӄэԓюӄ гэмэйӈэтԓин.
Ынӈин нинэнтигым амӄынъычо.
Рэмкыԓьын: Вай-ым тынмыркынэгыт!
Эв-ам!
Ынӈэ энанмыка!
Энмэч рай ӄыкынъарэгынат гынан, ынан тырэвинрэтгыт.
Ӈутку ярак ӄонпыӈ нытвайгым.
Амноӈгыпы мытъенмык.
Чит гым нырапэԓяӈэгым-ым, вэнԓыги ныԓымӈэнайгым,- ӄун ԓыгэн нинэнинъэйвыӄин: - Гымыгмиԓ ваԓьыт эвиръыт тэйкийгут ӄынтыгынэт, эченут эвиръыт рэпԓыткуӈынэт-ым роратэты ӄыванԓягэ.
Ӄиквынэт.
Уйӈэ ымэты атваԓьыка?
Эвыр нараԓпынрыгыт-ым ынӈэ ӈаргыногты инэнинтыткукэ.
Поӄыткын ӄычвигын-ым, ԓыгэн ынӄэн гымыкы яӈагты ӄынэрэтгын - яӈак тыратваркын!
Ынкъам ынӄэн рорат ԓыгэн ӄынучитгыткы ынкы.
Эвыр ръоратыӈогъа нанӄыйыръын-ым, ыʼныгтыгыт, ыʼнъэйӈэквыт!
Э-эй.
Ынӄо яӈагты панэнагты ӄытгъи.
Аʼмын-ым ынпыначгыӄай ԓюнйыԓӄэтэ итгъи: Таам ӄыгъеквытык рагтыԓьэгым, эквэтыԓьигым!
Кыевыԓьыт вакъогъат.
Ынпыначгыӄая нинъэйвынинэт.
Эвыр игытӄэй нэпԓыткунэт эвиръыт.
Ынкъам ивнинэт: Эвыр ръоратыӈогъа нэнэны, вэты ӄинъэйӈэквытык.
Эты уйӈэ ымыԓьэты атваԓьыка?
Вынэ варкын.
Рорат нэйыԓын.
Поӄыткын чывинин ынкъам ԓыгэн яӈагты рэрэннин.
Чымӄык-ым нэнучитын.
Наӄоранмыгъан.
Гэкэӈэ нанрагтатын, ымы уттинэӈ нэйӈэгъэн.
Ининигъэт ярагты.
Ӄэԓюӄ-ым нэмыӄэй ынпыначгыӄаен ӈэвъэн ԓюнйыԓӄэтыԓьын эмпэгчиӈэ.
Ытԓён ныпэрӄытваӄэн тытԓыноԓыӈкы.
Пыкиргъэт, коԓё оʼптывэгъат, нэмэ ивнинэт: Ръоратыӈогъа-ым, вэты ӄэнагтытык!
Ии.
Ӄэгԓынангэт, ԓыгэн ӄээӄын вак, нагтыгъан.
Ымы ӈэвъэн ачыгнэн: Вынэ ымы гыт ӄыԓкытги!
Кыкэ-ым иаʼм рэӄэ рытынэт, ԓенытэӄ тэмъюӈынэт?
Эквэтгъэт, ымыԓьо ӄытгъэт.
Рэсӄивык ивнинэт: Эʼми гъурэтԓин?
Ии.
Ынӈин ԓыгэн рэӄэ ӄынчымӄэтгыткы-ым ынкъам ӄынвыгыткы.
Эвыт ынык таӄъаӄагтэ.
Ԓыгэн ынӈин ӄынвыгыткы.
Нэйыԓын-ым, яӈак рытриԓнин, пэԓянэн ынкы, рэсӄиквъи.
Кытэӄэй нытэргатӄэн, ынӄоры нывйитвыӄин.
Ытԓя нивӄин: Нэмъэм рай эты въигъи?
Мэчичьу ныӄамэтваӄэнат, нэнэны-ым рай мачынан ынкы.
Ынӄъом ӈытогъэ ынпыначгыӄай.
Ръыԓинин раԓкогты нэнэны, эвын гатагтамӈэвыԓен.
Ынӈин ӈэвысӄэтэ яачы ԓым ӈыраӄ нэнэнэт йытонэнат.
Ӈирэӄ ӈинӄэгти нэйыԓынэт ынпыначгэты, ӈэԓвыԓ нэчвигъэн.
Гэтԓенъютэ ӄонпыӈ ӄорак нытваӄэнат, коԓё гамԓытвэԓенат, гэрмэвԓинэт, гинъытвиԓинэт.
Ӄоԓетъыԓё-ым ивнин ӈэвъэн ынпыначгыӄая: Кита Мотъантагъак, энмыгэӈата мытагъак.
Э-эй.
Энмыгэӈата ӈан эквэтгъи.
Отъэнмык пыкиргъи, эвын рэмкын ныръэвэԓвэтӄин, Ӈан чикгынунык ганымыԓӄыкваԓен ръэв.
Энмык гытоԓынкы эрмэчьын ԓыгэн нывытрытваӄэн.
Ԓыгэн ымы этԓы инэннынэчьувкыԓьинэт мигчитԓьэт, нинэнтэрмэчьыӈэвӄинэт.
Мэй!
Ӄыгитэ вай мэнӄокэн ынпыначгыӄай?
Пиринин-ым ынкъам рыӄонайынвэрэӈавнэн, итгиԓгэ ӄонагтэ энатыёнэнат, ымы ратрон энатыёнэн.
Ԓыгинтэрмэчьыӈэвнин эрмэчьэ.
Аʼмын-ым пэԓӄынтэтгъи ынпыначгыӄай.
Пыкиргъи ярак.
Амӄонагчыкокэнат йыръыт йытонэнат, ратрочыкокэн ынкы пэԓянэнат.
Ривыԓьыт рагтыгъат аʼачекыт.
Ричтывэгъи вытку ырыгъягна.
Ратройпы итгиԓгыт раԓянтавнэнат.
Ивнинэт: Ӄыӄамэтватык!
Ԓёнӄамэтвата итгъэт, ыʼтръэч ӄутынэ ивнин ытԓеӈи: Вынэ ӄавэръэпыгэ!
Мынавэръэпымык ынкъам мынэквэнмык!
Ыннаны пыԓягтыгъат, аԓваӈ авэръэпыгъат.
Отъэнмыгэӈата эквэтгъэт.
Итгыԓԓьук иквъи ынинэԓьын: Ынӄэнына-ым вай ынӈин рыннин ынпыначгыӄай!
Пыкитчыӄиквъэт, коԓё эрмэчьын ныӄуԓиԓьэтӄин.
Ынӄэнат-ым пыкиринэӈу пиӈкугъэт ръавыткынэты.
Ԓыгэн эмнымэйӈъэв ныгтыткуйвыӄин рымынтын.
Ръэвытъуԓ нынинтыткуйвыӄин ԓыгэн амноӈэты амыԓӄыкваянвэты.
Нэнинтыткуйвыгъэн-ым, нэткугъэн ръэв.
Эрмэчьын коԓё ӄоԓентогъэ: А-а!
Тайкавысӄыёԓгын ӄынтэгрэквыткы-ы!
Ӈыранԓяно нимтигъэн йъарэпаԓгийӈын - тайкавысӄыёԓгын, ымы эмытӄытвыкыԓьин.
Ынкаткынэты ынӄэн пиӈкугъи эрмэчьын.
Э!
Вынэ ӄэнапэнрытык!
Эӄыԓпэ ӄэнапэнрытык!
Ытԓеӈи ивнин: Гынан ӄыпэнрыгын!
Ытԓеӈи очыткогъэ: Гынан!
Пиӈкугъи мытӄынаԓгыткынэты.
Ԓыгэн эвыр эрмэчьын ԓыптаԓянэн, ԓевыт ӈоонко рирэннин.
Ынӈатаԓ-ым рэмкын гакоргыӄоԓентоԓен!
Ынӈатаԓ-ым мытӄамэтваӈӈомык!
Мыттанычьатыӈӈомык!
Эрмэчьын уйӈэ!
Вытку ынкы таӈытваӈӈогъэ варат.
Ытръэч.
Гатваԓенат ӈыроргарэ йичьэмрэтти.
Коԓё ныкынтэӄинэт ръэвуԓьэтык ытри.
Ыннэнчьэн-ым ӈэвыԓьын.
Воԓӄыӈ ныԓеӄинэт-ым, ӈэвъэнэ нинээкэтӄинэт, ээкэгйит вытку ныръэвъэмэтыпкирӄинэт.
Ӄуԓеэкэтык-ым ӄытԓыги аԓвайпы гээкэтԓинэт - ынӄэн ӄытԓыги кэԓьэтэ гээкэтԓинэт.
Наӄам ӈэвъэн нанӄыԓьын.
Ынкыръим гарагтыԓенат, ынкы гэӄысӄычевԓинэт, эʼми ԓёнрагта итгъэт.
Ӄынвэр-ым эвыт гыръогъэ чит ӈэвъэн.
Энмэн пэтԓе нэнэны мэйӈэтгъи, ԓяйвыткоӈӈоӄаатгъэ.
Уйнэ арооԓкыԓка нытваӄэнат, ынӈатаԓ-ым ныгытъэтӄинэт.
Уйӈэ ипэрэӄыкэ.
Ытԓя ивнин: Китаӄун мымыргонтагъак вэԓет!
Аʼтав.
ӄынвэр рэсӄиквъи.
Эвын ынкэчыку ынпыначгыйӈын таӈамынан нывытрытваӄэн.
Ынкъам ӈан ранмыеквэйӈын таӈымыԓьэты гыткатъоԓя чама ойымпъатъоԓя ганоԓятъевыԓен!
Ӄоԓ-ым вай рыԓгытынпынэн, таӈымыԓьо кыёԓгычагъат.
Эм-м-м!
- ынӄэн этынвыйӈын.
- Эты нарататкынъегыт ыʼтвыткуԓьэ ӈыпэк!
Иаʼм рыткыёԓгатъевынат?
Ӈинӄэй аны гатэргатԓен, коԓё гакааʼчгыпԓен.
Ӄытԓыги рай ыʼтвыткуԓьыт гэмпэԓинэт.
Ыʼтвэрмэчьэ ивнинэт: Аны рай ръэӈинӄэй морыкайпы тэргыръоркын?
Кита ӄыёпатгыткы!
Ынйив-ым ынӄэн тыттэтгъи, пынԓёнэн ӈинӄэй: Ръэӈинӄэйигыт-ым?
Мэӈӄо етгъи?
Ӄун тытыԓ-ым тыԓвавын каврак, ӄынвэр тырэгъэк.
Ынкъам эмвэннэтэ ыӈӈот тынтыгъэн егытъуԓ-ым, ымыԓьо кыёԓгыръогъат.
Миӈкэкыԓьигыт-ым?
Ӄун Йиԓьэԓьигым.
Гымнинэт ытԓыгын ынкъам ынйивыт уйӈэ, энмэн ыʼтвыткуԓьыт ԓёнрагта гитԓинэт.
Мэ!
Ынкы ӄъатчагэ, ӈинӄэйигыт!
Кыԓявтагратгъэ.
Ынинэԓьын ивнин: Рай ынӄэн ӈинӄэй!
Рытэргыръовыркынэн!
Янор мури ынӈин нэнтымык!
Рай ваԓёмыркын - рытэргыръовыркынэн гынин экык!
Ԓыгэн егичгын пирисӄыченнин-ым, тыттэтгъи.
Егичгын тэԓетчирнин-ым, тыттэтгъи.
Пынԓёйвынэн ӈинӄэй: Миӈкэкинэйгыт?
А-а?
- окватъевыма нэнамӈыԓёӄэн.
- Миӈкэкинэйгыт?
Йиԓьэԓьинэйгым.
Гымнин ытԓыгын ынкъам ынйивыт ԓёӈрагтыԓьыт.
Аʼмын-ым пэнрынэн каԓьайӈын, аны егичгэ тачайвэвынэн: Ынръам ӈотӄэн тытԓятын!
Янор мури ынӈин рытыткугъи!
Коԓё тэрмэчьыӈыркын!
Тачайвэвынэн.
Ӄоԓ коԓё нываӈэйпыръоӄэн: Аны нырагтыгъан!
Мачынан нырагтыгъан!
Ынан аны рарагтыгъа!
Рарагтыгъа!
Тачайвэвыпԓыткок пэԓянэн, иръытвыгъи.
Ечьачав йыннин, танойгыръарӄы, рунмъэчевыт-ым, ԓиԓиӄэгти йынаннэнат.
Ынӄэнат рыйпыӈатъевынэнат ӈэнӄаеты, ынинэт эвиръыт гыԓгыкинэт.
Нинивӄин: Эвыр ытԓьата нарамӈыԓёгыт-ым, ӄиквын ыӈӈот.
Чыгайгэӈгыпы тыԓьунэт.
Ии.
Ԓиԓиӄэгти йымнэнат.
Амӄоткынгыпы ӈан инэгтивынинэт, ӈаԓгыԓ ԓеԓепоӄыткынӄагтэ энатыёнэнат.
Ивнин: Рэпкиры-ым, увэрачыко ӄыттъыгынэт ынӄэнат ымыԓьо.
Ынкъам ынкы нарамӈыԓёгыт, ӄиквын.
Чыгайгэӈгыпы тыԓьунэт.
Ии.
Ынкъам ынӄэн гымыгмиԓ рэԓгиръэвутвигъэ - рэԓгикынтэтвигъэ.
Ынӄэнат ӄийпыгынат ынкъам ӄыяаркынат!
Ии.
Ынкъам пояӄайӈытайгот ӄынтыгын ытԓя!
Ии.
Аʼмын-ым ӈан ӈытогъэ.
Эквэтгъи мыргоэмтэԓьын.
Пыкиргъи-ым ԓыгэн увэрагты гаԓягъэ.
Увэрачыкогты тъынинэт ԓеԓепоӄыткынчыкокэнат.
Эйпынин увэран ынӄъом рагтыгъэ.
Мыргот ръыԓининэт.
Ытԓя гаԓгэмэрэсӄычьовԓен эмпэгчиӈэ аккагты.
Эʼмпакы оʼравэты нытваӄэн.
Рывыԓтэвнинэт мыргот - ӈинӄэй-ым винвырэгъи ӈан ӈоонко.
Этъым рай мырготкэта ԓыԓепыткугъи ытԓя: Мэӈӄо етгъи?
Коԓё пагчеӈгыргэгыт.
Ӄун мыргонтанвэпы.
Аʼмын оʼтчой мэй!
Ӄыкэттывагэ!
Ынӈин эʼтки тыӄивъеркын, энмэч пояӄаеты увэрагты ӄэнагтатгэ!
Аны уйӈэ, гынмыԓ гувэрантайгым - эʼквырга ӄэԓёӄ уйӈэ.
Тыԓвавык пуевэгыткук.
Аны вэнԓыги ӄыпоянтагэ ынкъам мыргок мынынун!
Эʼтки аны тыгыттъэтыркын!
Ӄун аны уйӈэ, ръэнут мыгтыгъан?
Ӄун аʼтав ӄыпуевэгыткуткусӄикви!
Ва-а!
Ӈытогъэ.
Увэрагты тыԓяма ԓьунин: эйпичгын увэракэн гаӄонӄаԓятԓен.
Кыкэ вай увэраӄай гэйыръэтԓин ойымпака, гыткатъоԓя, рыпэт ӈан эйпичгын гупԓин!
Чимгъугъи.
Кыкэ-кыкэ, ӈинӄэй вай гэӄэвиԓьэтԓин?
Инэгтэтгъи ынкъам рагтыгъэ.
Аны ӄэԓюӄ гамӈыԓёԓен.
Ӈинӄэй-ым ванэван нымӈыԓтэԓын.
Энмэч ӄэмипԓыткук йыԓӄэтгъи.
Йыԓӄыԓьын-ым кэттыванэн, иръытвынин.
Эвын вай уʼвэӄучин эвиръыт эԓкыԓнинэт.
Рыгъевйивынин йыԓкыԓьын: Миӈкы ӈотӄэнат ԓьунэт?
Вынэ ӈэнри мыныԓӄынмык!
Ӄинэнԓьэтэтги!
Аны чыгэйгиӈык тыԓьунэт.
Чыгэйгиӈык ваԓьыт тыйпынат.
Вынэ ванэван!
Ӄыгитэ уйнэ ымы эчыгэйкыԓьинэт!
Ӄэйвэ аны чыгэйгиӈкы тыԓьунэт.
Ԓёнԓымаԓява.
Ӈытогъэ, эквэтгъи аӈӄачормэты.
Аны чыгагԓыӈын нинэнвэгыткуйвыӄин.
Ӄэԓюӄ-ым уйӈэ.
Уйӈэ вак рагтыгъэ.
Ӈинӄэй мэйӈэтгъи.
Ԓыгэн ыʼтвъэт нинэнэԓкыӄин-ым, мачгынонэты ныԓӄытӄин.
Ыныкӄачайпы ныпиврэӄинэт ръэвыт, ынӄэнат нэнанмыӄэнат.
Коԓё ныкынтэчьэтӄин.
Ԓыгэн гаԓгэтагнымытваӈӈоԓенат гатԓьата.
Ытръэч.
Гэтԓенъютэ гатваԓен чакыгэт.
Чакыгэт нынтоӄэн-ым, ӄэпыԓ нинэӄэпԓюӄин гыргоԓягты, ынӄъом нырэӄин.
Нувиӄин.
Эчги эръэт нититӄинэт-ым, ӄэпыԓ нэрэтӄин.
Пык-пык!
Ӈиръэ нэрэтӄинэт.
Нынтоӄэн-ым, нинэԓьуӄин - ӄэпыԓ ныԓвуӄин.
Авъеткынка нэнанатвыӄэн, нинэнвэнӈыӄин.
Эмынӈин амыргынан нытваӄэнат.
Ытԓеӈи Ӄоԓ рыннин ивнин: Ӈанӄэн ӈан мэԓиԓетыԓьын ӈэгны, вэчьым гэнымԓин?
Кита аны ӄоԓ ӄынтыгын ӄыёпатгын!
Эргатык-ым ӄэгԓынангэт ёпаннэн.
Ынкы ытръэч орвытараӈ, ынкъым ныймэтваӄэнат иԓгыԓиԓит ынкъам эԓгъаноквын.
Ынӄо пэԓӄынтэтгъи.
Пыкирык, чакыгэт ивнин: Ынкы ытръэч орвытараӈ тыԓьугъэн.
Ръэнутэт-ым чама ынкы нытваӄэнат?
Иԓгыԓиԓит ынкъам эԓгъаноквын.
Эвъам эвыча гэнымԓин.
Иаʼм аёпатка рытгъэн?
Ынан-ым эргатык.
Ӄэйвипъэм эргатык нэмэ ёпаннэн.
Ыныкит ԓьунин орвытараӈ ым, райынрэ раёпатгъэ.
Эвын яраӄай ынкы нытваӄэн.
Ӄытгъи.
Еп ӈаргын ваԓьын гивԓин: Кыкэвынэ гыт?
Ии.
Рэсӄиквъи.
Эви гэнымԓин?
Тури вай нымкытури?
Вынэ ванэван, ытръэч гачакэтта ваԓьыморэ.
Вынэ йъарат гым таӈамгымнан!
Ӄэпыԓ эйминнин-ым, ӈытогъэ.
Гыргоԓягты ӄэпԓюнин-ым, рэсӄиквъи.
Пԓягтыгъэ-ым, ивнин: Вайыӈӄэнат вынэ кыргэпо ӄыйпыгынат.
Кэԓипԓекыт аны нинэнчикуӄинэт, ипэ нинэнчичьэтӄинэт.
Йыԓгычакэттэн тэтгыргыт!
Рай ӄэпыԓ эрэтгъи, эвын гэԓвуԓин.
Йыԓгычакэтта!
Нэмыӄэй чакэтта ӄэпыԓ нинэӄэпԓюӄин-ым, ынко нырэсӄивӄин, ӄэпыԓ ныԓвуӄин!
Како вынэ ӄыйпыгынат пԓекыт!
Вытку эты пԓегԓьугъи?
Йымнэнат.
Авынраԓьын инэвэнӈэтгъи-ым, увигъи.
Увипԓыткук-ым ӄамэнтоӈӈогъэ.
Ӄамэтвама-ым вай гыркэӈӈогъат мынгэпы, раӄыԓьатыӈогъат.
Ӄынвэр ӄэмэӈы напэԓягъан-ым ынкъам рыԓгъат.
Ӈыроча киквъи.
Ӈыроӄавкэнак кивкинэк-ым ӈэвысӄэт наӈӄатгъэ.
Ӈыроӄавык кивкы ӈэвысӄэтэ рымӈыԓявнэн: Кыкэ чакыгэт гынин тынръарэтыԓявын?
Иаʼм?
Ӄэԓюӄ вай ээк нырынрэԓытваӄэн-ым, ӈытогъэ, ыттыннэгъи.
Эʼчууԓгын чоттагнык рытриԓнин-ым, ынӄоры-ым ӈан орвытараӈэты ӄытгъи.
Ынӄъом эʼми винвыт ӄырирык тыԓвавынат.
Вынэ кита мырагтыгъак!
Рагтыгъэ.
Ёроӈы тытԓёмнэн - гээгԓин.
Эʼчууԓгын ӄырирнин чоттагнык.
Орвытараӈэты эквэтгъи.
Орвытараӈык гэпкитԓин-ым, ынӄо гэквэтԓин, гэвинвэтԓин, ынӄо, эʼми тымӈэквъат винвыт.
Ӈан-ым ԓыгэн эквэтгъи панэнагты.
Пыкирыԓьын пынԓёнэн: Ыʼмто?
Ӄэйвэ уйӈэ.
Вынэ эвъам ӈутку авнатвака, гымыгнотагты мыныԓӄынмык.
Ии.
Яԓгытгъат ӈавъаннотагты.
Тытԓыкагыргык нытэминӈэтӄин ыʼвэкуч.
Ӈэвъэн-ым нъэптыӄин.
Ӈинӄэгти аны ныпчиӄэӈыттыӄинэт.
Пчиӄэт ныкынмэвыӄэнат.
Пчиӄэтэ ӄынвэр нэнэнэт ръэтийвэвнинэт: Аʼмын ныԓевԓевтури, ӈинӄэгтури!
Ытԓыгын тургин ынйиву нъыԓгыткы, ытԓя-ым ытчаё нъыԓгыткы!
Аны рагтыгъат ӈинӄэгти.
Ытԓеӈи гантэргыръовԓен пчиӄэтэ.
Ытԓыгэ ивнин ынинэԓьын: Како ытԓеӈи иаʼм ытԓён рытэргыръовыркын?
Ванэван гымнан - ынӄэн пчиӄэтэ!
Ӈоон-ӈоон!
Ӈинӄэгти!
Эʼчууԓгын ӄинэйыԓгытык!
Аʼчооԓгымэгчеранма-ым нымныԓтэԓыԓьатӄэнат ӈинӄэгти: Ынӄэн пчиӄэтэ нивмык.
Вай, ытԓыгын ынйиву нъыԓгыткы, ытԓя-ым ытчаё.
Ԓыгэн ӄԓявыԓ патԓятэвԓягъэ-ым, иквъи: Эвын-ым нычичыԓьэтигым - ӄапԓепы-ым ынкъам тэтгыргэпы.
Вынэ мынвъимык, эвнэегтэԓкэ эʼтки.
Ӄытаӄъапатыԓьатгэ.
Такъапатыԓьатгъэ ӈэвъэн ынӄъом ӈаеты эквэтгъэт.
Ӈэйык тапаԓяквыӈгъэ: ымы нэнэнин-ым, ымы ӈэвъэнин эвыр чиниткин паԓяквыт тэйкынинэт.
Янор-ым чакыгэт тымнэн.
Коԓё ӄэԓюӄ-ым гакапчачавԓенат нэнэнэт, гатэргыръоԓенат.
Ытԓыгэ ӈаԓгыԓ гэймитԓинэт, тымӈэмэӈкырэ гэнэквэтэвԓинэт.
Аны ӈанӄэн гэквэтԓин, ымы мэмԓыткыната - ванэван мимԓык ныпыԓӄэтын, ӄонпы ныркычавычьатӄэн.
Умӄэрэмкык пыкиргъи.
Ӈэвысӄэтэ ягнанэнат: Вынэ ӄитги.
Йыԓнинэт нэнэнэт.
Мэйӈэтык ӈинӄэгти коԓё гамԓытвэԓенат, гинъытвиԓинэт.
Гэрмэтвиԓинэт.
Ԓюӈгытъэтыԓьыт.
Ытръэч.
Ганымытваԓен ӄԓявыԓ ԓымыԓьын.
Ынан ӄоԓ ӈэвъэн ӄонпыӈ нэнатачайвэвыӄэн, ԓыгэн коԓё эʼӄу.
Ынӈин ӈэвысӄэтын ытԓыгын энараԓьо нитӄин.
Ыныкит ырык ваԓьын нэнайъоӄэн, ымы ытԓыгын нэнатачайвэвыӄэн.
Ӄынвэр ӄоԓ итгъи авэтываӄ нотагты эквэтгъи ынӄэн ӈэвъэн.
Оʼтчой гэԓеԓин.
Ӄынвэр эпԓеккэ нъэԓгъи.
Тымӈэраӄа эʼԓевчиннинэт гыткат, аёпкэгты.
Како вай раԓьогъэ.
Рэсӄиквъи - эвын амран.
Наӄам уӄӄэмэчыку-ым ӄорааръат ынкъам ыпаԓгын.
Нивӄин: Аʼмын ивкэ мыӄамэтваркын!
Вынэ мачынан мыӄамэтвагъак.
Эръэтъуԓ пиринин, ынкы рыԓгывинвэтгъи ыпаԓгык, ӄамэтвагъэ.
Чеӈэр-ым рунин!
Апԓёратвака-ым ӈавэтын етгъи.
Кавраԓьатэты расӄэвын ваԓьын.
Ԓыгэн эчги ӄэргытагнык нъэԓгъи - ԓыгэн ээкэт ойӈыпыԓвэԓьыт.
Ӈавэтын расӄэвма ӄоԓентогъэ: Како гым эмԓейвыткутэ, ӄынвэр-ым яраӈы рэӄэ расӄэвынво ԓыгиин, наӄам коԓё ныткэӄэн!
Ԓюур ԓьунин ынкы ӈэвысӄэт вэтчатваԓьын.
Рыпэт гатэргатԓен, егыт ԓьук.
Эӄыԓпэ рыпԓягтаннэн-ым, равэръэпаннэн.
Коԓё ӄамэтвайгот рыннин, ӄамэтвагъэ.
Ӄэмипԓыткуԓьын-ым ивнин: Кита рай чейвыткуԓьыт ӄыёпатгынат, ӄыгитэгынэт ӈайыӈӄачагты, еттыԓеԓьыт ӄыԓьугынэт.
Ӈытогъэ.
Ԓыԓепыткусӄиквъи.
Эвын ӈирэӄ иʼгыт нытэгрэттыԓеӄинэт.
Рэсӄивкы иквъи: Ӈирэӄ-ым рай аԓваӈ ныԓеӄинэт.
Ынӄэнат.
Эты ԓыгэн эюргымтэӄэткэ ринӈыт?
Аʼмын тытэӈэт.
Аʼтчаӈӈогъат.
Пыкиргъэт.
Чоттагнык иръытвыгъэт.
Ныӈынваӈэӄэнат расӄэвтыԓяма: Аʼмын мургин ытԓьайӈын ԓейвыткутэ!
Ӄэйӈун ныԓейвыткуӄин!
Рэӄэ яраӈы гатаԓен!
Коԓё аʼӄаткэгъэ чоттагын, рэԓкун!
Рэсӄиквъэт.
Эвын йыӄӄай ӈирэӄ аʼачекыт гэйичьэмэ.
Ытԓьата ивнинэт: Вынэ ынӈэ эюргымтэӄэткэ!
Ԓыгэн торыкы тэнагнатватык.
Мэԓеквъэт.
Нэԓгыгъэн гэйичьэмэ ынӄэн ӈэвысӄэт.
Ԓыгэтаӈавэръэпыгъат.
Янот-ым ытԓыгыт намӈыԓёнат, эты рыԓьататъёԓӄыԓ.
Ӈэвысӄэтэ ивнинэт: Ԓыгэнитык наранмынтык.
Мачынан ыʼнынмымык, вэнԓыги мыныԓӄынмык, мынэйвэт, мынтэкичгынԓьэтэнмык.
Ӈирэӄ аймакыт нэйӈэнэт орвыткынык, ынкы-ым ымы ынӄэн ӈэвъэн нэноматын.
Нъэмэтгъэн, нэнэквэтэвын.
Пыкиргъэт.
Эвын эʼӄъУʼвэӄуч нымӈиӄин.
Ӄоԓ-ым ӈэвъэн ынкы нытваӄэн.
Рэсӄиквъэт ӄоԓерак.
Коԓё гувиԓинэт, гагтыӄамэтваԓенат.
Наӄам ынкъам ейвэԓкэй нытваӄэн.
Ԓыгэн мэсӄээӄын вак маԓьатав ынӄэн ейвэԓкэй нивӄин: Тъаԓяёӈӈок.
Ынкы ԓыгэн ӄъаԓяёркын!
Ынӈэ антока!
Вынэ эʼтки чамъам ынкы тыръаԓяёгъа!
Эʼтки чамъам чоттагнык!
Аны рэԓку ӄъаԓяёгэ!
Вынэ эʼтки ӄырым!
Ӄынвэр ӈан ӈытогъэ.
Ԓыгэн ӈытонаӈо пынԓятгъэ армачьырагты.
Ԓыгэн вэтчата гэрэсӄивԓин пыӈытԓьан: Э, вынэ ӄытэнйыԓӄэтыркынитык!
Рай ӈэвъэн гэныпкирэтԓин.
Ӈэранъоравэтԓьата гаматаԓен.
Ынӈатаԓ-ым тэӈэвиръыԓьу гэтчыԓин!
Виин рай нывакъочычаӄэн, ӈэвъэн нинивӄин: Ӄыгтыгынат вынэ!
Мынӄԓегратайкавмык!
Аʼмын-ым вынэ нагтынат.
Ԓыгэн рэсӄивык ивнинэт: Энмэн рай ныӄԓегратайкавынат рэмкыԓьыт.
Вынэ эгъюԓеткыԓьымури ӄԓегратайкавык!
Ынан нэнрэнинъэвыӈытык!
Ытԓеӈи ынинэԓьэ нинивӄин: Мыныԓӄынмык!
Ӈэвъэнэ нинивӄинэт: Ынӈэ эԓӄыткэ!
Энмэч мынэквэнмык!
Вынэ ымыԓьо мыныԓӄынмык!
Ымы гыт ӄыԓӄытги!
Ӄынвэт-ым эʼрыкут эʼнӄэтыԓьын нэнԓьэтэтын ыʼваӄочрагты.
Рэгъэт.
Кынмаросӄыткынык вакъогъат, Коԓё нытайкавтэнмавӄэн эрмэчьын, ныӈэԓгынтоӄэн.
Ивнинэт: Тааʼм вынэ!
Ипэ микынэ янор рэнапэнрыгъа?
Ытԓеӈи ивнин: Гынан ӄыпэнрыгын!
Гынан!
Ынпычьын иквъи: Аʼм эйгуԓеткыԓьигым-ым!
Вэԓер мыетык.
Ӄԓявыԓя ӈиԓгэннин чиниткин увик ынкъам ӈиԓгэ пынрынэн ынӄэн.
Ӈиԓгэннин.
Э-э!
Вынэ кинэймитги нэԓгэпы, гымнан-ым гыт!
Ӈотӄоры вай!
Ээ!
Ӈиԓгын нытымԓяттыԓяӄэн, тыԓегыԓгычыкутэ.
Въигъи эрмэчьын.
Ынӄоры кынмайпы ӈытогъат, ръиԓеквэтгъэт, мытԓынча эʼгыкъоԓягъат мэӈӄо: ӄэԓюӄ-ым тэгинӈэтгъэт иʼгыт ынӄэн!
Ӈэвысӄэт конпыӈ ырыгрээн нъэԓгъи, нэԓгыгъэн.
Ытръэч.
Рамагԓьаӄагтэ чавчыват.
Аӈӄаԓьыт-ым ыннэнэккэԓьыт.
Экык наӄам коԓё ныкынтэӄин ръэвӈыттык, чама ӈаԓвыԓьийӈын ынкы рачормык.
Ытԓьата ынръам рывитӄивнин экык: ръэвэ тиӈунин экык.
Ынӈатаԓ аны ныӄыԓгиԓюӄин аккагты ытԓыгын - пысӄунэкык!
Рамагԓьанпыначгыӄай-ым гэӈэвэ гатваԓен.
Таӈамэнарайпы ныӄамэтваӄэнат.
Тытԓык ӄача нытваӄэн энатрэтъёԓгыӄай.
Ынкаткынык нытриԓӄинэт эръэтъуԓти ынкъам ыпаԓгытъоԓ.
Ынанвыткокэн ӄонпыӈ ынкы ръэнут нырыԓгывинвэтӄин, ӄутти эръэт нытымӈэвӄэнат.
Како микынэ пысӄунэръэт пириркынинэт?
Ынӈэ вай томыкайпыкэнат!
Ԓыгэн Ӄынвэр ымыԓьо эръэт тымӈэвыӈӈогъат.
Ынпыначгын ӄынвэр этԓы эйыԓӄэткыԓьин.
Ӈиԓгэ тэйкынин чаатвытрын.
Тытԓыӄай-ым рыгйивыквэвнин, ымы нутэсӄэ уԓювнин чаат чотэты.
Ӈэвъэн ивнин: Митъэԓыги миӈӄыри итык-ым - этъопэԓ ӄинэвинрэтги!
Ӄэԓюӄ-ым.
Ынпыначгын нъыръыйыԓӄэтӄин.
Нинэгитэӄин тытыԓ.
Ԓюур ԓьунин ёпатыԓьын оʼравэтԓьан.
Уӄӄэмӄэй нинэгитэӄин, пиринин, аʼматыӈонэн, ынпыначгыӄая ӈиԓгын тиӈунин.
Кыкэ вай ӄытԓыги ынӄэн аӈӄаԓьэн ӄԓявыԓ - ытԓьата ойваԓьё.
Аны гъарэԓен, ӄымэк нинэтиӈуӄин ӈаргыногты ынпыначгын, ӄэтэв ӈэвъэн кыеквъи.
Гачонма нинъэмэтӄинэт ӈирэргэри.
Аны коԓё гэчьэтԓин ӄԓявыԓ, ыныггыԓгэпы аны кымъыԓгын гэрэтыткуԓин!
Гагтыкымъынӈаԓен!
Эвыт-ым экымъыкэ нъэԓык - гутгытвиԓин.
Аӈӄаԓьэн экык нэпиригъэн ыргынан, ԓёӈытва аӈӄаԓьэты ынӄэн топавыԓьын кымъэ.
Аʼтав ныӄэвигичиӄинэт - ныԓгирэнэчьэвӈыӄин.
Вытку тэӈвуԓӄытвик нынынтоӈаткэн амӄынъычо, ӄынвэр-ым мыԓятгъэ.
Аӈӄаԓьэты гэӈиԓгырэтԓинэт, иӈӄун ныԓьавынтыватынат.
Ынпыначгыӄая ивнинэт, иӈӄун ынӄэн пэԓӄэткинэт ӈиԓгын ынкъам эвиръыт.
Атчытваԓьыӄԓявыԓя нэнарайпыӈӄэнат эвиръыт, чит райпынъёт ытԓыгэ.
Ытԓыгын ытԓьата гивԓин: Вынэ ӄыйыԓгынэт, тэԓвъэм ныйпынэнат!
Нэкэмӄун-ым ваԓьо нъыоʼнтынэнат!
Ынпыӈэвӄэе ивнинэт пынрыткоԓьыт: Этъым рай рапаԓӄанӈыӈӈогъэ ынпыначгыӄай, таӈамӈырвыянва тэкичгэ ӄэнаԓпынрытык!
Рапаԓӄанӈыӈногъэ ынпыначгын.
Наԓпынрыгъан ынкъам рагтыгъэ.
Коԓё гувиԓинэт пыкирык.
Ӄамэтваԓьатгъат.
Эргатык-ым пэнинэвиръыԓьын ӄԓявыԓ нэнчывинчыгъэн пэтырагты.
Ӈытогъат.
Вытгыры нынԓеӄин.
Тытԓьыттъыёча ытԓыгын ныгатгаткоӄэн, гитэчьэтэ тыԓеԓьыт.
Тыԓеэԓкыԓе тыԓеԓьын экык.
Эвын ынӄэн!
Пыкитԓьэт ивнинэт: Аʼм вынэ ӈэԓвыԓ мынычвигъэн!
Вынэ ынӈэ!
Ӄэԓюӄ микынэ рэгынринӈынин?
Ынӈэ эчвикэ, ынан ӄэвигичитэ мынитыркын итык мури.
Ваԓёмгъат, ынӄо ныӄамэтваӄэнат.
Нэмэ вай уйвэԓнин чиниткин экык ытԓьата.
Кыкэ вай ӄытԓыги, энмэн ытԓыгэ ытԓён майыӈкы ыʼԓгу.
Ӄэԓюӄ рыӄысӄычевнин.
Чавчыванпыначга ивнин ӄԓявыԓ: Ынанвыткокэн ытԓьата ынӈин рытыркынин.
Эʼптэ опопы ръавэпы пыго ӄыԓгыгын!
Ԓыгэн-ым ынӈин рыннин.
Ынкы ӈыроргарэ нымытваӈӈогъат.
Ытръэч.
Йъэԓгытомгыт гатваԓенат.
Ӄонпыӈ ԓыгэн нивиниӄинэт, ныгынникуӄинэт.
Энараԓьо нынымытваӄэнат.
Ӄутынин ӈэвысӄэт тыԓвъэткиӈ.
Ӄоԓ-ым - нымэԓӄин.
Ӄутынэ энмэн ивнин эʼӄэӈэвысӄэт: Эвыр-ым рэԓгиткыӈэты, вэтыӄун тэвэнаӈ ӄыгтыгын.
Мыкыԓвыгъэн-ым, нымԓегъэн ынкъам нынԓыпԓяннэн.
Ӈан-ым йыннэн тэвэнаӈ.
Ӄэгԓынангэт-ым ӄутынэ кыԓвынин, ынӄъом гэвэты рытчынин.
Ивнин: Ӄынԓьэтэтгын панэнагты!
Эргатык-ым йъэԓгытомгыт ыʼтвыткотэнмаквъат: Аʼм вынэ мынъытвыткумык!
Ии, вынэ мынъытвытку.
Ыʼтвыткугъэт.
Аʼмын вай ӄоԓ мыԓяӈӈотэвэнаӈаԓьын, вэԓчиин гынонатынво ачыгнэн.
Йыӄэтгъэт аӈӄачормэпы, ԓюур кытыйгыръогъэ.
Ӄоԓ иквъи: Вынэ нэйитъэтыркынимык, опопы мынпэԓӄынтэт!
Ӈанӄэн эквэтгъэт.
Ԓыгэн-ым мэсӄээӄын вак, аʼӄатэвэнаӈаԓьын тэвэнаӈамԓягъэ.
Тумгытум-ым рагтыгъэ.
Гаԓгэёоʼръочгатԓен.
Кымгыттэӈонэн ыʼтвъэт.
Эйичгитэ тэӈикумиӈкыри нинэнтыӄин: нинэнчыпъэвйивыӄин, наӄам ванэван нэмытԓёнэн.
Ӈанӄэн тэгмиӈкыри ганԓыпԓятԓен.
Оратвантатык миӈкы чыгайыткынык рирэннин.
Эвын ынкы нымным: ӈотэнӄач тъэр ярат-ым, ӈоонэнӄач-ым - ыннэн яраӈы.
Аʼмын мэӈӄо мытагъак?
- чимгъугъи ытԓён.
Тэӈыннэн ӈотӄэн ръэт, нэмыӄэй ӈоонко тэӈыннэн тыттатръэт.
Нычимгъуӄин: Мэӈӄоры ипэ мытагъак.
Опопы ӈуткэтэ.
Вэтгатгъэ.
Ӄыԓеграԓьыт.
Оннаквыргэпы гитэнинэт: ныӄамэтвачаӄэнат ныԓгинымкыргэри.
Йичьэмрэтти ынкы нытваӄэнат, ԓьоԓӄыԓгыпы таӈаԓкыԓы, ыннанраԓьо нитӄинэт.
Ӄытԓыги этԓы эԓейвыткувыԓгыкыԓьинэт ӈоонръэм, ӈанӄо.
Чимгъугъи: Ыʼмӈотъамын миӈкыри митгъэк?
Вынэ опопы мэрэтгъэк оннаквыргэпы.
Кымъугчиргъим, ынӄъом эрэтгъи.
Ынръам катамӄаматкынык иргъи.
Коԓё аны вэймэну нэԓгыгъэн, ок како гагтывайманатԓенат.
Ԓыгэн эвыт никвъэн: Како вынэ ӄыӈэвыткикви!
Ӈэвъэн ивнин этынва: Ымыӈ ынӈэ анынтонатка!
Ԓыгэн-ым ӄонпыӈ ярачыко нынтыӄин!
Ӄынвэр ивнин: Вынэ тыӄытрирэгъэк ынӈин вэк.
Кита чоттагнэты мынтогъак!
Вынэ ынӈэ антока ӈаргыногты!
Иквъэт, рэԓку ӄытваркын!
Нэръэйӈэчьивыгым, ыныкит рантогъа!
Вынэ эʼтки тыӄытрирэгъэк чама тыпэӈъивэтык рочыко ваԓьатык!
Вэнԓыги ӈан ӈытогъэ, ԓыгэн ынкэкин пойгын рывиривнин.
Ынӄоры-ым аны коԓё гапойгыԓьатԓен ранмычыӈкы: эчгивытрыкэ нынъэԓӄин пойгыԓьатык.
Ынӈатаԓ гагтымԓытвэԓен!
Ӈэвъэнэ ытԓён ёпаннэн, ынӄэн матаԓьа гэнӈивыԓин.
Эʼми ԓюнԓьутэ ыʼвэӄуч, ӄутынэ-ым аԓымы нинэтэнԓьуӄин ӈэвъэн.
Аʼӄаԓьо пойгыԓьатыԓьын - гагтымԓытвэԓен.
Ӄынвэр ымы ынтыётомгыт ӈытогъат.
Ымыԓьо ёпатыԓьыт ӈаргын ныӄысӄычевӄинэт.
Ӄынвэр ымы ытԓыгын пэгчиӈэ ӈытогъэ.
Нэмыӄэй ԓыԓепъивэтгъи пойгыԓьатыԓьэты.
Ыʼтвыткуԓьыт пыкиргъэт.
Ынӄэн гапааԓен пойгыԓьатык.
Ӈэвтумгын пойгыԓьатыԓьа ивнин: Эʼптэ гым эргатык мъытвыткук!
Вынэ мынъытвыткумык!
Ӄэйвэ ӄъытвыткуги.
Ыʼтвыткугъэт янръатвыӄая.
Ӈэвтумгын нинивӄин: Эвыр ԓыгэтайӈатӄԓявыԓё ритгъэ, китаӄун ӈоонкакэн ӄԓявыԓ ӄынмысӄэквын!
Вынэ мынмысӄэвын аԓымы ԓым!
Ныкынтэкин.
Ӄытгъи ӈоонрэ ԓыгэн киткит рымъэԓиԓьэвнин - тымнэн, ынӄо нэмэ пэнин йъонэн.
Како энмэч?
Ӄэйвэ тымын?
Ии, вынэ тынмыгъан.
Ԓьэԓенръугъи.
Ивнин ӈэвтумгын: Аʼм вынэ ӄэйвэԓым ӄырагтыгэ.
Митъэԓыги-ым ӈутку иʼрвытгырык накытчынъёркынэгыт ӈэранъоравэтԓьата.
Ынӄэната трэгитэсӄиквыт, эвыр гыт наранмыгыт, ынӄэнат-ым ӈан рэквэнӈыт.
Эвыр-ым гынан ранмыӈынат - гыт ӈэнри рэквэтгъэ.
Имъэлик вай варкын гымнин ӈэвтумгын, ԓыгэн рэпкиры-ым, ӄиквын: Ынӄэнайгым-ым вай тыетык.
Ӄэгԓынангэт-ым эргатык эквэтгъи ынкъам тыԓянвык ӈирэргэри ныкытчынъёӄэнат.
Аръаԓя утгынруԓтэннинэт.
Имъэԓик пыкиргъи, эвын нывуԓӄытвиӄин.
Ивнинэт: Вай-ым ынӄэнайгым тыпкиргъэк!
Э-э вынэ ӄырэсӄикви!
Эвын гэӈэвъэнэ нытэргатӄэнат.
Како вай игыр ныкитэ гым наранмысӄэквым, ӄэԓюӄ-ым вай гэтэгинӈэтигым.
Эвыр-ым раԓгайыԓгавыӈ-ым, вытычгын кэнъутэ ӄытэнйыръэтгын, ԓымгыԓым ынкъам пучьэт тытԓыкагыргык ӄынтыгыткы.
Рэпкирӈыт-ым, ынӄэн ӄынинтыгыткы.
Ӄэгԓынангэт-ым мачетъоӄааӄын пыкиргъэт айыԓго ԓынъёт.
Иквъэт: Эʼэ!
Эʼмитԓёнайгыт?
Ӄынтогэ тымъёԓкыԓегыт?
Э-эй!
Ӈирэргэри ӈытогъат, каӈъовытычгын нэнинтыгъэн рынноԓьыӈӄачагты.
Коԓё ынӄэн натынпычетын, тымъёԓӄыԓ-ым яаԓейпы гантосӄычатԓен.
Йъэԓыги ытри тымнэнат.
Ынӄъом рыԓыпԓятъё эргатык эквэтгъи.
Ынйивыт ынин чит тэргысӄэвыԓьыт рырынгиивнинэт, рымӈыԓявнэнат.
Гагтыкоргавԓенат.
Нэннэтэ наԓпынрыгъан, ынӄъом яраӈӄачагты эквэтгъи.
Пыкирык, ԓьунин ынин яраӈы, эвын амран.
Ынык пэԓяткоԓьын ӄԓявыԓ гаԓыматԓен.
Ваԓёмкы етыԓьын, ԓымыԓьын ӈавъанэты гивԓин: Вынэ ӄытаӈавэръэпытык-ым ынкъам ӄыӄэмэтгыткы.
Аʼмын-ым вытрэԓӄатгъат.
Вытрэԓӄырэԓ рэӄэ нэнатыёгъан.
Ӄԓявыԓя тыӈивынин янор эвынӈэв.
Аʼмын-ым ӈан уӄӄэмӈынрыԓьын эквэтгъи пыкэрыԓьэты.
Ятыԓьэты ӈавысӄатэты пынԓёгъэ: Мэӈин?
Вай-ым гым.
Како аʼмын гэпкиригыт?
Вынэ вай тытэӄэмэӈгыт.
Э-эй!
Ӄэмэӈы ръыԓинин, наӄам коԓё таӈӄаӈокэтԓьан, ԓыгэн-ым йыӄӄай.
Раԓкотваԓьа-ым уӄӄэм роԓвыё ӄэпԓюсӄыченнин, ӈэвысӄэт таӈамвытрэԓӄо рытчынин, ымыԓьэты гаԓьоԓӄыԓма.
Гынтаврагтыгъэ, мачеԓкэты ԓыԓет мытӄэ.
Ӄԓявыԓя ӄоԓ нэмэ ивнин: Китаӄун гынръам!
Аʼмын тытэӈэт-ым!
Пытӄыԓым-ым гыым.
Гинээн гым ринэнрэӄэквъэ!
Аʼтав-ым уӄӄэмэнԓьэтэтгъи.
Раԓкойпы пынԓёгъэ: Мэӈин?
Гым-ым вай.
Э-эй.
Вай тыӄэмэрэтгыт.
Ынӄъом айыԓгытагнык ръыԓинин уӄӄэм.
Пиринин, ӈэвысӄэт-ым мынгэпы аʼрэнэн, ивнин: Кынмаԓ мынӄамэтвамык!
Ынӄэн ӈэвысӄэт ӈэвъэну ԓыгиин.
Ытръэч.
Кэнэӄучинэ ыʼтвыӄэй тэйкынин, ынӄоръым ыʼтвыткугъи.
Мэмыԓӄай пиврэԓьын тымнэн.
Пыгпыгӄаё тэйкынин мэмыԓнаԓгын.
Тыттупԓыткук-ым иʼнныпъик йыпаннэн.
Йигйиг-ым ынкъам понтат ыʼтвычыку ёнэнат.
Ынӄо нэмэ эквэтгъи.
Ӈоонкы ыʼтвэпы ӈыпэк, ԓьунин аакайӈын нотасӄычыкойпы ӄэргатыԓьын.
Понтат ынкъам йигйит пирининэт ынкъам ынкыри ӄытгъи.
Аакайӈыԓьыт нинэрӄинэт.
Ԓюур ынӄоры ӄолейӈын: Какомэй нэмэ ԓым Кэнэӄучинэ гымнин пэчыгэченвыӄай ԓьунин!
Ӄэнаԓпынрыгэ!
Э-эй!
Вынэ мэнагтатык - къатчагэ!
Коԓё ыʼтвэты кытгынтатгъэ.
Иʼнныпъи пиринин, кытгъи: Вай-вай, ӄэймитгын!
Мынгыԓгийӈын аагчыкойпы рувнин.
Кэнэӄучинэ-ым ынӄэн аны тэгрынин.
Пыгпыгӄай-ым ранӈавнэн, ӄоԓ-ым ынраӄ пыгпыгэты коԓё ныӄыԓгиԓюӄин: Ооой!
Аны ӈан пыгпыг!
Коԓё аны пыгпыг!
Ԓюур ӈоонӄо нотасӄэпы пиврэгъи, ыныгрэн каԓьайӈэн мынгыԓгын.
Вынэ Кэнэӄучинэ мынгылгийӈын пэнрынэн.
Эвыр нэнайъоӈӈоӄэн-ым - нанӈатӄэн, ынӄо нэмэ ныпиврэӄин, ӄынвэр тыԓейыӄунтэтэ, пэтԓе эʼми эвытрыкэ нъэԓгъи.
Ынӄъом Кэнэӄучинэ ӄыԓеграӄай ԓьунин, ынкы нытԓепӄин.
Эвын ынкы ынпыӈэвӄэй таӈамынан нырэԓӄыпатӄэн ʼ.
ԓгэ.
Ынпыӈэвӄэе ытԓён ԓьунин: Кыкэ вай Кэнэӄучи?
Ии.
Вынэ ӄырэги!
Рэсӄиквъи.
Аʼмын вынэ гымнин пысӄунинэгынритԓьын гэръэлин аны гаԓгэтъыԓыӈоԓен.
Таӈамыныкайпы чит вай ӄамэтваԓьэгым, коԓё иаʼм ԓыгэтъыԓыӈогъэ.
Энмэч-ым нагтыӈӈогым.
Мытԓыӈъоравэтԓьата нарагтыгым, рывинрэ нэрэнԓьэтэтгым.
А-а?
- очыткома вай нэнарэрӄэн Кэнэӄучи.
Итчуттуут выквэпойгывытрын эйминнин, нивӄин: Эԓымӈэ нарагтыгыт?
Вынэ вай нарагтыгым!
Ӄун-ым энмэч нагтыӈӈогым,- нивӄин кэԓьэнпыӈэв (ӄытԓыги кэԓьэнпыӈэв!
).
Этэнмык кыпԓынэн ынпыӈэвӄэй, нэԓгыгыԓгытвынин, торыггтыё гыԓгын йымнэн, аʼмын-ым ԓяԓгырэԓӄатыӈогъэ.
Ԓюур ӄэгԓынангэт мытԓыӈыргарэ оʼравэтԓьат рэгъэт.
Аʼмын-ым еттык!
Вынэ мытъенмык!
Аʼтав-ым мытыгтыгыт!
Вынэ мыетык аʼтав.
Вынэ-ым Кэнэӄучинэ ынӈин рыннин райыӈӄэн.
Эʼптэ вынэ мынынчикугъэн ынӄэн ӄԓявыԓ!
Тырэпириӈын-ым, тыранатвыӈын - аны ӄыпиричигыткы Кэнэӄучиӄэй!
Ӄытэнъивӈычитгыткы, ӄынчыпъыткуквыткы!
Коԓё вынэ ивкэ эӄыԓпэ!
Ӈанӄо аны ӄытаӈпаԓёмтэԓыркынэтык!
Э-эй!
Чоттагын ӄыԓгэнынԓыръоквыткы, таӈымыԓьо мыӈигрэп ӄыяагыткы!
(Ӄытԓыги нинэрэйгуԓенӈыӄинэт Кэнэӄучинэ грэпти).
Ытръэчтэгын яапԓыткок-ым ӄиниквытык.
Вай ытръэч мытъяаркын!
юрэӄ энмэч трэнрэӄэвӈын Кэнэӄучи.
Аʼмын-ым коԓё!
Янор-ым ӄутырык мынгэпы ӈаԓгыԓ нэймитын, ӄутырык-ым ӄаптэйпы упынъыԓитэ нэнэквэтэвын.
Тыԓянвык мытԓынча рынвэԓятъёԓӄыԓ.
Рывэԓынвык ныгитэйвыӄин, нымӈыԓёкэн: Гэрэӄигыт иаʼм гитчетигыт?
Вынэ эӄуԓикэ!
Амӈыԓёԓьатка!
Тэӈэмринъэнӈэ, иӈӄун Кэнэӄучи миӈкыри мынтыгъэн, ынӈэ энамӈыԓёйвыка!
Нэмэ нынэквэтэвӄин.
Нэмэ нывиԓык нымныԓёӄэнат: Ыʼмӈотъамын иаʼм гэԓгитчетигыт?
Авэтываӄ нитчигыт.
Эвыр ринъэтэнӈык - ԓыгэн амӈыԓёԓьатка, ӄыԓеркынитык!
Нэныпкирэтгъэн, рэгъэт.
Эвын ӈаан пыгпыг ныпӄин каԓьайӈык, гынмыԓкин ӄыԓгиԓюу ԓынъё.
Кэнэӄучинэ ивнинэт: Аʼтав-ым аны тытръэчыткуркын.
Чоттагын ӄыԓгэнынԓыръоквыткы.
Ынӄоры таӈымъяата ӄынтыгыткы мыӈигрэп.
Мыӈэпԓыткоӈӈок ӄиниквытык!
Ии.
Ӄэгԓынангэт чоттагын наԓгэнынԓыръовын, таӈымыԓьо мыӈигрэп наяагъан.
Ӄутти мыӈэма, Кэнэӄучинэ каԓьайӈын таӈынмынэн пыгпыга.
Пыгпыгӄай рычымӄэннин, ынпыӈэвин нэԓгын йыннин, пыгпыг ёнэн.
Ԓюур нивын: Вай ытръэч, ымъяата мыӈигрэп!
Нэԓгыкэй ынпыӈэвин ырыкагты ринтынин: Вай Кэнэӄучи ӄыпиричитгыткы!
Аны напэнрыгъан нэԓгыӄэй, нэтиӈучитгъэн, нэтэнъивӈычитын.
Виин ынӄэн Кэнэӄучи гантоԓен, эӄыԓпэ ыʼтвэты, аны ынӄо гэԓеԓин.
Ӄутырык-ым нэнчыпъыткувын ынпыӈэвӄэйин нэԓгыӄэй.
Ԓюур ынӄо нэԓьугъэн эквэтыԓьын, напэнрыгъан, нэркыԓеԓьэтын!
Мэ-э!
Ӄыгитэ ипэ ӈаан Кэнэӄучи эквэтгъи!
Нэркыԓеԓьэтын.
Эчги найъоӈӈогъан-ым иквъи: Нутэсӄигыт!
Вай Кэнэӄучи нанмыркын!
Нутэсӄигыт!
Ӄывэнтыги, тэӈиԓгытэнуйгэ тыраԓпынрыгыт!
Нутэсӄын ааӈӄатгъэ, ынкы рыԓгъэ - ԓыгэнэвыт нутэсӄын ымӈытатгъэ.
Каԓьайӈа ыʼмӈычвына ытръэч нутэсӄын нэвэгыԓкуйвыгъэн.
Ԓывавык пэԓӄынтэтгъэт.
Кэнэӄучи-ым ԓыгэнэвыр нэмэ ӈытогъэ ынкъам пытӄэквэтгъи.
Нэмэ гынрырэтыԓьэ нэԓьугъэн: Во-ок!
Вок!
Во-ок!
Вай Кэнэӄучи рагтыркын!
Ӈытогъэ!
Нэмэ ръэтгыпгъат.
Эчги найъоӈногъан-ым, иквъи: Вынэ вай Кэнэӄучи нанмыркын!
Нутэсӄигыт!
Ӄывэнтыги, ынан тэнтуртэнуйгэ тыраԓпынрыгыт.
Эвыт вэнтыгъи.
Нэмэ уйӈэ вагъат каԓьайӈыт: Кита аны мынатчымык Канаӄочейпы!
Ик.
Апаӄатԓыткоръогъат, мытив атчыгъат, нотасӄычыкойпы-ым ԓюур Кэнэӄучи: И-и-и!
Ӄыгитъэм атчыԓьыт!
Эв ынӈин натчыӄэнат?
Ръэгъэт ынръам апаӄатԓыткоръогъат?
Ӄотчагъат, иквъэт: Кэнэӄучи!
Ӄынтогэ!
Рэӄу-ым?
Ӄымэԓ мыӈитэ мыныԓпынрыгыт!
Вэнык энаԓпынрытык!
Энмэч гымнан тургин мыӈэвагыргын гэпириԓин!
Аны ӄынтогэ, Кэнэӄучи!
Ӄымэԓ ынан ӄэӈэӈытвиги!
Энмэч эӈэӈыԓьигым.
Вэԓюгъэт, рагтычагъат.
Ԓыгэн эвыр ӈытогъэ, ыʼтвэты пыкэрыӈок ныӄуԓиԓьэтӄин: Воо-вок!
Уйӈэ ватык!
Энапэԓятык!
Ӄутти нэмэ пэнрыткогъат, наркыԓяԓьыпэнрыгъан.
Ыʼтвык ӈэԓӄиквъи, ытръэч киткит нэвэгыԓкугъэн ыʼтвъэт, аʼрэк наԓвавын.
Каԓьайӈыт уйӈэ рыннинэт.
Ярак пыкиргъи.
Аны мыӈигъи!
Мыӈигрэпымкын гаяаԓен.
Гинэнинтыткуԓин: имтэнуйгын ынкъам тэнуйгын нотасӄэты йыԓнин, чеӈэт, энатвато гэԓгыԓинэт.
Ытръэч.
Ӄоԓ гэӈэвъэнэ нытваӄэн.
Уйӈэ эӈинӄэйкэ гатваԓенат.
Ырык рээн ытръэч ытԓывъёкай гатваԓен, ӄԓявыԓен ытԓывэ.
Ынйивӈэв-ым коԓё ныԓгинытэрмэчьыӈӄин, ынйив-ым ныԓгинытэӈӄин.
Оккой, ыныкит ынйив нивиниӄин, ымъыԓёӈэт ӈинӄэй ныгытъэтӄин.
Ыныкит нинэԓьуӄин ӈэвъэнэ рагтытыԓяԓьын ыʼвэкуч, ӈинӄэй ыпаԓга нэнаӈӄаӈойпатъевыӄэн.
Титэ-ым пыкирыԓьын нэнаӄамэнтоӄэн, ԓыгэн ынйивык ыʼттъыёԓ ӈинӄэй нымынгынтоӄэн, ныӄамэпэнрыӄэн.
Ӄынвэр ыʼвэӄучитэ ӈэвъэн эвыӈонэн: Ӄэйвэ гымык эмиче нэнаӈӄамэтвавэгыт, иаʼм оʼптыма гытъыԓьын?
Чинит-ым мытив ԓьуркын: еп ымы эӄэӈувтывэкыԓьин йъоркын, ныԓгэӄамэтваԓьатӄэн.
Тэвиминӈэ ӄоԓ итгъи ныкитэ ӈытогъэ, аӈӄачормэты ӄытгъи.
Аӈӄачормык ырытӄэй тэйкынин, ымы рыннокон тэйкынин, ԓыгэн тэйкыпԓыткунэӈу рырыткувнин.
Ԓыгэн ирыԓьын рынноко нинэркыԓеӄин.
Миӈкы нирӄин - нэнайъоӄэн.
Таӈамынӄэн тэнмычьо тыԓек.
Аны коԓё гэԓеԓин.
Ӄынвэр ӄоԓ итгъи рыннокоӄай кэтэмрэнмыгиӈкы иргъи.
Тиӈур-ым ынкъам рыннокоӄай ранмычыӈкы ратчыӈаннэнат.
Наӄам ӄэԓюӄ гэԓгигытъэвԓин.
Рэсӄиквъи.
Амран.
Увикук ынкы йыныткынык ганвакъовԓен, ӄорааръата йыръыԓьын.
Чимгъугъи: Аʼмын ивкэ мыӄамэтвагъак.
Опопы мачынан мыӄамэтвагъак, чеӈэт мывъигъэк.
Ӄоԓ эры йытонэн ынкъам чымӄык аръапаԓгын - рунинэт.
Ӄэмипԓыткук ёроӈы тытԓёмнэн - ԓыгэн ынкэчыкун йыӄӄай, мэчичьу ээкэԓьын.
Наӄам амрон.
Ӈирэӄ рийитъэвнэԓгыт рывиривнинэт, айкоԓятгъэ, ӄоԓ-ым иниргиӈу ԓыгиин, атчьатгъэ.
Гаԓявтыма иниргиӈэтгъи.
Мэԓйыԓӄыԓьын энмэч, титэ ваԓёмнэн ӈэвысӄэтин ӄуԓиӄуԓ: У-у-у!
Како ынръаӄ ярачыкон коԓё гараӄыткэԓен?
Како мэй кукэйыръын ымы мэԓемчымӄык?
Ымы аръапаԓгын чымӄык уйнэ!
Ытԓён вай ръэнут?
Мэӈин гаӄамэтваԓен?
Пынԓёԓьанма анӈэн рычимгъувнин, рэсӄиквъи.
Ԓьунин йыԓӄыԓьын.
Чьогыргын рыгыргоԓявнэн, иниргиӈытвынин.
Йыԓӄыԓьын: Инэнрэӄэвыркын?
А?
Инэнрэӄэвыркын аны йыԓӄыԓьигым?
Мэ!
Эви гыт?
Гыт ынӄэн гаӄамэтвайгыт?
Эвъам мачынан вынэ ӄыӄамэтвагэ!
Энмэч ӄээӄын ԓыгэн!
Ӄыгъекви, ӄывакъогэ!
Кыеквъи, вакъота аакаӈӄачагты ръыԓигъи.
Ԓюур ӈэвысӄэт иквъи: Аны вай ныӄамэтвагъан-ым!
Ԓюур чьогыргэпы ынангъо ӄэмэӈы рыԓгъэ, эръэтэ ынкъам ыпаԓга йыръыԓьын.
Эминичгытэ ванэван ныӄамэтвагъан рэмкыԓьын.
Аны ӄыӄамэтвагэ!
Этԓы.
Восӄыгэӈэты ӄытгъи ынӄэн ӈэвысӄэт.
Ԓюур ынӄо ыʼмӄъэӄыръугъи.
Рэмкыԓьэ ивнин: Нырэӄуйгыт?
Ӈутку аны ӄыӄамэтвагэ!
Этԓы аны!
Энмэч гаӄамэтвайгым!
(Ынӈэ-ым панэна нырэӄуӄин).
Таӈамӄынэргатык ынӄэн ӈэвысӄэт нынутэгчиӄин.
Пыкирык-ым нивӄин: Э-э-эй!
Како гымнин нотагчеян йыӄэтгъи!
Ӄун мынӄамэтвамык-ым, пэӈъивэтыркын!
Гинээн игыт йыӄэтгъи - мынӄамэтвамык.
Тыԓгигытъэтыркын эʼтки, этъым гыт нэмыӄэй?
Иаʼм аӄамэтвакыԓьэгыт?
(Яӈагты): Аны вай гытъэтыркын!
Нэмэ пэнинэт микынэ нинэнъыԓиӄинэт, мэчичьу ныӄэвъячатӄэнат, оʼптыма торыгтоёттэ ывэкокайпы.
Ныӄамэтваӄэн, ӈэвысӄэт-ым нэмэ восӄыгэнэты ныԓӄытӄин, нэмэ ынкы нъымӄъэӄыръуӄин!
(Ӄытԓыги рай кэԓьэӈэв миӈкри нынутэгчиӄин, миӈкы нинэԓьуӄинэт нэнэнэт - ниниткэӄинэт тэйӈэтԓыӄыԓю!
Оккой! )
Коԓ рыннин нотагчеӈӈок оʼравэтԓьан ивнин кэԓьэнпыӈэвэ: Гымык эмиче вэты ынӈэ яӈаӈӄач аёпатка!
Ынкъам ээккин пэԓӄыпэԓ ынӈэ ээкэк рымагтэты энинтыкэ.
Ии.
Нутэгчигъи.
Рэмкыԓьын нычимгъуӄин: Ынанийъам ръотавнэнат ынӈин этгыргыт?
Ынӄо яӈагты ӄытгъи: ӄытԓыги ынкы ӈаԓвыԓьийӈын нынатчыӈатытваӄэн, коԓеяӈаӈӄач-ым - аны пэтыыʼттъымԓявыт!
Пэнинэмиԓ рыныманнэн яӈаӈы.
Нэмэ чимгъугъи: Ӄытԓыги ынӄэн ынӈин.
Аʼмын-ым иаʼм ръотавнэн ээк?
Пэԓӄыпэԓ ээккин рымагтэты ринтынин.
Ԓюур ынӄо: И-икык-ка-а!
Ёпаннэн.
Эвын ынкы ныԓгиныгтиӈӄин оʼравэтԓьаӈавысӄат нытваӄэн.
Ӄырымэн кэԓы.
Ивнин: Эты вай мыйъогыт?
Мыетык?
Вынэ ынӈэ!
Нэрэйитъэтгыт!
Ынкы ӄытваркын, нэрэԓьугыт етыԓьигыт!
Мачынан!
Вэнԓыги тыетыркын!
Рымӈыԓявнэн чама нинъэйвынин ӄԓявыԓ ӈэвысӄэтэ: Ӄоԓ йъиԓгын гаԓяк кэԓьэӈэвин рай уʼвэӄуч рэетгъэ.
Ытръэчтэгын ытԓён майӈъаԓявыԓ.
Ԓыгэн ӈоонко ытръэч тъэче рэвэӄэтгъэ - рэпкиргъэ.
Ӄыԓгэркыпчевыгынат ытри гынан, ԓыгэн ымыԓьо!
Ии, тыраркыпчевыӈынат!
Ынӈэ айыԓгавка!
Кэԓьэӈэв ятыӈок, ӄԓявыԓ панэнагты ӄытгъи.
Пыкирыԓьын нэмэ иквъи: Эʼ-э-эй!
Эʼтки аʼм нотагчеян гымнин ԓыгийыӄэтгъи!
Эмытъэт-ым ӄыпаагэ нутэгчиԓьэтык.
Аʼтавйыӄата нотагчеян.
Ӄоныры ытԓён ныръарэрэгыт амӄынъычо нутэк?
Авъеткынка.
Ԓыгэн пэнинэмиԓ.
Ӈэвысӄэт-ым, ээкэк рымагты ваԓьын, рамкыԓьэпы наӈӄатгъэ.
Пэтԓе аккантогъэ.
Ӄԓявыԓя ымы мимъэуттыӄэй увикик ӄача нинэгйипӄин.
Ӄэгԓынангэт, йъиԓгининик йъииӄык пыкирэ ныԓеӄин ӄԓявыԓчыӈын, пыкэрыӈок тыԓемӄытвитэ итыкэвын.
Рэсӄивыԓьын ынӈинуттыӄэе кыпчевынэн, ԓыгэн гынэнӈавъанма гуткучитԓин.
Эʼӄэквъи каԓьаӄԓявыԓ, миӈкыри гынтэквъи.
Ӈытонаӈо ынӄэн пэнрынэн ӈэвъэн - кэԓы.
Аны гэнйигычгэвԓин, тэԓвэничичевэ.
Эчги йыԓӄэтгъи кэԓьэӈэв, ээкэк рымагты ваԓьын йъонэн.
Ӄытԓыги энмэн ӈирэӄ ӈинӄэгти гагтоԓенат.
Ивнин: Вынэ мынрагтымык!
Ии!
Ӈаԓвыԓьийӈын ԓыгэн ченԓеӄэйык ёнэн, гэнымӄытвэтԓин эӈэӈыԓьэ.
Ӄорамэч мэйӈэԓьыӄэй яраӈы ӈэвъэнйыръэ ӄонайгыргык ёнэн.
Эквэтгъэт.
Ӄытԓыги вай катамырыгтыԓянвык нытваӄэнат ынйивыт.
Ынкы чымче рэвиквъэт, тараӈгъат.
Яраӄай ԓыгэн рытриԓнин - эвын яраԓгийӈын, чеӈыԓ нанаԓянтатын- аʼмын аны ӈаԓвыԓьийӈын!
Ыргин ӈинӄэгти эвын ӈоонко гаԓяйвыӈӈоԓенат.
Ынӄэнырык нэԓьугъэн ынпыначгыӄай, ратагнык тэминӈэтыԓьын.
Ынпыначгыӄай пынԓёгъэ: Мэӈӄокэнаторэ ынръам?
Ӈутку чымче нытваморэ?
Мэӈин-ым тургин ытԓыгын?
Натвыгъан.
Ка-а-ако мэй!
Вынэ ӄиквыткы, рай мытԓьунэт ынпыначгыӄай ынкъам ынпыӈэвӄэй.
Рагтык пыӈытэԓгъат.
Ук-како ынӄэн ынйив.
Вынэ мынӄаанмат ынкъам ӄыԓгувиԓьэтги!
Ӈинӄэе-ым ыʼнъэйӈэвынэт - ныгтыӄамэтванат.
Э-э-й.
Ӄоранматгъат.
Увиԓьэтгъэт.
Увипԓыткук ӈэвъэн ивнин: Ымы эʼԓемкыт ӄыпатгынат, ӄыԓгэгтыпатгынат.
Ии.
Эʼԓемкыт янра йыпэйгут рыннинэт.
Янра таӈамӈырвыянва йыръыԓьын кукэӈы гантэнмавԓен.
Етъа нъэԓыпԓыткук ӈинӄэгти ивнинэт: Нэнэӄэгти!
Аʼмын-ым ӄыгтыгыткы ынпыначгыӄагтэ!
Ӄыӄэмиэʼйӈэквыткы!
Э-э-й!
Нагтынат.
Ынпыначгыт нивынэт: Ӄыӄамэтвасӄэквытык, нъэйӈэвыркынитык!
Э-э-й!
Ынйив ӄлявыля айколяннэн тэнтурнэлгэ, ӄол-ым ивнин: Гыт-ым итык ынӈэ айколяткынык авакъока!
Ынӄэн эмынйивин ваны!
Вэтчата ынкы ынпыӈэв.
Ӈэвъэн авынраԓьа ивнин: Ӄынӄамэтваквын ынйив!
Ӄол-ым эмъэлемкэ ӄылпынрыгын!
Вэлер ынӄэн тэкичгын!
Йъарат-ым ӈан гым ырык вама, титэ ынйив нивиниӄин, коԓё ныгытъэтигым, ванэван ынйивӈэвэ нэнаӈӄамэтвавын!
Вытку ынйив пыкэрыӈок нэнанмытӄынӄаӈойпатъевыӄэн, нинъыръунтыӄин, энмэн вай рыпэт ӄэӈутӄыԓьуйгым эмгытлитэ!
Вынэ гыт игыт эʼптэ ӄыраӈырванӈыгэ!
Ынкы мэчынкы вэтчата ӄыӄамэтваркын!
Ынӈин гатваленат.
Ытръэч.
Гачакэтта нытваӄэн ӄԓявыԓ.
Чакыгэт ынпыӈ ынык ваԓьын.
Ӄуԓинымык-ым вай гатваԓен ӄԓикъэнӄэӈэвысӄэт.
Ытԓеӈи чакэтта ивнин: Аʼмын аны рай ӄынвэр нэрэԓгыӈын ӈэвысӄэт, кита виин гым мыӈээʼвйисӄивык.
Эвыр вынэ,- очнэн чакэтта.
Эченур-ым гыт ынӈэ атымӈъатчака.
Ӄырэрмэтвиӈыркын: гымнин пэӈкон ынкъам эмтэквыԓгын кытвыԓ ӄрэтчыӈыркынэт.
Ии, - ԓыгэн вэтгыры ытԓеӈи.
Аʼмын-ым акватыӈок ынӈинӈэвысӄэтэ тэйкынинэт рэпаԓгэръын ынкъам рэпаԓгыӄонагтэ.
Тимтигнинэт-ым - эквэтгъи.
Ынръам аʼкэнмын йъонэн, ытръэч эмгынунык мъэпэтвэсӄыԓьыӄэй, ӈэнри пиӈкугъи.
Кэӈунэӈ ынкы рымнин.
Кытэӄэй тъирэгъи.
Кыевкы ынӄо пиӈкугъи.
кынныԓьын вээмӄэй.
Ӈыроӄ ынныт черунинэт ынӄъом ӄуԓгытвынинэт.
Ынныгыԓгыт йыннинэт, ынӄъом йыпаннэн ԓьуԓӄыԓык, ӄутти-ым ԓиԓину йымнэнат.
Ымыйпа ымы рэпаԓгэръын ынкъам рэпаԓгыӄонагтэ.
Аʼмын аны эʼквырга-ым аʼнӄагыргын ымы гитэк ынӄэн ӄлявыԓ - ипъэм ӈэвысӄэт.
Вытрэтгъэт ярат.
Ынӈэнрак рыпэт мынгыткэн ӈэвынъюԓьыт нъатчаӄэнат.
Пыкирыԓьын ӄутырык тэнӈу ныԓгыӄин, ӄоныры ӄоԓ-ым ыпыԓӄыԓе нъэԓыпыткуӄин.
Ынан ымы мэмыԓен пэвэԓ гэӈрыԓин.
Аʼмын-ым вай гэпкитԓин.
Намӈыԓён: Какомэй ԓымъым гыт нырэӄигыт?
Вынэ тыӈэвынъюсӄивык!
Ынӈъэм вай эвыр ръэӄэйык нъигнэтӄин.
Катамтытԓык-ым ӄача ӈэвыскэтин ытԓыгын нытэминӈэтӄин.
Пынԓёнэн турыпкитԓьэн: Како гыт мэнӄокэнайгыт?
Ӈоон рамкэпы.
Эʼмъим ӈот ӈуткэкин ӄԓикъэнӄэӈэв?
Тыӈэвынъюсӄивык!
Ытԓыгын ытръэч тэнӈэквъи: ынӈатаԓ аʼӄапэраӄԓявыԓ гитэтэ!
Вуԓӄытвигъи.
Ԓыгэн чоттагнык ӈэвынъюԓьымкын ныйыԓӄатчаӄэн.
Ӄоԓ ӈэвынъюԓьын иквъи: Гинээн ынан ӄырым ныматанэн!
Чамъам, - ӈирэӄэв татԓыӈыткогъэ.
Ӈэвысӄэт ӈэвынъюгиԓиԓьын тытԓык ӄача атчьатгъэ.
Эвын ныкитэ рыёё ӈэвысӄэт ыттыннамгогъэ.
Коԓё ӄэԓюӄ йыӄӄай, нытаӈпэраӄэн!
Гаԓятыԓяԓьын ыныгъегэ эръоԓгэпы эʼвэйминнин.
Аръаԓя ӈытык тэвмэтэквъи.
Эʼвэймит гыткат нэрмэӄинэт!
Ӄынвэр ӈэвысӄэт паагъэ камаграк, нывиԓгъи, ивнин аʼрэткоԓьын: Вынэ инэԓгыгъи, энмэч мынрэмык!
Аʼмын-ым ынныӄуԓгыт йытыткуйвынинэт - коԓё ынӈатаԓ таӈпэраӄԓявыԓ, рыпэт ӈэвысӄэт гиничгытԓин.
Мынгэпы пиринин ӄԓявыԓ, ачыгнэн: Мынытԓымык!
Ёрочыко ӈэвысӄэтэ нинивӄин ӈэвынъюԓьын: Ӄыкэттывагэ, мынатчьанмык!
Ӄэԓюӄ-ым рэмкыԓьын аʼӄакэттываӈ - ӈэвысӄэт, ԓёԓьоԓьын, нъэнӄэтӄин, ныкытгыԓгавӄэн: Янот чакыгэт мынымӈыԓявысӄэвын, пэгчиӈэтыркын!
Ынан ӈыроча трэткивы-ым - трэетгъэ.
Янор ытԓён рымӈыԓявъёԓӄыԓ, ынпыӈэв.
Чама коныры нымнымык эвын этԓы мыкэттывагъак, ӄэйвэԓым ныткивигым.
Вытку, рымӈыԓявыпԓыткок, эвыр траԓгыӈӈогыт-ым, вытку ынкы тракэттывагъа!
Ӄэԓюӄ-ым ынӈин атчьатгъат.
Эргатык-ым ӈэвысӄэт янрачемгъогъэ, ӈэвынъюԓьыт ивнинэт: Китаӄун-ым мынрачвыгмык!
Вынэ китаӄун!
Рачвыӈчагъат.
Рыров ԓиԓиԓетыԓьын ӈэгны накаврагъан.
Ымрарачвыӈа.
Ынӄэн ӈирэргэри энмэч ӈайкаврагъат, наӄам ӈэвынъюԓьыт-ым еп чымче ярак нытваӄэнат.
Эвын ӈайкаврапԓыткок, оʼраӈанко тыԓик ӈэвъэнԓыӄыԓ ивнин: Вынэ тыӄэвъяӈӈок ынӈин йыӄэԓьу рачвыӈкы.
Ӄэйвэ гынан ытръэчтэгын яаркын?
Эʼтки ӄэвъягыргын - ӄытръэчыткуги!
Вынэ ытръэчтэгын тыяаркын,- нытатԓыӈыткоӄэн ӈэвысӄэт.
- Китаӄун гыт ӄыпкирги!
Ԓыгэнэвыр ӈэвысӄэт гачасӄэвнэн.
Аръаԓя оʼптыгынмыяп гэпкитԓин, титэ ӈэвысӄэт пыкиргъи.
Ынӄэн ԓьук ӄутти ӈэвынъюԓьыт паԓкынтатчагъат.
Пыкиринэӈу уʼвэӄучиԓӄыԓ ивнин: Китаӄун ӄынвириквын ӄэпыԓ, майыткынык ваԓьын, митъэԓыги аръаԓя ынӄэн гыргоԓ!
Пиӈкугъи, эвыр рывиривнин.
Ӈэвысӄэтэ нэмэ ачыгнэн рыԓынво.
Кытгыԓгаквъэ пэнинэмиԓ.
Ӄутти ӈэвынъюԓьыт вэннэтэ чама эӄинэ нивӄинэт: Ыʼмӈъам ӄэйвэ эты ӄԓявыԓ?
Иаʼм ныӈавывъентоӄэн.
Эргатык вынэ мынъачачеӈӄатченмык!
Эргатык инъэ нанымӈыԓявын: Энмэн рай нъачачеӈӄатчетӄэнат!
Ӄутынэ эӄыԓпэ эмԓытыёнэн мэмыԓен пэвэԓӄэй.
Ӈытогъэ.
Аʼмын-ым рэмкын нъэчеӄин!
Ыʼръэ ытԓён рэтԓёгъэ, пэвэԓӄэй кытаймэннэн, мимыԓ чегӈоонко иргъи.
Нэмэ уйӈэ рыннинэт тумгыт!
Нэмэ ӈэвысӄэтэ ачыгнэн: Аны мынрэсӄивмык!
Ратан мытԓёчетык!
Мынйыԓӄэнмык.
Нэмэ ӄоԓ нивӄин: Тивыркынигыт-ым: эргатык ынан тырарагтыгъа-ым, ӈыроча кивык, трэетгъэ.
Ынӈатаԓ ынкы ӄонпыӈ чеэкэй мытрэнъэԓгъэ.
Ӄытԓыги вай ытԓеӈи ярак.
Эргатык ӄэгԓын эквэтгъи.
Пыкиргъи ярак.
Ытԓеӈи ӄорак нытваӄэн.
Ымыԓьо пэӈконвыт чакэтта ёпаннэнат: ыныгпэӈконвык йъарымагты гэтчыԓинэт тэнмычьыт.
Ӈаԓвыԓьэпы пыкитԓьэн ытԓеӈи аʼмын-ым ивнин: Етти!
Ии.
Эвын ытԓеӈи гэӄэрэмӄуԓивԓин.
Нымӈыԓятӄэн: Итык-ым тыӈавтыӈык.
Ынӈатаԓ вынэ ӄыԓӄытги!
Гымнинэт эвиръыт ӄийпыгынат!
Гаройвавԓен ытԓенъюӄэй ынръам эмиче!
Эмъумэ гыткат ӄонагтэ йыпык нэнаԓвавӄэнат!
Коԓё гаӄԓявыԓятԓен - гэтымкычьынӈэԓин!
Чакыгэт нэмэ: Ыʼмэн эвыр нэриквыт, гыт ӄырымэнайгыт!
ӄиквын.
Амкытаӈъаԓята оʼрарагтэты тыӄэрэмӄуԓивык!
Коԓё ныгагчавэгым!
Эвыр нэмэ нэриквыт: ӄырымэнайгыт!
Аʼмын-ым тынвиривын, - кэтъоркын?
ԓыгэн ынӈин ӄиквын.
Эквэтгъи ынӄэн ӄԓявыԓ ӈавынъёнвэты.
Ӄутти-ым ӄԓявыԓымкын пууръу акватчагъат.
Ӈэвысӄэтэ коргаво ԓыгнин: Етти!
Ии.
Эвын ынӄэн куԓиӄуԓ ынин аԓван гэнъэтԓин.
Ӈэвыскэтэ гэтайвыӈӈонэн, ынӄо пынԓёнэн: Иаʼм эԓвэӄуԓиквъи?
Рагтэты ӄун амкытаӈъаԓята аԓваӈ нъэԓгъи ӄуԓиӄуԓ.
Ыʼмӈан маԓӄырымэнайгыт?
Мытив-ым ӈан акватыӈок тиквыт - вай чакыгэт мэмивысӄивын.
Чама-ым мытив ӈэгти ԓеԓеԓпэраԓьыт мыткавранат кынмаԓ, ынкы тиквыт: Ытръэч яаркын?
Эʼтки тыӄэвъяӈӈок!
Пыкирык-ым гынан иниквъи.
Ӈаанӄэн ӄэпыԓ ӄынвирив!
Ӄэйвэ?
Ынкъам тынвиривын.
Э-эй.
Таам-ым мынрэсӄивмык.
Рэсӄивык - рыԓгъат.
Ынкайпы-ым пэтԓе эвыр кымиӈэтгъэт.
Ԓыгэн эвыр рырагтаннэн ӈэвъэн.
Ярак ынтыёта ԓьунин ӄԓявыԓен чакыгэт.
Гитэйвынин, ӄынвэр пынԓёнэн: Ытԓён мэԓгыт морыкайпы гэԓейвигыт?
Гым.
Эмивэ ӄун ӄынвэр ӄутырык нэрэԓгыӈын, наӄам ытԓеӈи ныӈыркыԓӄэн, ӄынвэр гым тыӈэвынъюсӄивык.
Эченур ынӈэ вэты мэкына энатвыка!
Тэнӈэквъэт, нытэӈычьэтӄинэт.
Ытръэч.
Энмэн.
Ганымытваԓенат тэԓенъеп ӄԓявыԓ ыннэӈэккэԓьын, наӄам ытԓён аръаԓя эӈэӈыԓьын.
Ӄоԓ итгъи ранымгэчеӈыӈогъэ, ытръэч ӈэвъэнэ нэнанъотавӄэн.
Ӄынвэр ӄоԓ рыннин тэмъюгнин ӈэвъэн.
Ивнин: Кита мынымрэргъак, ынан игыр восӄычгатык тырэетгъэ.
Ӄынвэр эквэтгъи рамкэты, наӄам ынрамачгэвэгты.
Рэмкичиԓьын аръаԓя гагторатваԓен, ӄун рыпэт гэтгивиткуԓин нымнымык.
Ынӄэн ынин нымным, пыкэрынво ԓынъё, вэԓер ӈан ымыԓьо ымтъыԓя нитӄин.
Ӄԓявыԓ нымайӈычемгъотваӄэн.
Нивӄин: Коԓё ыʼмӈан миӈкри митык, мытив-ым наӄам эӈэӈыԓьигым?
Ԓыгэн гамгарагты ныԓӄытӄин, эʼквырга таӈымтъыԓя нитӄинэт.
Эʼквырга-ым таӈымынмаԓявата раеквэкэн оʼравэтԓьан рыннин.
Амкоргава-ым нивын: Аʼм вынэ игыт ӄырагтыгэ.
Ынанъаёк этаны мытрамайӈымынгыкватгыт.
Этыӄун-ым эʼнӄу рэԓгыӈынэт орвыт ынкъам чама ԓыгэн ынкэгйиткинэт мооӄаат?
Ивнинэт: Аʼм вынэ тэӈынӈэ энамынгыквыка!
Ԓыгэн мачгымнан ынӈин тырарагтыгъа.
Вэнԓыги эʼнӄу ԓынъёт ԓывавнэнат пэԓяк: орвымкийӈын чама ымыӈ ԓыгэн орвыгъет наӄорагыркэгъан.
Моорэԓчыӈын ынык ярагты рымгутэтыԓевнин.
Наӄам ынин пысӄункымиӈын, еп ытԓён мэчтурэквэтык, кытԓыги гэвъиԓин.
Аны коԓё ытԓьата ытԓыгэты ынкы рэԓку ганъатчавԓен.
Наӄам таӈамынан ӈэвъэн ынкы гатваԓьатԓен, ванэван ыныкы киткит мэӈин ныԓӄытыркын.
Ԓюур мооԓьийӈын ԓьунин, наӄам ыннанъоравэтԓьаԓьын.
Энмэч нивӄин: Ԓеӈытаӄ, каԓьамооԓьийӈын.
Наӄам гымнин ыʼвэӄуч тэԓенъэп въигъи, амъатав тэԓенъеп этааны нъыпкирын.
Ԓыгэн ынӈин нинэгитэӄин ярагты пыкитчыӄивыԓьын.
Ӄынвэр эвыр тэнтыԓеԓкыԓе рыннин тыԓягыргэпы.
Ытръэчтэгын ӈэвъэн гамайӈыкоргавԓен!
Ԓыгэнэвыр ӈэвъэнэ пэнрынэн пыкитԓьэн мууԓьын.
Оммачайпынэн.
Ивнин: Ынӈатаԓ-ым таӈъотчой ныԓгиръэвъуйгыт?
Энмэч нивигым этаны въигъи, амъатав эʼми оʼтчоԓьын?
Ыʼвэӄучитэ татԓыгнэн: Гым эʼтки нэмыӄэй торыкагты ныпэгчиӈэтигым.
Эʼквырга ӄэԓюӄ, миӈкри митгъэк: нымнымыт аʼткэвма нытваӄэнат!
Вытку мэԓеквъэт, ԓыгэнэвыр тыпэԓянат.
Ынӄо ԓыгэнэвыр ӈэвъэн пынԓёнэн: Эʼми эӄэԓывэн кымиӈын акыԓгыпэнраткыԓьэн, чама аягнакыԓьэн?
Ӄэйвэ нымэԓӄин?
Ӈэвъэнэ татԓыгнэн: Опопы таӈъораӈ миквыт: еп гыт мэчтурэквэтэ гэвъиԓин, ынкъам вай еп ынкы гыныкы нэнанъатчавэгым.
Ӄынвэр ынкы рэԓкучыку мэԓвиԓетыԓьын.
Ӄун энмэч гэтэӈвиԓетыпԓыткуԓин.
Ыʼвэӄучитэ ивнин: Вынэ эӄыԓпэ ӄаат мынывъятынат!
Наԓгэнгагчыръовынат, навъятъейвынат.
Кыԓгытвэтыпԓыткук, ӈэвъэн ивнин: Коԓё аʼмын тэӈытръэч кмиӈын, нэмэԓымӈэ амӄаԓмэты нытваморэ, авэтываӄ въигъи!
Ӈэвъэнэ ивнин: Ӄун гыт таӈаморатвата нымнымык, ӄынвэр ынкы гаԓягъэ.
Ыʼвэӄучитэ ивнин: Энмэч эӄыԓпэ мынрэсӄивмык.
Рыԓгъат ԓыгэнэвыр ёрочыкогты.
Энэргэӈчыкойпы аммынга нинэнмигчирэвӄин кмиӈын.
Мачтанӈавэты ӈэвъэн гитэнин, эвыр нэмыӄэй ӈэвъэн нырэмыннуӈӄин.
Ыʼвэӄучитэ ивнин: Коԓё ыʼмӈан маԓӄэтэты вай ваԓьын, китаӄун ярар ӄинэйыԓги, вэԓер мытымӈэнвыргыргавыткогъан.
Йыԓнин ярар, ыʼвэӄуч эԓьоткоӈӈогъэ, ӄынвэрэвыр ԓыгэгаймаквъэ.
Авынъярарвыргыргатэты ԓюур вай таӈаярарвыргыргыка нъэԓгъи, иԓьуткуԓьын ӄытԓыги ганӈатԓен.
Рыпэт ӄунэче ӄиквъи анӈытвак, ӄынур въэтвак.
Ынӄоры ӄԓявыԓ ԓыԓепгъи, энмэн анӈынтогъэ.
Ивнин ӈэвъэн: Ако, итык ӈоонко въирэмкык уйӈэ, ынӄо, въэрамкэпы тыетык, ынкы ԓьук тыԓвавын!
Ӈэвъэнэ татԓыгнэн: Эвын-ым кытвыԓӄун миӈкыри тэԓвэвиԓетыԓьын, мэӈӄо ӄыԓӄыриргын, эвын чамъам мытрэнтыӈын!
Опопы ынкы раӄыԓӄыԓ, энмэч мынмайынԓягъан!
Ыʼвэӄуч очыткогъэ: Эвын гымнан таԓваԓвава тырэнтыӈын, ӄырым мывысӄэвык!
Энмэч кита гымнинэт ытԓывъёт ӄъэйӈэквынэт, кита ыргынан ыʼнвинрэтгым, ытри наӄам чымче варкыт.
Рыпэт-ым ӈэвъэн нываԓёмӄэн эмчинъюргэ.
Эквэтгъи ӈэвъэн, ԓыгэн ытръэч рытэнма рыгъеватынвыԓӄаӈыгъет ныԓеӄин.
Ӄэгԓынангэт-ым ԓюур нымнымӄэй ԓьунин, ԓыгэн ӈэнри ӄытгъи.
Пыкиринэӈу ивнинэт: Энмэн тури турыкынйивэ морыкы ӄытийгут нынтытури!
Ымын ԓёӈӄамэтвата ԓыгэн эквэтгъэт, яаԓятгъат ытԓывъёт.
Пыкиргъэт ярак.
Ԓыгэнэвыр пыкитԓьэт ӄԓявыԓя ытԓывъёт ивнинэт: Китаӄун гымнин ынйив, майӈыӄоймарочыӈкы ваԓьын, ӄыгтыгыткы!
Эченур аӈӄак пыкэрыӈок авэтываӄ ӄиԓкымъетгытык!
Вэты ӄываԓёмгытык!
Митъэԓыги вытку рачыгайӄаврытканӈытык, вытку ынкы ӄытԓепгытык!
Ыныкит турытԓепэ рэԓьуӈыткы ӈоонко ръэнут ууйъыԓьын - ԓыгэн ынӄэн ӄыйъогыткы.
Ыныкит ынкы рэпкирӈытык, митъэԓыги ынӄо ынпыначгыӄай рантогъа.
Рэԓьуӈыткы митъэԓыги рыпэт вапырӄата ныӄэвъячатӄэн, ӄытԓыги ынӄэн гымнин ынйив.
Ынанъаё ынанчиӄай наратаӈымӈыԓёнтык.
Ԓыгэн нэрэнинъэйвынтык, ынраӄ ынан тургин оʼраӈанӄо тыԓягыргын ратвыгнэн!
Эквэтгъэт ӈирэӄ ытԓывъёт.
Ӄэгԓынангэт-ым ԓыгэн аӈӄак пыкэрыӈоӄайык ԓыгэн эвыр иԓкымъетгъэт.
Таӈгэмо нэԓгыгъэн ӄоймаеквэ, аӈӄаеквэ, мэмԓыеквэ эʼргыргын.
Ӄынвэр ԓюур чыгайӄаврыткатгъат, ԓыгэн эвыр ԓыԓепгъэт.
Ԓыгэн эвыр нэԓьун ууйъын, ынкэгйит вэтгыры тыԓегъэт.
Ӄынвэр эвын нэнэймэвын ууйъын, ӄытԓыги ярайӈын.
Гапкэрыӈӈоԓенат ярайӈык, нивӄинэт: Наӄам вай эʼми ынпыначгыӄай, антока варкын?
Вэты пыкэрыӈогъат.
Ԓюур ӄэгԓынангэт ынпыначгыӄай ӈытогъэ.
Эвын-ым ӄэгԓынангэт вапырӄата ԓевыт ныӄэвъячатӄэн.
Ԓыгэн эвыр ивгъэт: Ако, еттык!
Вынэ ӄырэсӄиквытык!
Ԓеӈытэӄ ынӄэн гымык ытԓывъёта нэнӈивытык?
Очыткогъат: Катамӄэгԓынангэт, ынан нэнӈивымык.
Ԓыгэнэвыр ивнинэт ынпыначгыӄая: Ако-о!
Ынраӄ ынӈин гитԓинэт!
Кмиӈэ гапэԓяԓенат.
Аԓымыӈ еп ԓёӈынымӈыԓява нэнтыгъэн, вачаӄ ԓыгэн эвыр гэчичевԓин.
Ынангъо тэнмавымгогъэ ынпыначгыӄай, ивнинэт рэмкыԓьыт: Вынэ турыпкитԓьэтури ӄыӄамэтватык.
Ӄэмипԓыткук, ӄээӄын вак ивнинэт: Аʼм вынэ аʼтав мынԓеркын!
Ымыԓьо эквэтгъэт.
Аӈӄак пыкирык ивнинэт: Пэнинэмиԓ ӄиԓкымъетгытык - оʼраӈанӄо тыԓекинэмиԓ.
Ԓыгэнэвыр аӈӄак турыпкирэ, иԓкымъетгъэт тэӈпэнинэмиԓ - гэмо нэԓгыгъэн эʼргыргын.
Пыкиргъэт ынъеврак.
Яаԓятыԓьын ынпыначгыӄай рыԓенаӈо ёрок ярарпэрэгъэ, эԓьоткомгогъэ.
Авынэԓьоткома, ынпыначгын анӈатгъэ, ынӄо апԓёратвака эюгъи.
Ивнинэт: Ӄэгԓынангэт, уйӈэ итык въиԓьырэмкык.
Ытԓя нивӄин: Аʼм вынэ раӄыԓкыԓ, чама эʼтки мэнӈытэԓенъепкин, амъатав ымыӈ рыԓгытынпык гыԓгын мынвыентыгъэн!
Ӄынвэр чама виԓетгъи.
Эвын чамъам миӈкыри мытрэнтыӈын!
Иԓьуткуԓьэ ынпыначгыӄая ивнинэт: Вынэ янот гэӈыръыкэвԓин трэԓӄырирӈын!
Ӄэԓьу вай мытэмъюнтык!
Въиԓьин ытԓыгын иквъи: Коԓё ытръэч ынӈатаԓ ыныкит рэювкы мытрэԓгимэйӈыркурӈын!
Итыкэвын ымыԓьо гынин тэгъеӈу ԓынъёт етъаӈ варкыт.
Ынпыначгыӄая эвыр ымыԓьо тэгъеӈу ԓынъёт тывнэнат ынкъам рыетъаӈавыйгот рыннинэт.
Эпԓеэн миӈкыри ваԓьын пэрэёԓӄыԓ.
Ԓыгэн эвыр имыръэнут етъаӈ нэтчыгъэн.
Нэмэ эԓьоткоӈӈогъэ ынпыначгыӄай, нэмэ пэнинэмиԓ анӈатгъэ.
Ынраӄ-ым энмэн въэрамкытыԓянвыеквэ гэԓеԓин.
Ӄынвэр эвыр вусӄысӄын йъонэн, тэнвусӄымчыку тыԓяӈӈогъэ.
Авынтыԓяма ԓьунин аӈарпэраӄай - тэнтыԓенэймэвэ рыннин.
Ӄынвэрэвыр ԓыгэтаӈӄэргыԓӄык тыԓегъи, нотачгатгыргын ԓьунин.
Нотачгатгыргын ынканоԓгата ныԓеӄин.
Ԓюур ынӄэн ӄоԓейынрааʼкоткок ԓьунин, эвын ынкы нывакъотваӄэн вотытваԓьын.
Эʼйӈэвнин ынӄо.
Вотытваԓьа ивнин: Оок какомэй, ынраӄ нырэӄигыт?
Гынтаквыргэгыт!
Ынпыначга татԓыгнэн: Вынэ эвнэчеӈыттэткэ!
Гым вай эмчинъюргэ гыныкы нэнарэрэгым!
Вотытваԓьа татԓыгнэн: Эʼтки вэчыӈ тынъэԓгъэк!
Эвын чамъам миӈкыри ринэнтыгъэ!
Ԓыгэн опопы ӄыԓеркын!
Гым ытръэч вай нинэрэнмэйӈэвӈыӄин амранмыӈа, ӄываԓёмыркын опопы ӄыԓеркын!
Ӄынвэр ымыԓьо наранмымык!
Ынпыначга вагыԓытваԓьын ӈиԓгыӄэй рырыткунин.
Ынӄоры-ым ӈиԓгыӄэе гырнин онмычыко нотачгатгыргычыко ваԓьын.
Ивнин: Эӄыԓпэ ӄыпиригын ӈиԓгын ынкъам гынонрэчетгыпы ӄиԓгэтгын!
Ԓыгэн эвыр ӈиԓгэннин ӈиԓгын гынонрэчетгыпы, ынкъам ынпыначга тиӈунин, ынӄо пынԓёнэн: Коԓё аʼмын ынӈатаԓ ӄэԓюӄ эмчинъюргэ гым гыныкагты энарэрыԓьэгым тымӈыԓёркын: микынэ ытԓён нотачгатгыргычыко гаёйгыт?
Ӄоԓ: Ӄэԓюӄ гымнан гэмо тыԓгыгъэн.
Ынпыначгыӄай иквъи: Эвыр гэмо рэԓгыӈын, микынэ нотачгатгыргычыко гэнъыԓийгыт - эвъим ынкъам мынԓеркын, ынан ярак тыранымӈыԓяквыт!
Эквэтгъэт.
Тыԓяма нинивӄин ынпыначгыӄая: Ԓыгэн маԓьатав авынтааԓгыԓята ӄитыркын.
Ӄонпыӈ авынтааԓгыԓята нитӄин, ӄынвэрэвыр апԓёратвака нэмэ тааԓгыԓятгъэ.
Ынпыначгын ивнин: Ӈотыӈ ръэнут ининигъи!
Ынпыначгыӄай мэрынрэ тааԓгыԓятгъэ, ивнин: И-ик, вай-ым ытԓён кэԓы!
Этъым ынӄэн гынык нотачгатгыргычыко инэнъыԓиткуԓьын!
Ԓыгэн мынԓеркын пэнинэмиԓ, эченур вэты авынтааԓгыԓята ӄитыркын.
Нэмэ эквэтгъэт.
Пэнинэмиԓ авынтааԓгыԓята ӄоԓ нитӄин.
Ӄынвэрэвыр иквъи: Вынэ нотыӈ эймэквъи!
Эӄыԓпэ нэнэймэвыркынимык!
Ынпыначгыӄая татԓыгнэн: Вытку рэԓгитэӈэймэквъэ - ӄиникви!
Вынэ ӈотыӈ энмэч пыкирыркын!
Ынпыначгыӄая тааԓгыԓятэты яатрыԓга тэнтэгрыгнин.
Ынӄэн-ым гынин тэгинӈыԓьын мытынмыгъан.
Нэмэ эквэтгъэт.
Восӄыйӈын найъон, ӄынур иԓкэ нъэԓгъэт, вачаӄ-ым ынӈин ныԓеӄинэт.
Авынтыԓяма ԓюур нэмэ аӈатԓыӈыӄай ӄэргатгъэ.
Тэнтыԓенмэйӈэвэ нэнтыгъэн аӈарӄэргыӄай.
Энмэчевын авынтыԓяма ӄынур ыʼԓёӈэт нъэԓгъи.
Пыкиргъэт ярак.
Кытԓыги ынпыначгыӄай ванэван оʼрамръаӈ нытвагъан, рыԓенаӈо виԓетыпԓыткуԓекы ӄача вакъогъэ.
Ӄынвэрэвыр анӈатторагъэ, въиԓьын ваӄъогъэ, ԓыгэн ытръэч ымыԓьо рамынноӈэты гитэнинэт.
Ынпыначгыкая ивнинэт: Этъым ынӄэн тургин въиԓьын тырэтгъэн.
Ӄытԓыги ынӄэн аʼачекэн увирит кэԓьэтэ нотачгатгыргык гаёԓен.
Ынпыначгыӄай пыӈыԓтэԓымгогъэ, миӈкыри ынан гэнтыԓин въиԓьын.
Пыӈыԓтэԓыпԓыткок-ым ивнинэт: Аԓымы-ым аʼмын-ым гыԓмимԓе ӄытэнъэйвыгыткы.
тэнъэткупԓыткук, ԓыгитэгмэԓеквъи.
Ӄымэԓ-ым ынпыначгыӄай инэнмэԓевэтыԓьын имырэӄэ наԓпынрыгъан, эченур эʼми тэгъеӈу ԓынъё ԓыгиин.
Нэтимтиӈгъэн ынпыначгыӄай ӄэвииръэ ынкъам панэнагты нэнԓьэтэтын.
Янот-ым ынпыначга ивнинэт: Вэтыӄун ымы иквичисӄивыԓьын ӄыркыԓеркыниткы, ымыӈ эʼчесӄивыԓьын.
Ӄэгԓынангэт-ым иквичисӄивыԓьын ныркыԓеӄин янот.
Эʼквырга-ым тыԓекэвэ, ӄынвэрэвыр нанпааквъан кыԓек.
Ынраӄ-ым ытԓыгэ нэнаранӈавтыӈанӈыӄэн кымиӈын - эккэтэ-ым ымъанӄо нинэԓгыӄинэт ӈэвысӄэтти.
Ынраӄ-ым ытԓьата кымиӈын ивнин: Ок, опопы аны ынӈин авнаӈавтыӈка ӄытваркын!
Ӄэԓьо ытԓён миӈкыри ваԓьын ӈэвысӄэт рэԓьуӈыркын?
Уйӈэ вай ԓым миӈкы этэӈӈэвысӄэткэ!
Ӄынвэр ытԓыгын гатԓьата высӄэтгъэт рэнанӈавтыӈанӈык.
Ытԓьата экык ивнин: Эʼквырга-ым рыӈавтыӈатык мытыԓваквыт, эвъам опопы ӄэквэтги.
Ԓыгэн айгыпы ӄыԓеԓьэтги, ынанъаё ӈоонко рэԓьуӈын выквычгын, райъоӈын митъэԓыги таӈамгынонгыпы чыӈатгыргыԓьын.
Ԓыгэн чыӈатгыргэпы яатрыԓга ӄывэгыԓкугын.
Ыныкит-ым эвыр нэрэтэнрэсӄивӈыгыт, ԓыгэнэвыр ӄырэсӄикви.
Нинъэйвыпԓыткук, кымиӈын айгыпы эквэтгъи.
Ӄэгԓынангэт-ым выквыԓгын ԓьунин, ԓыгэнэвыр йъонэн.
Чыӈатгыргэпы яатрыԓга вэгыԓкунин, эвын гитэнин - ӄытԓыги яраԓгйиӈын.
Рэсӄиквъи, eп эпԓьэйӈэвкэ, этэрэсӄивӈыкэ.
Эвын ынӄэн ынкы ӈирэргэри нытваӄэнат: ынпыначгыӄай ынкъам ынпыӈэвӄэй.
Ынӄэнат ԓыгитэԓенъепкинэт оʼравэтԓьат, рыпэт ӄун-ым эмынпэвэ гэнутэсӄынӈэԓинэт ԓьуԓӄыԓти.
Намӈыԓёгъан аʼачек: Ԓымӈъэмӈот нырэӄигыт?
Коԓё аʼмын вэԓынкыӄунэйгыт таӈгынанчиӄай вытку тытԓёпыткогъэ!
Татԓыгнэнат: Ванэван мытымӈэԓяйвыткогъак вэԓер ӈан.
Итык чит навысӄатэты энарэрыԓьэгым.
Ынпыначгыӄая татԓыгнэн: Ако!
Итык-ым вынэ гымнинэт ӈээккэт варкыт!
Вайыӈкы вай айгысӄыӈӄач варкыт!
Ытръэч-ым микынэ ванэван атытԓынпыкыԓьэнат.
Нэмэ ынпыначга ивнин: Таӈъатавԓыгэн морыкы тытԓынпыткоԓьэгыт, ԓыгэн авэтывак, ӄыӈавэтынвынӈагэ.
Эченур гаԓягты мурык вэтыӄун ӄыӄаанмыткогэ.
Ԓыгэн ӄыяԓгытгытык торыкы, ымыӈ ӈэԓвыԓ ымыԓьэты ӄынԓейвыгыткы.
Ԓыгэн игыр ӈотӄо айгыпы ӄэквэтги.
Ынанъаёӈ ӈоонко рэԓьуӈын пыԓвынтыран.
Ԓыгэн ынӄэн пэнинэмиԓ яатрыԓга ӄывэгыԓкуткугын, ынанъаёӈ нэмыӄэй тытыԓ рэвэнтыгъэ.
Митъэԓыги ынкы варкыт гымнинэт ӈирэӄ ӈээккэт, опопы ымыԓьо ӄыӈԓейвыгынэт.
Аʼачек ԓыгэн амкоргэты айгыпы эквэтгъи.
Ӄэгԓынакгэт-ым апԓёратвака пыԓвынтыран ԓьунин, ԓыгэнэвыр тыԓянво ԓыгиин.
Нэмэ яатрыԓга вэгыԓкуткунин - тытыԓ вэнтыгъи.
Ԓыгэн-ым ӈыръыкэвыԓьын ԓыгэнэвыр рэсӄиквъи.
Эвын-ым ынӄэн ӈирэӄ, ӈэвысӄэтти нывакъотваӄэнат.
Ӈэвысӄэтэ нэгитэгъэн, намӈыԓёгъан: Коԓё миӈкыри тытыԓ рывэнтыгъэн?
Ԓыгэн-ым пэнинэмиԓ турык ытԓыгыкинэмиԓ тынтыгъэн ынкъам вэнтыгъи.
Ӄутысӄычетгъэт.
Коргавэты нивын: Эви ымыӈ мурыкытԓыгин тытыԓ рывэнтэтгъэн?
Гаԓявтыма мэрынрэ татԓыгнэнат: Ӄун ԓымъэм.
Энмэч-ым гым ыргынан торыкы нэнӈивыгым.
Наӄам тури аʼӄаматэватыӈ - ыргинэт ԓьуԓӄыԓти эмынпэвэ гэнутэсӄынӈэԓинэт.
Ԓыгипытӄыԓымӈэ ԓымаԓяквъат.
Аʼачека ивнинэт: Рээн-ым вай ӈавэтынвэты энарэрыԓьэгым.
Итык-ым тургин ытԓыгын иквъи.
Ԓыгэн ымыԓьо ӄыпиригынэт, энмэн-ым ытръэч гаԓягты ӄоранмыёԓӄыԓтэ.
Миӈкыри-ым нитынэт ӈэвысӄэтти, ытръэч гаԓгэкоргавԓенат.
Ԓыгэнэвыр ръайватыӈогъат.
Аʼачека-ым ӈэԓвыԓ йыннэн.
Пэтԓеӄэй рыпкирэннин.
Яԓгытгъат.
Ынпыначгырак пыкиргъэт, ынкы ԓюӈкыԓгытвэтэ нымготваӄэнат.
Рэсӄиквъэт.
Амкоргава ытԓыгын ынкъам ытԓя гатэргатԓенат.
Ымыԓьо нанвэтгаватынат.
Аʼачек-ым ӄаанматыԓьатгъэ, ӈэвысӄэтти-ым инэвэнӈэтыԓьэтгъэт.
Ынӄо нивынэт: Аʼм вынэ ратан, энмэч ӄыԓеркынитык.
Аʼачекэн ытԓыграк мачыяа кыԓгытвэтгъэт ынкъам ынкы тараӈгъат, наӄам ӈэԓвыԓ ярак ӄача нытэӈуԓвэвэвииӄин.
Ԓюур аʼачекэн ытԓя ярайпы ӈытогъэ.
Яраӈы ынкъам ӈэԓвыԓ ԓьунин.
Ԓыгэн эвыр кытгынтырасӄэквъэ.
Ыʼвэӄучитэ пынԓёнэн: Ԓымӈъэм ӈот ръэгъи?
Пэԓӄинъытвигъи?
Ӄоԓ татԓыӈыткогъэ: Аныӄун ӈан ӈаанӄэн яраӈы ынкъам микыргин ӈэԓвыԓ?
Кытгынтынтогъат.
Ӈэвъэн иквъи: Кита аны мыныԓӄыт, эпԓеэн микынти?
Найъогъан яраӈы.
Ымыӈ аʼачекэн йъэԓгытомгыт гэԓӄытԓинэт.
Коԓё ынръам йъэԓгытомгыт гэӈэвысӄэтвэннэтԓинэт!
Нивӄинэт ыргичгу: Миӈкыри мынынтыгъэн?
Ыныгмич ӈавтыӈгъэ?
Ынӄо нэмэ рагтыгъат йъэԓгытомгыт.
Эргатык-ым кыевинэӈу нэмэ ӄытгъэт, еп ынпыначгыӄагтэ ныйыԓӄэтӄинэт.
Эвын-ым нэмыӄэй гэгъевԓинэт ӈыроргарэ.
Аʼачека йъэԓгытомгыт ивнинэт: Еттык!
Ԓыгэн вынэ кыԓԓытык!
Эʼптэ рэԓку ӄыӄамэтватык!
Нататԓынын: Кэтэм ынраӄ мытӄамэтвапԓыткомык!
Энмэч эвын мури гыныкытԓыгэ гыныкы нэнӈивымык!
Аʼачека пынԓёнэнат: Ынраӄ-ым рэӄу эʼйнэвийгуг инэнтыгъи?
Нататԓынын: Энмэн-ым ӈоонко, миӈкы ваԓьын иԓгъыттъын авэԓёӄаткыԓьэн - йытыркын!
Аʼачек тэнмавымгогъэ акватынво.
Ӈэвъэнэ нивын: Вынэ эʼтки ынӈэ эквэткэ!
Ынӄэн наранмыгыт авэԓёкаткэыʼттъа!
Моргынан ынӄэн ԓыги ваԓьын!
Татԓыгнэнат ӈэвъэнти: Кыргам-ым йытийгот рыннин миӈкэкин авэԓёӄаткэыʼттъын.
Ӈэвъэнти нэмэ: Ӄун ӄываԓёмыркын ынӄэн ӄырымэн ыʼттъын - авэԓёӄаткыԓьэн омӄайӈын!
Авынръотавэты эквэтгъи.
Ԓыгэн ытръэч амчаатӄай имтинин.
Ԓюур ԓьунин ынпыначгыԓгыӄай, яраӄайык райвачыӈ ныгатгаткоӄэн.
Ынпыначгыӄая пынԓёнэн пыкитԓьэн: Ок-кой!
Гынтаквыргэгыт!
Миӈкэкыԓьигыт?
Ӄоԓ очыткогъэ.
Вынэ вай гым гымыкытԓыгэ гинэнӈивыԓин: миӈкэкин авэԓёӄаткыԓьэн иԓгыыʼттъын йытийгот рыннин.
Ынпыначгыӄай иквъи: Ако-о!
Итык тычичевын авэԓёӄаткыԓьэн иԓгъыттъын.
Ынӄэн митъэԓыги яраӄай нэмэ рэԓьуӈын - этъым аны гымыгъярамэԓ рэмэйӈэгъэ.
Ынкы вотытваркыт умӄы ынкъам кэйӈын.
Ԓыгэн ыныкит рэԓьуӈынэт - умӄы чаата ӄыкынъугын ынкъам ӄыгынтэкви!
Эквэтгъи.
Ԓыгэн апԓёратвака яраӄай ԓьунин, тыԓянво ԓыгиин.
Эвын ынӄэн ӈаԓгыԓ тытԓык ныквотытваӄэнат умӄы ынкъам кэйӈын.
Эвын-ым ынӄэн ӄэгԓынангэт авэԓёӄаткыԓьэн эԓгомӄайӈын.
Чаатынвэрэвма умӄы инэԓыпъэтгъи!
Эʼквырга-ым ԓюнръиԓетэ итгъи.
Ԓыгэгагчыръогъэ тэмъэмиӈгъи, гырнин тэнпэгычьиннунин.
Аны ярагты ганкытгынтавԓен умӄы, наӄам ванэван нъаратгъан иԓгыпэ.
Ынпыначгыӄайгыпы рытакаӈаннэн - энанэнъайвыткоԓьэпы.
Ынӄо нэмэ ярагты рэквэтэвнин умӄы.
Ярак пыкирык, умӄы гэпирӄыԓин.
Ивнинэт йъэԓгытомгыт ынкъам ытԓыгын: Ынӄэн этъым тургин иԓгъыттъын авэԓёӄаткыԓьэн тырэтын!
Ԓыгэн ытръэч ымыԓьо ныԓявтытэвԓяӄэнат, ванэван рэӄын нивынэт.
Аʼачек ӈавъанрагты эквэтгъи.
Ӈэвъэнэ пыкитԓьэн намӈыԓёгъан: Аʼмын рай эʼми?
Энмэч гэнԓьэтэтԓин!
Наӄам миӈкыри авэтгавкыԓьэнат ынкъам тыпэԓянат!
Ынӄо йыԓӄэтгъэт.
Кыевкы, нэмэ йъэԓгытомгыт пынԓёнэнат, етыԓьыт: Нэмъэм раӄымӈыԓяттык?
Нататԓынын: Нэмэ гыныкытԓыгэ нэнӈивымык.
Энмэн ынраӄ йытыркын увъэԓьэттъын.
Ытръэч ӈэвъэнти ивнинэт: Гэԓгиӈыръыкэвԓин нэмэ тырагтыӈын!
Авынръотавма эквэтгъи.
Тыԓяма аʼачек нычемгъотваӄэн, нивӄин: Коԓё аʼмын ԓыгирэӄувъыттъын йытийгот рыннин?
Ынанкэн-ым тыԓечичевэ: Уʼриӈан кэйӈын ныквотытваӄэн - эмэмгивы-ым ынӄэн!
Ԓыгэн ынкэгйит вэтгынԓягъэ.
Нэмэ пыкэтчыӄэвма кэйӈын инэԓыпъэтгъи.
Ԓыгэн пэнинэмиԓ умӄэмиԓ рыннин, ынӄо рырагтаннэн.
Ярак-ым пыкирык, йъэԓгытомгыт ынкъам ытԓыгын ивнинэт: Вынэ рай ӄынтотык!
Рэтийгут рытъё тырэтын!
Ӄутти ԓыгэнэвыр кытгынтынтогъат.
Эвын-ым ярак айвачыӈ, кайӈыйӈын нытэԓгэтыԓьэтӄин.
Нэмэ ԓыгэн ытръэч ныԓявтытэвԓяӄэнат эмӈирэсӄивэ.
Ӄынвэр аманвэтгаваткэта нэмэ аʼачек рагтыгъэ.
Нэмэ ӈэвъэнэ намӈыԓёгъан: Ынӈатаԓ-ым игыт уйӈэ вагъэ?
Татԓыгнэнат: Нэмэ тырэтын.
Кыевкы нэмэ йъэԓгытомгыт ӄытгъэт.
Нэмэ пынԓёнэнат: Ынӈатаԓ-ым игыр этъым ытръэсӄэв ръэнут йытийгот рыннин?
Ынраӄ-ым,- нататԓынын,- йыԓгыӈэвмиргын йытийгот рыннин.
Аʼачек нэмэ эквэтгъи.
Игыр-ым ԓыгэн амгэвэгты ынпыначгыӄайгыпы тасӄэквъэ.
Пыкиргъи.
Панэна ынпыначгыӄай ныгатгаткоӄэн.
Орвыкэн пагтыԓгыԓӄыԓтэ нэнагатгаткоӄэнат.
Ынпыначгыӄая пынԓёнэн: О-ок, аʼм етти!
Вэчьым ӄэйӈун раӄэты нэнӈивыгыт?
Ӄун ии.
Ӄынвэр эʼтки тэвыпатыӈогъак гым гыныкы!
Энмэн вай миӈкэкин йыԓгыӈэвмиргын йытийгот рыннин гымыкытԓыгэ!
Ынпыначгыӄая ивнин: Ӈоонко эйгысӄык рымагты варкын энмэн кэԓьэнпыӈэвӄэй: этъопэԓ ынӄэн ыʼԓгыӈэвмиргу рэԓгыгнин.
Аʼачек эквэтгъи.
Ӄынвэрэвыр-ым яраӈы ԓьунин, ынӄэн ԓыгэн йъонэн айыԓгытагнык.
Пыкирык кэԓьэнпыӈэвӄэйык ярак, аʼачека ытръэч ынин эмԓьуԓӄыԓ тытԓык ръээʼкуткувнин: наӄам ԓыгэн вусӄымчыку чоттагнычыкон.
Восӄымчыкогты нываӈэйпыӄэн аʼачек: Эпэӄэй!
Эпэӄэй!
Ытԓён вай рээн тыгтыгыт!
Татԓыгнэн: Ев-ев!
Ынанъаёк тынторкын!
Ԓыгэн ынкы ӄъатчаркын!
Кэԓьэнпыӈэвӄэй, ӈытосӄэвыԓьын, ӈиԓгыӄэе почьайпы иʼԓгэннин.
Нэмэ ярагты авынъаратыԓьатэты рыкытгынтыԓьавнэн.
Кэԓьэнпыӈэвӄэй ӄынвэр ԓыгипэӈъивэтгъи.
Ванэван аʼачек нываԓёмгъан, вэнԓыги нэнанкытгынтавӄэн.
Ӄынвэр кэԓьэнпыӈэв анӈэнайпыгъэ: Ээт-ым оʼратԓывъёӄай авнаваԓёмка ваӈӈогъэ!
Ԓыгэн йъэԓгытомгырагты рытакаӈаннэн.
Ярак ԓыгэпкэрыӈоӄаатык кэԓьэнпыӈэвэ ӈиԓгын чывинин.
Йъэԓгытомгыт ивнинэт аʼачека: Ынӄэн-ым тургин рэтийгут рытъё тырэтын!
Кытԓыги ытԓыгэ ванэван йытийгот нынтынинэт, ытръэч эмэӄинэ йъэԓгытомга нытэмъюӈйивыӄин.
Ӄэԓюӄ-ым аʼачека ынӄэн чичевкы ԓыгэнэвыр ытԓыгын ынкъам ытԓя рырагтаннэнат, тытыԓ-ым наномавын.
Ынӄо кэԓьэнпыӈэвӄэй энанӈэватыԓьатыԓьэты йъэԓгытомгэты ӄытгъи.
Ԓыгэн ымыԓьо тытԓепы йиԓычерунинэт.
Гэӄэюԓтэтԓин кэԓьэнпыӈэвӄэй, тытԓынъомравыԓьэты ынраӄ ӄытгъи.
Тытԓынвантатык ныԓвавӄэн, нываӈэйпыӄэн: Аны ӄынвэнтэтгыткы тытыԓ!
Наӄам вай вусӄымчыку, ныкитэ.
Ӄынвэр ӄутынэ ӈэвысӄэтэ тытыԓ рывэнтэтысӄивнин, ытръэч вэвтываԓяӄай гэнрыԓин.
Ынӄо тытыԓ рывэнтынин ӈэвысӄэтэ.
Эчги кэԓьэнпыӈэвэ ԓевыт тытԓык ръыԓинин, ӈэвысӄэтэ вэвтываԓята ԓявтэпы гатгамнэн, ԓевтычвинин.
Ытръэч.
Ӄутти ӄԓявыԓтэ ӈирэргэри гэӈэвыԓпууръыткуԓинэт.
Ӄоԓ ӈэвысӄэт ныԓгитэӈычьэтӄин, наӄам ӄоԓ-ым ныԓгитэвиминӈыӄин.
Ԓыгитэвиминӈыԓьын ӈэвыскэт ӄынвэр кымъэтгъи: ԓыгэн вуԓӄытвик нотагты эквэтгъи.
Уйӈэ атыԓянвыка аӈӄачормык, ынкы пунӈиттэтгъи, ԓыгэн эвыр вакъогъэ аӈӄачормык.
Нычемгъотваӄэн: Аʼмын вай этаны ӄитувъитэ итык, трэтэвиминӈыгъэ!
Ӄынвэр ӄонайгыргыкэн ӈиԓгын тыгинрынин эмриԓгымӈэ.
Эвыр ныкэвычьэвӄин - тэԓет нинэтриԓӄин.
Амынан нывэтгавчетӄэн: Чамъам эвын триԓгыпгъэ, опопы ԓыгэн аӈӄак мэԓкыгъэк!
Ԓыгэмъагэԓытъоԓӄайыткынык нъэԓгъи, ԓыгэнэвыр мыргопэрэгъэ.
Мыргота ӄамэтвагъэ, ынӄоры-ым ынкы йыԓӄэтгъи.
Гэԓытъоԓыткынык.
Рэтыԓямгогъэ.
Яраӈы рэтыӈ ԓьунин, ԓыгэн эвыр рэсӄиквъи ярачыкогты, энмэн рачыкон ытръэчтэгын агтамкыԓьэн.
Ымыӈ ниԓыӈэӈэтӄин вакъок, ӄытԓыги ынӄэн мэмыԓрАмӄын.
Намӈыԓёгъан мэмыԓя: Мэӈӄокэнайгыт, ӈэвысӄэтигыт?
Татԓыгнэнат: Чекыяакэнайгым.
Миӈкыри ныԓейгыт?
Эченур ԓыгэн нынымгичийгым.
Вайыӈкы чымче ӄоԓ нымным варкын.
Ӈэвысӄэт эквэтгъи.
Ԓыгэн пэтԓе ӄоԓ яраӈы ԓьунин.
Гынмыԓкинэк мачыгтамыӈ ваԓьын.
Ӄытԓыги ынкы унъэԓти нынымытваӄэнат.
Унъэԓе намӈыԓёгъан: Миӈкэкинэйгыт, тэӈвытку мытԓьугыт?
Эʼтки аʼмын чекыяакэнайгым.
Ынӄо пынԓёнэнат: Миӈкы ӈот ԓымӈэ гэнымԓин?
Аʼм вайыӈкы чымчеӄэй варкын ӄоԓ нымным.
Эквэтгъи.
Ԓыгэнэвыр пэтԓеӄэй нымным ԓьунин ынкъам ӈэнри ӄытгъи.
Ӄытԓыги ынкы нынымытваӄэнат рыркат.
Гынмыԓкинэрык гытамыӈ ваԓьын рачыкон.
Энмэн рэтыӈ ынкы йыԓӄэтгъи.
Ынӄо кыевкы - еп-ым рэтыӈ - гэнутэӄитпэвԓин.
Намӈыԓёгъан рырката: Миӈкэкинэйгыт?
Чекыяакэнайгым.
Эʼквыргъам итык тынутэԓкыԓык.
- ынӄо пынԓёнэнат рыркат, - Уйӈэ ӈутку ԓым этъым энымкэ?
Ӄэйвэ чымче ӄоԓ варкын нымным.
Нэмэ эквэтгъи.
Ԓьунин нымэйыӈӄин ярайӈын.
Ӈэнри ӄытгъи.
Эвын-ым ынкы нынымытваӄэнат ръэвыт.
Ыргин рачыкон ытръэчтэгын ныгтамӄэн.
Ръэвыт пынԓёнэнат: Этъым уйӈэ ԓым ӈотэнӄач энымкэ?
Уйӈэ ԓымӈэ!
Ытръэч вай ӄоԓ йъиԓгын ининик, ӄутти мууԓьыт рагаԓяныт.
Эмчимгъутэ нивӄин ӈэвысӄэт: Опопы мачынан ӈутку мытваркын.
Вэԓер вай ныгтамӄэнат.
Эпԓеэн чама уʼрэмиӈкыри рагаԓяныт мууԓьыт.
Ынӈин чимгъупԓыткук ръэвыт ивнинэт: Вэтыӄун эвыр мууԓьыт рагаԓяӈӈоӈыт,- ӄиниквытык, юрэӄ гэмо трэԓгыӈынэт.
Ръэвэ нататԓыӈын: Ытръэч-ым рэйивиӄэты мооԓьэты.
Аʼм вынэ мачынан!
Нэмэ ръэвэ нивын: Итык-ым ӄырым ыʼнынтымӈэквыт, ыргынан кывнотакэн ымыԓьо ԓыги ныԓгыӄин.
Гэмо ԓыгиин ӈэвысӄэтэ, ԓыгэн вай маԓергатӄайык ръэвэ нивын: Ытԓён вай мууԓьыт гаԓяркыт!
Эӄыԓпэ ӄытуквэчурмэтчыӄикви!
Ынӄо ӄъатчаркын!
Ынанъаё нэрэԓьугыт!
Ӈэвысӄэт токвагты эквэтгъи.
Ынкы нывакъотваӄэн.
Авынвакъотвама, выргыргын ваԓёмнэн.
Чемгъотваӈӈогъэ.
Этыӄун эвнэтԓепыткукэ?
Ԓымӈэвыт мытԓепыткуркын?
Аʼмын этъоныкит ԓыԓепыткук, уйӈэ тратвагъа, ԓыгэн мъэмпытваркын.
Выргыргэ рыпэт виԓют нъэйӈэӄинэт!
Коԓё чама ӄуԓиӄуԓ выргыргык рээн!
Нэмэ нычемгъотваӄэн.
Коԓё аʼмын нарапэԓягым мууԓьэ!
Эʼквыргъам мэчынкы вэнԓыги трайъонынат.
Ӄынвэр ымы вакъоян вэвватыӈогъэ - эԓёԓьатыӈогъэ!
Энмэч эвын ымы выентоԓьыт ваԓёмыӈӈонэнат!
Вачаӄ-ым ванэван нытԓепыткун!
Ӄынвэр ивыԓьыт ваԓёмнэнат: Ӄыгитэ вай ӈотӄэн ръэнут?
Ӈэвысӄэт-ым кычьымэквъи, ыныкит ынӄэн ивыԓьыт ваԓёмнэнат.
Мууԓьэ катамтыԓянво нэԓгын.
Энмэч-ым ӄооԓга нэнйиткугъэн.
Намӈыԓёгъан: Ръэнутэйгыт, ӄэйвэ оʼравэтԓьайгыт?
Иаʼм нъэмпытвайгыт?
Очнэнат: Вынэ вай гым.
Каарачыкойпы ынпыӈэвӄэй пынԓёгъэ: Ытԓён ръэнут ԓьуткы?
Нататԓынын: Вынэ вай этаны таӈвъарэн!
Ынпыӈэвӄэе ивнинэт: Вынэ ӄийӈэгыткы - нынутэԓкыԓчыӄувын!
Нэйӈэгъэн каарачыко омъянвык, ынпыӈэвӄэйык рээн.
Ӈэвысӄэтэ рэвивыԓьыт гэмо ԓыгиинэт.
Наӄам ымыӈ кааран ярак тытԓык гэнъыԓиԓин, ынӄорыӈ-ым ёрочыкогты рыԓыйгот нэнтыгъэн.
Чеӈэт-ым нанъотавын ԓыԓепыткуԓьын.
Нэԓгитэгнинъэйвыгъэн.
Яраԓьыт энмэн чымчеӄэй варкыт.
Ынӄоры-ым нивын: Аʼтав ӄыԓеркын.
Ӈэвысӄэт ӈытогъэ.
Вытку ӈаргын ԓыԓепыткугъи - эвын тэӈуйӈэ аярака.
Пэнинэк гэԓытъоԓыткынык нытваӄэн.
Эʼквыргъам гэԓгэӈэӈытвиԓин.
Ытръэч.
Тэԓенъеп ганымытваԓенат ытԓыгын ынкъам ӈээкык.
Ытԓыгэ ӈээкык ӄонпыӈ нэнанъотавӄэн ӄыԓикэтык.
Наӄам нымнымкин аʼачека ыʼԓгу ныԓгыӄин.
Рыпэт-ым ытԓыгын ванэван миӈкыри ныԓӄытын - ӈээкык гынрыру эмыԓгык.
Нымнымыт выԓгыӄаанматыӈогъат.
Ӈээккэтэ ивнин ытԓыгын: Эʼптэ ӄаанматыԓьэты ӄыԓӄытги!
Ынкъам юрэӄ нэԓгэ нъыӄэвигъэн.
Эченур-ым тэӈынӈэ нымнымык арынгыпчетка!
Ытԓыгын ваԓёмгъэ.
Эквэтгъи ӄаанматыԓьэты.
Эвын пыкиргъи ныӄаанматӄэнат.
Каанматыпԓыткок, ынанъыттъыёԓ яатраԓьыт увипԓыткугъэт.
Ымыԓьо нъэйӈэвынэт ӄамэтванво.
Таӈымыԓьо ӄамэтвасӄэквъат.
Ӈээккин ытԓыгын энмэч-ым гарынгыпатԓен.
Ынӄо ԓыгэн эвыр нэмэ эʼйӈэвыткугъэт ӄамэтванво - ынраӄ ымыԓьо ӈэнри ӄытгъэт.
Ынкы пытӄыԓымӈэ ӈээккин ытԓыгын ԓыгэрынгыпатыԓьатгъэ.
Энмэч эвын вак ԓывавыӈогъэ - ныгтакавкэтӄэн рынгыпа!
Наӄам ԓыги нинэԓгыӄин ӈээккин ръотавыткогыргын рынгыпчетык.
Ӄынвэр ивнинэт авынраԓьыт: Китаӄун пԓекыт гымнинэт ӄинэйыԓгытык - тырагтыркын.
Авынръотавтагнык вэнԓыги пԓягтыгъэ ынкъам эквэтгъи.
Ярак пыкирык, ӈээкык аʼйӈаԓьатыӈонэн: Ынӈатаԓ-ым рэӄъум гынан гэнанъотавэгыт нымнымык рынгыпчетыԓьэгым?
Нэкэмӄун эмрэнъегтэԓенӈэ!
Чит гичивэтыԓьигым инэтэӈынпэԓӄынтэквъи!
Ӈээккэтэ татԓыгнэн: Ынӄэн ытԓён ӄытԓыги гыт ныԓгинывысӄигыт?
Гым ынӈин нытавэмэнӈыяайгым ӄԓявыԓеты тэгъеӈкы, кэтэм гыныгмиԓ рынгыпакавкэткэнамэԓ!
Ытԓыгэ ытръэч ивнин: Оок!
Опопы ӄъаԓекатычгатгэ!
Ытръэч.
Тэԓенъеп ӈирэӄ аʼачекыт ыннэнӈэвысӄэтык ныӈэвынъюӄинэт.
Наӄам матаԓьыԓӄыԓя ымыԓьо ейвэчу нинэԓгыӄинэт.
Наӄам тэӈыннэн ӈээкык нынъётваӄэн.
Матаԓьыԓкыԓен нымкыӄин ӈэԓвыԓ.
Ӄынвэр ивнинэт ӈэвынъюԓьыт: Опопы ӈэԓвыԓ ӄычвигыткы ынкъам амъянра вайыӈӄэнат ԓывэгыргыт ӄыяагыткы!
Ԓыгэн ынӈэ эгытъэткэ ӄытваркынэтык!
Ӄыӄаанматыркынэтык!
Эченур-ым ԓыгэн тэӈэтъымынԓывэткыԓьигым.
Ԓыгэн ынӈин энԓывэткэ ыʼттъымыт эмтэтванвык ӄыпэчаткоркынэткы!
Ваԓёмгъат аʼачекыт.
Ӈэԓвыԓ гынунэтэ нэчвигъэн ынӄо амъянра имтиԓӄытгъэт.
Апԓёратвака матаԓьын эквэтгъи - тэнгиеӈысӄивнинэт: ипэ эʼми аʼачек пэрэёԓӄыԓ.
Гамгэмтэтванвыеквэ ытԓён нытаӄэн.
Нинэԓьуӄинэт ыннанъаачекэн эмтэтванвык гэԓгитэӈрымӈуԓинэт ыʼттъымыт.
Эвын-ым ынӄэн аʼачек ԓьунин ԓыгэӄопӄыкааԓьын, наӄам гэԓгитэӈтъымрымӈуԓъэтԓин!
Ынраӄ, ӄоԓ тыԓянво ԓыӈысӄивнин: нэмэ эмтэтванвыеквэ нытаӄэн.
Эмтэтванвык ыʼттъымыт нинэԓьуӄинэт - гапэчаткоԓенат.
Ӈэԓвыԓ гэԓгинэчьэвԓин.
Эпԓытъымрымӈукыԓьин, ӄааначьавыԓьын аʼачек нэпиригъэн, миӈкыри-ым энмэн ныгагԓыӄэн - амъатав эпԓытъымрымӈукыԓьин чама ынан ӈэԓвыԓ гэԓгинэчьэвԓин.
Ӄымэԓынан ытԓён ӈавтыӈгъэ.
Ытръэч.
Ёаʼнма пэнин ытԓён ԓейвыԓьын.
Ӄоԓ итгъи ӄаайпы нырагтытыԓякэн, эвын гэвуԓӄытвиԓин, наӄам нэмэ ныёаʼтӄэн.
Ампыԓмыёаʼта, ӄынвэр нывиԓгъи.
Ытръэч чаата эԓгытараӈгъэ.
Ӄыепынмын ынкъам эчгыткын тыԓеннинэт ымэты.
Ынко йыԓӄэтгъи.
Гынунныкитэ ԓюур ӄуԓиӄуԓ ваԓёмнэн.
Эвын ынӄэн ӄуԓиӄуԓ ӄытԓыги кэԓьин: Эʼми тытыԓ?
Эʼми тытыԓ?
Татԓыгнэн: Аʼм авнатытԓярэрка ӄытваркын!
Энмэч ӄыгаргывъэчгатгэ!
Игынэмэ гымыгтумгык нэнанвэчвавыткойгыт!
Ӄэгԓынангэт-ым кэԓы гэргывъигъи.
Ытръэч.
ЫТԒЫГЫН, ТЭГИНӇЭТЫԒЬЫН ӇЭЭККЭК Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Тэԓенъеп ганымытваԓенат мынгыткэн ӈирэӄ пароԓ ройыръыт.
Мынгыткэн йичьэмрэт, ыннэн чакыгэт ынкъам ытԓыгын.
Наӄам-ым ыргин ытԓя тэԓенъеп гэвъиԓин.
Ытри-ым аӈӄачормык нытваӄэнат.
Ӄонпыӈ нъытвыԓьэтӄинэт, ныпэчгарэрӄэнат.
Ытръэч амынан чакыгэт ярак ныпэԓятӄэн.
Ыргин ԓыгъытвъэт - рэпаԓгэн, таӈамтэвыԓъата нитӄинэт, ынкъам этъопэԓ тыԓенэӈэтэ.
Ӄоԓ итгъи ыʼтвыԓьатынвык ԓыгэмайӈаӈӄагтийгыръочгатгъэ.
Ыʼтвыԓьыт чекгынонэты ганԓыпԓятԓенат.
Коԓё нымэйӈычимгъуӄинэт, йъарат-ым ытԓыгын, рыпэт уԓвыкэ нытваӄэн ԓынвыӈӄач.
Нэмыӄэй-ым яраԓьын рыпэт аромка нытваӄэн ейвэчекэвкитэ.
Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Эмуйӈэ вата маԓытватык, ӄынвэр ынин ӈээкык аӈӄагты энатвато ԓыгиин.
Наӄамԓым ԓыгичикӄивримэԓетгъи.
Аӈӄы ӄынур мытӄыттъыё нъэԓгъи.
Рытыԓянаӈаԓгавкы чама тэвыԓьата амноӈэты гэԓеԓинэт.
Вэԓер ӈан ыʼтвъэт гэԓгивыръунтэтԓин эмитӄыевэ.
Тыԓек наяанат ӈыроӄ ыʼԓёӈэттэ эвыр ныкиритти.
Катамырык раӈӄач ӈыпэгъэт.
Ԓыгэнэвыр ыʼтвъэт нэйпэгъэн, ӄэйвэ рыпэт ныткоочгыткоӄэнат гыткатъымӄопӄа.
Чакыгэт аӈӄачормэты гакытгынтакватԓен ӈыпаԓьэты.
Ынанынпычьа йичьэмиттумгэ ивнин: Эʼтки мытгытъэтыркын, опопы эӄыԓпэ ӄувисӄикви!
Чакыгэт эӄыԓпэ ярагты кытгынтатгъэ, гагчывэнпыгъэ - пэтԓеӄэй эръэт ититгъэт.
Ыʼтвыԓьыт, ыʼтвыномавыпԓыткок, рагтыгъат.
Пыкиринэӈу ӄамэтвагъат, ымыӈ еп апчегтывака.
Камэтвама-ым ытԓыгэ ӈээкык ивнин: Этъоӄааӄын-ым вай мытраӈӄатаароӈгъа.
Энмэч-ым опопы игыр ӄымгогэ рэԓӄыпатык ынкъам чама ӄывытрэԓӄатгэ.
Ӈээкык гагчыръогъэ: янор вытрэԓӄатгъэ, ынӄо яачыӈ рэԓӄыпатгъэ.
Йичьэмиттумгыт, эмичичивэ, пэтԓеӄэй ӄэмипԓыткунэӈу рэԓку гэйыԓӄэтԓинэт.
Ӈээккэтэ ытԓыгын пынԓёнэн: Наӄам-ым гыт эʼквырга эйыԓӄыкэ варкын?
Ытԓыгэ татԓыгнэн: Опопы мыныпԓыткумык ынӈин ӈирэмури, аӈӄатаароӈкы - эʼптэ ынкъам йыԓӄыԓьигым.
Энмэч-ым мытив чеӈэт аӈӄатаароӈыԓьыморэ ӄывыԓгыӄаӈокэргыпгэ, чама ӄытэӈкыттэԓетги.
Ӈээкык ваԓёмгъэ.
Выԓгыӄаӈокэргыпгъэ ынкъам кыттэԓетгъи.
Ытԓыгэ нэмэ ивнин: Ынӈин амморгынан мынаӈӄатаарогмык.
Гынан риԓӄыт ӄынрыгынэт, гымнан ынан ыʼттъыӄэй трэнрывинрыӈын.
Эквэтгъэт аӈӄачормэты.
Янот ыʼттъыӄэй нанмыгъан.
Ытԓыгэ ивнин ӈээкык: Гыт мыраӈӄач ӄытвагэ инэнинтыткук, ынанкэн ӈавэтынвэгыт, эченур ӄыӄончечгыргынтогэ ӈачгыӈӄач ынкъам ӈачга ӄончечгырга ӄинэнинтыткуркын.
Кэтэм туринэнинтэтыԓьын тынпынэн ваԓята ԓеӈԓеӈгыпы - ԓыгэн эвыр тымнэн ӈээкык.
Ынкавай-ым ыʼттъыӄэй ачгыта рапаӄатԓытковнэн оʼраӈӄаӈӄачагты.
Рагтакватгъэ, кымиӈык ӄача йыԓӄэтгъи.
Коԓё ӄоймарочыӈкы нэмыӄэй ӄутти нымнымыт аӈӄачормык нытваӄэнат, чавчыват.
Ынӈиннымкин янръаԓявыԓ нэӈэӈытвичычеӄин, еп аʼачек.
Ԓыӈыр итык ынӄэн пэнин эʼӄу ԓынъё.
Пэнин ытԓён аӈӄачормэпы мыргогэчеткоԓьын.
Ӄынвэр пэпэӄыԓгыянракаԓьата нивын: Коԓё аʼтаквынан гыт эӈэвкэ варкын!
Ӈоонко ӄоймарочыӈкы ӄоԓ ӈэвысӄэт йыԓӄэтыркын, вэԓерӈан выԓгыӄаӈокэтԓьан чама уʼмкыттэԓԓьэн.
Энмэч эӄыԓпэ ӄыйъогын!
Митъэԓыги гатынвыԓен - ԓыгэн атынвэты ваԓы ӄынъыԓигын, ыʼттъыӄаанматкэнамэԓ ӄыворвыӄатвыгын.
Таӈамкытгынта ӄоймакаврагъэ аʼачек, ԓыгипэтԓе гитԓин.
Эвын ынӄэн аӈӄачормык ԓьунин ӈэвысӄэт: ыʼттъык ачгыта ӄончечгырга напаӄатԓытваӄэн.
Ԓыгэнэвыр ваԓы ръыԓинин атынвэты.
Авынворвыӄатвыма ӈэвысӄэт ԓевтэвивэтгъи ынкъам тэнӈэквъи.
Ытръэч ӈэвысӄэтэ вэтгаво ԓыгиин: Вынэ вай эʼми гымнин ытԓыгын?
Аԓымы аӈӄатаароӈыԓьыморэ, гэмо тыԓгыгъэн, миӈкыри эквэтгъи?
Аʼачека татԓыгнэн: Маԓынан гыт аӈӄатаароӈэчго ганмэгыт, гымнан ынӄэн игыр рэювэ тынтыгыт!
Энмэч эӄыԓпэ морыкы мыныԓӄынмык, ӄынвэр гынин яраԓьыт рэгъевӈыт.
Ԓёнтатԓыӈа рыннин ӈэвысӄэтэ.
Эквэтгъэт.
Тыԓяма аʼачека нинивӄин: Опопыӈ гымнан гыт мыԓгыгыт.
Амкоргава рыегтэԓетык ӈэвысӄэт вэтгыры вагъэ.
Ярак пыкиргъэт - эвын турӈэвыԓьын аʼачек.
Выԓгыӄаанматыӈогъат ынӄэнат чавчыват.
Ӈэвысӄэтэ ивнинэт: Эʼптэ гымнинэт яраԓьыт ӄъэйӈэквыткы.
Эченут вэтыӄун эʼптэ гымнин ытԓыгын ныетын!
Рымӈыԓявысӄэвнэнат инэнэювыԓьэ аʼачека.
Пыкирыԓьын нивын: Етти!
Ии.
Вэԓерӈан ӈавэтын мургин ӄэйӈун миӈкыри чейвыткугъи ынкъам аӄамэтвака!
Итык-ым йичьэмиттумгэ нывинвыгитгыӄин чакыгэт еп айвэ, ытръэч-ым авъеткынка нытваӄэнат.
Аʼачека ивнинэт: Ԓыгэн-ым вай мури мытвыԓгыӄаанматыркын, ивийгут нэнтытык!
Ымыԓьо яаԓятгъат.
Пыкиргъэт, эвын ӈэԓвыԓ ганрыԓгаԓятԓен.
Ӄынвэрэвыр ӈэвысӄэтԓыку ытԓыгэ ӈээкык тымъё ԓьунин ынкавач-ым мэԓьыръэԓьукэ нинэнтыӄин, чама гэгэргычьусӄычевԓин.
Чакэтта-ым ынанынпычьын йичьэмиттумгын ивнин: Гым вай ӄытԓыги ытԓыгэ гэнанмыԓен!
Аӈӄатаароӈэчго гинэԓгыԓин!
Ӄэтэв ӈан торыкы пынԓятыԓьа гинэнэювԓин!
Ивкэ эʼптэ ытԓыгын миӈкыри мынтыркын!
Ынээԓьэ ивнин: Эчги рэмкын раймакыгнатватгъа чама рагыткарымӈопԓыткоӈыт ынпыначгыт - ԓыгэнэвыр рымӈопԓыткоо гынан чинит ӄыӄымԓятаԓяркынат ынкъам ӄынӄымԓёвыркынат.
Эченур ытԓыгэты йыԓьёԓӄыԓтэ ӄымыԓтэ ԓыгирвытэтивэтытъуԓе ӄэнатыёгынат ынкъам ӄыйыԓгынэт.
Ӄэгԓынангэт ынӈин рыннин.
Пиԓгэюпгъи ытԓыгын, апԓёратвака въигъи.
Ымыԓьо йичьэмиттумгыт ынӈэннымгыпы ӈавтыӈгъат.
Ытръэч.
Тэԓенъеп ганымытваԓенат ыннанраԓьыт ытръэч ӈэвъэн ынкъам уʼвэӄуч.
Ытри аӈӄачормык нытваӄэнат.
Уʼвэкуч-ым ныԓгиныгынникуӄин.
Амӄынэргатык маԓьатав мэмыԓ нэнанмыткоӄэн.
Ӄынвэр ӈэвъэн гэԓгиӄытчирэԓин амӄынэргатык инэвэнӈэтыԓьэтык.
Еп ӄутти энвэнӈыпԓыткукэ - эвын чымӄык нинэрэтӄинэт.
Ԓыгэн кытвыԓ ярак нинэныпкирэтӄинэт мэмыԓтэ - нэмэ нэквэтӄин мэмыԓӈыттынвэты.
Ӈэвъэн, эмӄытчирэтэ мэмыԓенаванӈатык, ӄынвэр чемгъотваӈӈогъэ.
Нивӄин: Коԓё аʼм ӄэгԓыӄун миӈкыри мынтыгъэн уʼвэкуч?
Вэчьым аны ынанэтъопэԓ тъынытԓяпыԓмавын - тэӈэгынрыркэ нъынъэԓгъэн?
Ӄоԓ мэмыԓ, энвэнӈыкыԓьин, ԓыгэӄыԓпэ ԓыԓянтонэн ынкъам гынонрок айкоԓяк эвычаӈ ԓыԓет уԓювнинэт.
Уʼвэӄуч пыкиргъи, нэмэ гамэмыԓёԓьатԓен, еп нымкыӄин ярак анванӈыкэмэмыԓ нытваӄэн: ӄытԓыги-ым тэӈытръэч мэмыԓётагын яанэн.
Эргатык тэӈвытку ԓюнчейвыткутэ итгъи.
Ӈэвъэн ивнин: Ынраӄ иаʼм ӈот ԓыԓет гымнинэт экэвкииркыт?
Энмэч эвын аʼӄачайвытко тытваркын.
Эривэн-ым ӈэвъэнэ ивнин: Ӄэйвъэм пэнин гынникгиԓиԓьигыт, виин ӄыпанъэвӈыточьатыркын.
Ӈирэче кивык, уʼвэӄучитэ ивнин ӈэвъэн: Ынраӄ энмэч тытԓяпыԓмавык!
Ымыӈ вай гыт ытръэч ԓыгэпыԓмийӈачыко ӄынур ԓыгикиткит тыԓьуркынигыт!
Ӈэвъэн-ым нывэнвыкоргавӄэн.
Эмчимгъутэ нивӄин.
Рэӄуԓымӈэ тынытԓяпыԓмаватын.
Ӄымэԓ вай тымэмыԓенаванӈатыпԓыткогъак.
Энмэч уʼвэӄуч антока нъэԓгъи, миӈкыри-ым тэӈэгынрыркэ гэнъэԓԓин.
Ӄоԓ йъиԓгын тэԓпык, ынраӄ-ым тэӈуйӈэ этэкичгыкэ гэнъэԓԓинэт.
Ӈэвъэн-ым ӄонпыӈ ытръэч ныпипиӄыԓгыгиԓикин.
Итык-ым ԓыгэн нагновӄэн пипиӄыԓгэ.
Нувиӄин ӈэвъэн тэӈэмпипиӄыԓгытъуԓе, амынӄэната нытэйӈэтӄинэт.
Ӈэвъэн-ым тэӈэйгуԓеткыԓьин миԓгэрыткук.
Ӄоԓ итгъи ӈэвъэн нытԓепыткуӄин тытԓыкагыргэпы.
Ԓюур ԓьунин ӄааԓвыԓё.
Уʼвэӄуч ивнин: Наӄамԓым вайыӈӄэн ыԓвэӄэй чымчайпы ԓейвыркын!
Ԓыгэкоргаквъэ уʼвэӄуч.
Ӈэвъэн ивнин: Кита аʼтав тытԓыкагыргэты ӄинэнрывинрыги ынкъам ынкэгйит миԓгэр ӄынуԓвыгын - мыԓӄэгнэвын.
Рырывинрынин тытԓыкагыргэты.
Ӈэвъэнэ миԓгэр руԓвэ рыннин ӄааԓвагъет.
Уʼвэӄучитэ ӄэгнэвнин - Ынраӄ-ым тэӈынпыткэвнин.
Уʼвэӄучитэ ивнин: Ыʼмто, ӄэԓюӄ-ым ԓюӈынпыткэвэ тынтыгъэн?
Ӈэвъэнэ татԓыгнэн: Вынэ ӈан ытръэч гыткак рыпыткэвын.
Энмэч ԓыгиръиԓеквэтгъи.
Нымэйӈыӄыԓгиԓюӄин уʼвэӄуч!
Эмӄэюԓтэ ӄун пипиӄыԓгук!
Ӈэвъэнэ ивнин: Вынэ аʼтав ԓымӈэ мыпипиӄыԓгыгиԓигъэк.
Ӄэԓюӄ-ым мынрэӄумык!
Эквэтгъи.
Ӄытԓыги инэвэнӈэтысӄиквъи.
Чама винвэ кукэӈынрэтгъи.
Ԓыгэӄыԓпэ рывэнӈынин аймак, ынӄо увигъи.
Увипԓыткук, ынкы нутэк гаԓгэӄамэтваԓьатԓен.
Ӄэмипԓыткук, чымӄык тэкичгын ынкы уԓювнин.
Вытку ынӄо пэпэӄыԓгыӈыттыӈӈогъэ.
Ярак пыкирык, ӈэвъэнэ уʼвэӄуч ивнин: Вынэ аʼтав мыпэпэӄыԓгыпатык нэмэ.
Уʼвэӄучитэ пынԓёнэн: Оʼтчой эӄэԓьован гараӄоратвайгыт?
Ӈэвъэнэ татԓыгнэн: Янот-ым инэԓьук амыԓвавкы.
Пэпэӄыԓгыпатгъэ ӈэвъэн.
Увипԓыткук, ӄамэтваӈӈогъат.
Уʼвэӄуч амынан ныӄамэтваӄэн, ӈэвъэн ыʼръэ нырэԓюуӄэтӄин.
Ӄэмипԓыткук, йыԓӄатыӈӈогъат.
Уʼвэӄучитэ пынԓёнэн: Ӈаӄамԓым гыт мэӈӄо маԓчачаткэԓьэгыт?
Ӈэвъэн: Мэвын ынӄэн мэӈӄо мычачаткэгъак!
Кынмаԓ эмпипиӄыԓгэ мытӄамэтваркын!
Гыт ынӄэн чинит чачаткэркын рэԓку амарычгытваԓьатык!
Ӄэԓюӄ уʼвэӄуч рэӄын нивын - авъеткынка вагъэ.
Ӈэвъэнэ ыԓваӄаанмыё тэӈэмвинвэ кунин.
Вытку ынкы нэмэ ӈэвъэн нэмыӄэй пэпэӄыԓгаръоӈӈогъэ.
Нэмэ Ӄоԓ ԓьунин ярак ӄача нытваӄэн ыԓваӄор.
Уʼвэӄуч ивнин: Наӄамԓым нэмэ вайыӈӄэн ярак ӄача варкын ыԓвэӄэй!
Уʼвэӄучитэ ивнин: Аʼтав нэмэ ынкэгйит миԓгэр ӄынуԓвыгын, ԓымӈэ мыԓӄэгнэвын.
Ӈэвъэнэ ынкэгйит ырыт руԓвынин, ынӄо ӄэгнэвнин.
Ԓюур нэмэ рыпыткэвнин.
Ԓыгэнэвыр пынԓёнэн: Ӄэйӈун-ым уйӈэ тытвагъак?
Ии!
Ытръэч этъым гыткак тасӄэвын, амъатав ԓюӈимпэтвитэ иʼрэмъетыԓьэтгъи!
Ыʼръэ ныӄыԓгиԓюӄин ӈэвъэн.
Пытӄыԓымӈэ ныгтыӄыԓгэԓёӄэн уʼвэӄуч, рыпэт ытръэч нэвԓывъентоӄэн.
Тэпэнинэӈэ ӈэвъэнэ ивнин: Вынэ ԓымӈэ мыпипиӄыԓгыӈыттысӄивык, ӄамэтваԓьыморэ.
Уʼвэкучитэ ивнин: Эченур ԓыгипэтԓе ӄыетыркын!
Эмӈочгыргэгыт!
Ӈэвъэнэ татԓыгнэн: Игыр ынан пэтԓе тыритгъэ.
Ытръэч-ым ӄымэԓ тъэръэв тыратвагъа.
Уʼвэкуч иквъи: Опопы энмэч ӄыԓеркын ынкъам етыԓьигыт.
Ӈэвъэн эквэтгъи.
Пыкирык аймакык, ԓыгэӄыԓпэ рычекоӈӈонэн тымъё уʼвэӄучин.
Нэмэ ԓыгэнэвыр увинпыгъи.
Уʼвэӄуч-ым рэԓкучыку оʼравэты напаӄатԓытваӄэн.
Нычемгъотваӄэн.
Чемгъотвама нивӄин.
Ӄэгԓыӄун миӈкыри мытԓевэнтыгъэк!
Ԓюур вай гаԓгаӄай ынык ӄача чотгэӈкы риԓвыргыргэтгъи.
Ынӈатаԓ гэчеӈыттэтԓин оʼравэтԓьан, оʼравытваԓьын.
Гаԓгаӄая пынԓёнэн: Коԓё аʼмыӈ гыт мэԓпэнин рэԓкучыку пэркыԓытваԓьэгыт?
Татԓыгнэн: Миӈкыри ӄун эʼтки коԓё ынраӄ ԓыԓетъыԓе, ымыӈӄун тэӈэгынрыркэ гэнъэԓигым!
Ытръэч ипэ тыгытъэтыркын эмпипиӄыԓгытъуԓе ӄамэтвэк.
Гаԓгакая ивнин: Гыт коԓё гымнан ейвэчу тыԓгыркынигыт!
Опопы мынымӈыԓяквыт.
Гыт-ым ынӄэн гыныкӈэвъэнэ ганытԓяпыԓмаватэгыт!
Энмэн-ым ынӄэн эмӄытчирэтэ мэмыԓенанванӈатык!
Ынӄэн ӄутти мэмыԓен ԓыԓет гагтоԓенат ынкъам гынонрок айкоԓяк эвычаӈ оԓёвытваркыт!
Ынӄэната гыт гатԓяпыԓмавэгыт!
Наӄамԓым-ым гынин ӈэвъэн пэнин нутэк увиԓьын ынкъам ынкы ныӄамэтваӄэн!
Вытку эʼнӄэвкы нырагтыӄэн!
Итык ԓыгэн гынан ӄагнавъёттэ нинэнпыткэвигыт ыԓваӄаат, ытръэч ванэван ӈэвъэнэ нытвынэнат!
Нэмэ ӈаан игыр ӈаанӄэн увиркын - ӈыԓынторкын!
Коԓё гакоргавԓен ӄԓявыԓ!
Гаԓгаӄая ԓыԓяйпы риԓюткуйвынин - ԓюур аны ԓыԓепгъи!
Эвын-ым ԓыгэн ӄэргыръогъэ!
Йъэԓыгивэн тытԓепы винвыгитэсӄивнин ӈэвъэн.
Эвын-ым ынӄэн ӄэгԓынангэт нынԓынтоӄэн!
Ӄԓявыԓ иквъи: Чеӈэт-ым пэнинэмиԓ мытԓяпыԓмаварычгытваркын!
Гаԓгаӄай ӈытогъэ ынкъам риӈэгъи.
Ԓыгэн-ым уʼвэӄуч нъатчаӄэн ӈавъанэты пэнинэмиԓ рэԓкучыку.
Ӈэвъэнэ-ым, ӄэмипԓыткук, нэмэ аймак уԓювнин.
Ынӄо вытку пипиӄыԓгыгиԓигъи.
Ынӄо рагтыгъэ.
Ԓыгэн-ым уʼвэӄуч мэԓпэнин: рэԓку оʼравэты нарычгытваӄэн.
Ӈэвъэн пынԓенэн: Итык-ым мэчпипиӄыԓгыԓьугъи?
Ии.
Эʼквыргъам амӄынъычокэнак тъарыӈ гатвайгым.
Ынан игыр мачамгынан ӄынугынэт, чама вай гым рымавта тынанӄыпыгтыгъак!
Амӄынъычокэнак ӈэвъэн нывэймэнэтӄин, миӈкыри-ым туттэӈъэнӄэвыпԓыткуԓьын.
Нэмэ увинпыгъи пипиӄыԓгытъуԓе.
Увипԓыткук, ӄэминэймэвнин уʼвэӄуч.
Ивнин: Таам мынӄамэтвамык!
Пэнин ԓыгэн высӄытваԓьэгыт!
Ԓыгэн амгымнан ӄонпыӈ тыпичеӈъэԓетыркын!
Уʼвэӄуч пэпэӄыԓгаръоӈногъэ.
Ӈэвъэн ивнин: Наӄам ыԓён эʼптэ гыт ӄыӄамэтваркын!
Ӈэвъэн иквъи: Мэвын аӄамэтвака митык!
Мэӈӄо инэԓьуркын?
Ӄынвэр эвыр уʼвэӄучитэ ивнин: Гыт ԓыгэн: амгынан ыԓваӄаатъоԓёԓьатыркын!
Гым гынан гэнанԓыԓяпыԓмаватэгыт!
Мэмыԓԓыԓята ынӄэн!
Айкоԓяк эвычаӈ гынонрок оԓёвытваԓьыт ԓыԓет уʼвэӄучитэ йытонэнат.
Ӈэвъэнин ԓьуԓӄыԓ ӄынур мутԓымуԓ гэнъэтԓин эмгэргэ!
Ытръэч.
Аръаԓя ԓыгитэԓенъеп гатваԓен амноӈынпыначгыӄай коԓё ныԓгиныгыттэпӄин.
Ынан ымыӈ нинэчичевӄин ыʼттъыёԓягты нымытвагыргын яатԓьаваратэн.
Ытԓён ӄонпыӈ нычемгъотваӄэн—эмрэвинрэнӈэ яатԓьаварат.
Ӄоԓ-ым итгъи рэтыԓягъэ, рэтыӈ ымыӈ нивӄин: Мэчынкы вай яатԓьаӄагтэ эмнуӈыԓьыӄэгти вааммэмԓычыкойпы гаймаӈэн нъыӄамэтваркынат.
Рэтыӈ оттыԓгын рынӈэвынэн.
Пэтԓен иръыкин эԓервирэ тэнйыръэннин, ынӄо ваамэты ӄытгъи.
Вээмык раԓянтаннэнат эԓервирти - ԓыгэн-ым ынну нъэԓгъэт.
Кыевык-ым ынпыначгыӄай рэтыркыԓягъэ.
Оттыԓгын ваԓята рынӈэвынэн рэтыкэнамэԓ.
Пэтԓен йыръэннин эԓервирэ, ынӄо ваамэты ӄытгъи.
Раԓянтаннэн ваамэты эԓервирымкын, вээмэ ԓыгэн эвыр рыԓыпԓяннэнат.
Ытръэч нивӄин.
Ԓыгэн-ым яатԓьаварат тытэтэйӈэнӈын!
Ынӄоры ԓыгэвъэӈӈок ӈиныԓьыт ивнинэт: Ынанъаёк чама ваамӄайгыпы раӄамэтваӈӈотык!
Итык-ым игыр ынӈотваԓьынынныԓьын тынтомгавын - энмэн ынӄэн ыннээн, ыннээн, ыннээн, - ӈыроча пытӄытвынэн,- ытԓён нытанчачаӄэн!
Митъэԓыги рапанӈыткы, ынӄоры-ым раноӈӈоӈыткы, ранпытвынтатыркынэткы, тыргытыр ӄынур-ым эԓервирти.
Ынпыначгын въигъи.
Ӄэгԓынангэт вээмык ԓюур ынныԓьугъэт.
Ԓыгэн эвыр иквъэт: Ӄыгитэ вай ынпыначгыӄаен тывъё!
Пыкиргъэт вай ынныт!
Ыннанчьаԓгын ыннээн нэпирин.
Напатын.
Наноӈӈогъан - ӄэгԓынангэт-ым нытанчачаӄэн.
Ымы ӄэгԓынангэт тыргыт нынпытвынтатӄэнат, ӄынур эԓервирти.
Энмэн-ым ынкатагнэпы ыннээн гатомгатԓен, ымыӈ амваамэты ныԓеԓгыттъэтысӄивӄинэт вээмынныт.
Ытръэч.
Тэԓенъеп эʼӄэԓьэ нанӄыԓьын ӈэвысӄэт гакытайыръынтоԓен, наӄам таӈамынан ваԓьын.
Вэԓер ӈан чит игыр ыʼԓёкэн гыръоԓьыԓӄыԓ.
Ӈэвысӄэт ганмыԓен, рыпэт наӄам пытӄытакаԓгыԓьын.
Ӄоԓ ӈинӄэй ынкъам ӈээккэӄэй.
Наӄам нэнэнэӄэгти ԓёӈынма эʼӄэԓьэ амрачыко гапэԓяԓенат.
Ынӄо эʼӄэԓьыт гарагтыԓенат.
Пыкирык ярак, пынԓёнэнат эрмэтэ: - Аʼмын рай мэӈӄо еттык?
Ӄутынэ татԓыгнэн: Эʼтки аʼмын чекыяайпы!
Ытръэч ӄоԓ ӈэвысӄэт, амрак ваԓьын мытԓьугъэн, ытԓён нанӄыԓьын.
Нананаӄайӈыток ынраӄ мытынмыгъан.
Ынин ӈирэӄ нэнэнэт: ӄоԓ ӈинӄэй, ӄоԓ нээккэӄэй.
Ынӄэнаӄагтэ ԓёӈынма мытынтынэт.
Эрмэтэ татԓыгнэнат: Иаʼм ынраӄ анмыка рытыткы!
Нэнэнэӄэгти!
Гаймаӈэн рэӄэ ейвэчу нэрэԓгыӈынэт!
Ынӄэн эԓгуԓеӄ, ԓыгипэтԓе рэмэйӈэнӈыт!
Ынӄэн ӄун ытръэч-ым рэенӈыт ԓыгэн морыкагты!
Ӄэгԓынангэт-ым, нэнэнэӄэгти амӄынэргатык ныйӄытчоӄэнат мэйӈэтык.
Ԓыгэн ыргынан чиниткин ытԓя нынуӄин.
Ӄынвэр эвын ытԓя тэӈэмъыттъыму нэтчын.
Эӄыԓпэ ыннэнгивик гэгыттэпэвԓинэт, энмэч-ым ыргичгу вэтгавчетыӈогъат.
Тэӈэмъыттъым ныгитэӄин ытԓя.
Чакэтта ивнин: Вэчьым ӈотӄэн мургин ытԓя?
Моргынан вай мэйӈэтык мытъяагъан?
Ӄэԓюӄ-ым ӄынвэр эчвэра нъыетынэт ӈанӄо ярагты, эʼми вай эвыр ытԓыгын мургин, вэчьым микырык нанмынат?
Йичьэмиттумгэ ивнин: Ӈаанӄэнат ръэнутэт йымэтваркыт, нэмыӄэй мэԓемъыттъымыт?
Ынӄэнат ӄытԓыги ӄорэн ыʼттъымыт, чит гатакэчгыма ваԓьыт.
Вэты коԓё ныйӄытчоӄэнат мэйӈэтык!
Чакэтта ивнин йичьэмиттумгын: Ытԓён вай ӄырым эмынӈин мынытвамык!
Ӄынвэр вай мытрэӄупӄэтгъэ.
Аʼтав мынчейвыткуркын, мынринъытвиӈыркын!
Ынкъам юрэӄ гынникин рооԓӄыԓык мынъэнааʼтыркын!
Ӄэгԓынангэт-ым амӄынэргатык нычейвыткуӄинэт, чама ныринъытвиӈӄинэт.
Ӈэвысӄэту итыԓьэ нэнапэчасӄэвӄэн ӄԓявыԓё итыԓьын.
Чама ӄоныры ӄԓявыԓ ныӄытԓиӄин.
Чакыгэт ӄынвэр эвыр тэвиръыӈгъи.
Йичьэмиттумгин иръыт тэйкынинэт ынкъам эвыр ӄонагтэ, ынин кэркэр.
Ӄынвэр эвыр чакыгэт ԓыгэмчытвэгъэ чама ԓыгэрмэквъи.
Коԓ итгъи чайвытконвэпы пыкиргъи ярак, эвын йичьэмиттумгын рэԓку нарычгытваӄэн.
Чакэтта тачайвэвынэн арычгытваԓьын, наӄам миӈкыри майӈармаӈ ваԓьын йичьэмиттумгык чакыгэт.
Эʼквырга кавтычгок ԓываквъэ йичьэмиттумгын.
Таԓяйвыпԓыткок, чакэтта ивнин: Эӄыԓпэ ӄԓявыԓмэԓ ӄинэнимэтги!
Ӄэԓюӄ-ым ӄутынэ амайыԓга эӄыԓпэ римэннин ӄԓявыԓмэԓ.
Ынӄоры нэмэ чакэтта ивнин: Вынэ виин гынин туриръын ынкъам торӄонагтэ мыйпынат!
Ымы къэԓи, ԓиԓит, пԓекыт ӄоро!
Авэръэпыгъэ ӄԓявыԓмэԓ ӈэвысӄэт.
Ынӄо тымӈамрытэнма ԓыгэн амноӈэты эквэтгъи ӈэвысӄэт.
Ымъыԓёӈэт гамгаԓявтыԓӄыеквэ гэԓеԓин ӈэвысӄэт ӈагъеквэ.
Ӄынвэр эвыр нымԓьугъи.
Ӈэнри вэтгыры ӄытгъи.
Эвын ынкы нымнымык аʼачекымкын гомакатчаԓен.
Кытԓыги ыннэн ӈэвысӄэт нырэпириӈӄин.
Ытԓён-ым пэрэёԓӄыԓ амтаӈэнъыянвэн ынкъам эвыр эмтэӈэрмэчьин.
Намӈыԓёгъан турыпкитԓьэн ӈэвысӄэт: Ако ӄэйӈун миӈкэкинэйгыт?
Ӈэвысӄэтэ татԓыгнэнат: Аʼм вынэ чекыяакэнайгым!
Микигыт-ым эккэйгыт?
Гымнан гэмо.
Тэԓенъеп ытԓыгын эʼӄэԓьэ ганмыԓен.
Пынԓёк нанпаавын.
Энмэч нивын: Вынэ, рэмкыԓьигыт, ӄырэги раԓкогты, ӄамэтваԓьэгыт.
Рыԓгъэ.
Тэгмэчынкы нывуԓӄытвичычеӄин.
Ымыԓьо ёрочыкогты гатԓыръоԓенат.
Ӄынвэрэвыр ёройӈын гаԓгомавԓен.
Намӈыԓёгъан рэмкыԓьын: Вынэ иаʼм, туррэмкыԓьигыт, иръытвыкэ варкын омоммачы?
Татԓыгнэнат: Вэԓер ӈан еп эниръытвыӈэткыԓьигым ярайпы тэквэтгъэк.
Ӄэԓюӄ-ым Ӄоԓ мургин турвъиԓьын гым ярайпы тэквэтгъэк.
Оккой вынэ!
Эвъим вайынкы эгыянвык ӄытваркын!
Эргатык-ым кыевкы аʼачекымкын рачвыӈръогъэ, ымыӈ турыпкитԓьэн ӈэвысӄэт ырыгрээн.
Ынан ымыԓьо пэчайвычанэнат.
Пыкирык-ым рэмкын тэйкэквъи.
Ӈэвысӄэт, иръыԓьын, ынанъыттъыёԓ таикавынвэты ӄытгъи.
Ӄэԓюӄ-ым ԓюӈиръытвэ итгъи.
Ыныкит-ым нъиръытвыгъэн - нэнъыԓьунэт ԓёԓьот.
Ԓыгэн ынӈин гэръыма ныпэнрыӄэн.
Наӄам ымыԓьо нинэнруԓыԓтэвӄинэт.
Ԓыгэн таӈымыԓьо аʼачекымкын рыруԓыԓтэвнин.
Ынӄоры-ым, тэйкэвыпԓыткук, рэмкын пиӈкучитгъэт.
Нэмэ ымыԓьо пэчайвынэнат пиӈкучитык.
Имырэӄувичвэтык ымыԓьо нинэнпэԓӄувӄинэт.
Ӈыроча кивкинэк ынпыянва начечавыӈогъан.
Эвыӈӈогъат: Ыԓён ӈан эрмэԓтэтыԓьын имырэӄувичвэтык аʼачек ӄынвэр эвыр мэԓӈэвысӄэт?
Ӄутти нивӄинэт: Кытъаткэ ӄынур армачьыӄԓявыԓен мыигырэԓ?
Эвын ԓыгэн мыкычьэ нычичевӄин - ӈэвысӄэту ныԓгыӄин.
Ынраӄ пэгчиӈу нэтчыгъэн ӈэвысӄэт, эрмэԓтэтыԓьын имырэӄычитык.
Нычемгъотваӄэнат ынпыянвыт.
Нивӄинэт.
Ытԓён ӈан этъопэԓ миӈкыри?
Ӈэвысӄэт ԓымӈэвыр ӄԓявыԓ?
Ӄутти нивӄинэт: Этъопэԓ эвын ԓыгэн мыниръытвын!
Ӄэԓюӄ-ым миӈкыри мынчичевын?
Ытръэч-ым ӄутти нивӄинэт: Кытъаткъэм эниръытвыӈэткыԓьин морыкагты етгъи?
Эʼквырга эвын ынӈин гатвата.
Ӄынвэр ӄоԓ иквъи: Этъопэԓ ынӈот мынынтыгъэн: эргатык кыевкы ынраӄ рэмкын турыгъевыттэ эʼчетэ ныйъачеӈӄачетын!
Ӄэгԓынангэт-ым, ынӄэн ԓымаԓё нэԓгыгъэн.
Аʼачекыт нивынэт: Ынраӄ-ым эргатык рэмкын турыгъевыттэ эʼчетэ йъачеӈӄачетыркын!
Коԓёмэй ӈэвысӄэт нымайӈычемгъотваӄэн.
Ӄынвэр ратагнэты эквэтгъи.
Ытръэч ӄонпыӈ нивӄин: Эԓымӈэ эргатык рэмкын йъачеӈӄачетыркын!
Этъым вытку ынкы нэрэнпэԓӄуквым!
Ӄэԓюӄ-ым миӈкыри.
Ӄынвэрэвыр пипиӄыԓгыӄэй ыныгчурмэтэ гаԓяԓьын ԓьунин.
Аʼтав чит ивнин: Наӄамԓым гыт ванэвэн ӄымайӈычемгъотвагэ?
Пипиӄыԓгыӄэй оʼраыныкагты пэԓӄынтэтгъи.
Ӈэвысӄэтэ ивнинпипиӄыԓгэкэй: Ынръам эргатык энмэн мури мытйъачеӈӄачетыркын турыгъевэ ыттэ.
Наӄам вай гым ӈэвысӄэтигым.
Итык-им имырэӄувичвэтык ымыԓьо аʼачекыт тынъэӄэԓтэвынэт.
Пипиӄыԓгыӄэй панэнръэтъэвкэ эквэтгъи.
Ынӄоры апԓёратвака нэмэ ӄытгъи.
Эвын ынӄэн ынныпэвэԓӄэй нинэнмыӄин.
Пипиӄыԓгыӄэе ивнин: Ӈотӄэн эргатык пэвэԓкай ыттэ ӄэнатыёгын - ынанъаёк ымыԓьо рапэчайвыӈынат чеӈӄачетык.
Эченур рэнэвӈын ныппыԓьэвӄэй ынӄоръым рагтаймэнӈын!
Коԓёмэй ӈэвысӄэт гагтыкоргавԓен!
Ԓыгэнэвыр ӄытгъи панэнагты.
Ӄэгԓынангэт-ым турыгъевинэӈу пэвэԓӄай энатыёнэн ыттэ.
Ымыԓьо турыгъевэ авэръэпыръогъат аʼчанвэты.
Ынӄо-ым мооян нэкыԓвыгъэн.
Эмыннэнъюну ныйъачеӈӄачетӄэнат эʼчетэ.
Ынанъяачы ӈэвысӄэт нивын: Иик вынэ гынраӄ!
Ӈэвысӄэт аʼчанвэты кытгъи.
Нэмыӄэй эръоԓгын рыпынчичьэвнин.
Ӄэгԓынангэт-ым ытръэч пэвэԓӄай вэгыԓкунин, ынӄоръым кытаймэннэн.
Миӈкыри ӄынур эʼчеԓьын!
Ымыԓьо пэчайвынэнат!
Вытку ынкы иквъэт: Аʼмын вынэ ӄԓявыԓ!
Ӄырымэн ӈэвысӄэт!
Ивнин ӈээккэԓьэ ӈэвысӄэт: Ԓыгэн-ым гымнин ӈээкык гынан пирин!
Миӈкыри-ым таӈымыԓьо аʼачекыт ръэӄэԓтэвынэт!
Опопы ӈэԓвыԓ ӄычвигыткы ԓыгэн мэчгынунэтэ.
Чама чымӄык орвыт ӄыԓгыгыткы ынкъам муутэ ӄырагтытык.
Ӄэгԓынангэт-ым ӈэԓвыԓ нэчвин, ытръэч тъарыӈ ваԓьын нэԓгыгъэн.
Ынӄоры-ым яԓгытгъат ӈирэргэри.
Моотыԓяма ивнин тумгытум: Виин вай тамрагтыркын, яраԓьыт тынымӈыԓявысӄэвыркынат.
Ԓыгэн виин гымык вэнвыеквэ ӄымгутыԓеркын!
Эквэтгъи ӈэвыскэтынӈэԓьын ӈэвысӄэт, ԓыгэн-ым гаԓгэкытгынтатыԓьатԓен ярагты.
Ярак пыкиргъи, эвын-ым ынӄэн йичьэмиттумгын рэԓку таӈъэвытԓыӈ нарычгытваӄэн.
Чакэтта ивнин: Вынэ эӄыԓпэ мууԓьын ӄыягнагын!
Ԓыгэнэвыр йичьэмиттумгын эквэтгъи вэнвыеквэ.
Ныԓеӄин чейвыӄэе.
Ӄынвэрэвыр мууԓьын ԓьунин.
Пыкиринэӈу ӈэвысӄэтэ пынԓёнэн: Эʼми ӈан гымнин ӄԓявыԓ?
Ӄэйвэ ярак гэпкитԓин?
Ии, гэпкитԓин,- татԓыгнэн.
Ынӄо ивнин: Гымнан мууриԓ мынрывинрыгъэн.
Ярак пыкэрыӈоӄаатык, ԓюур ӈэвысӄэт ярайпы ӈытогъэ.
Эвын-ым ԓыгэн гаӈавкэргыпԓен.
Ԓыгэнэвыр эԓкыԓнин ӄутынэ чама ытръэч нинэгитэйвыӄин.
Пириткуԓьэ ынык ивнин: Вынэ эӄыԓпэ ӄырэсӄикви!
Ынан ӄԓявыԓя ӄаат равъянӈынэнат!
Ԓыгэн ӄонпыӈ нинэгитэйвыӄин ӄоԓ ӈэвысӄэттумгэ.
Ӄытԓыги ытръэч йичьэмиттумгын рыӈавтыӈаннэн чакэтта.
Ынӄоры-ым вуԓӄытвик чакэтта ынраӄ ынин чиниткин кыкватрэпаԓгытъоԓен ръыԓвит тэйкынинэт, унъэчичгэ кымгытычьэннинэт.
Ԓыгэн пыԓыткунинэт ӄонайӄагтэ, выԓгыӄаӈокэргыпгъэ.
Ԓюнйыԓӄэтэ эквэтгъи - нымрэргъэ.
Пэтԓе нымԓьугъи.
Пыкитԓьэн намӈыԓёгъан: Ӄэйӈун ыʼмӈот миӈкэкинэйгыт, ӈэвысӄэтигыт?
Ивнинэт: Эʼтки чекыяакэнайгым.
Нивын: Ӄырым-ым ӄытымӈэԓяйвыгэ?
Татԓыгнэнат: Вынэ вай ӄԓявыԓеты энарэрыԓьэгым, гымыкагты чинит.
Ԓыгэн-ым пыкэрынвык ыʼттъыётрак вагъэ.
Наӄам-ым ӄоԓ ынкы янръаԓявыԓ нытваӄэн.
Энмэч-ым ытԓён ныԓгэкоргавӄэн.
Миӈкриӄун-ым ӈавтыӈыркын!
Ӈэвысӄэт гакэрма ыныӄӄач гатваԓен.
Йыԓӄыма аʼачека пэгчиӈу гэԓгыԓин ӈэвысӄэт.
Эчги рэпаԓгыръыԓвэк кагынмыԓгын ръыԓинин - ӈэвысӄэт гэкымъукэтысӄычетԓин.
Ԓюур аʼачекэн мынгыԓгын мыԓенин киткит кагычгаянвык гыргоча.
Ӄэԓюӄ-ым аʼачек тъыԓе гэӄучичьыръуԓин!
Рыпэт ымыԓьо ӄоԓеԓьынво кыеквъэт.
Мынгымԓяткоԓьын ӈэвысӄэт ԓюӈъэйӈэԓьэтэ нэнтыгъэн.
Ынӄоръым ԓыгэн ныкитэ ӈэвысӄэт эквэтгъи, ынраӄ-ым ӄоԓенымэты.
Ынраӄ вытгытрак пыкиргъи.
Нэмэ ӄоԓ мынгымԓянэн аʼачек ынкэкин.
Ԓыгэнэвыр нэмэ ӄоԓенымэты эквэтгъи.
Ынраӄ-ым яатрак пыкиргъи.
Яатрак нытваӄэн янръаԓявыԓ - ейвэԓ.
Нэмыӄэй яйваԓьаачека йыԓӄыма пэгчиӈу ԓыгнин.
Нэмэ кагынмыԓгын рэпаԓгыръыԓвэк ръыԓинин, нэмэ кымъукэтысӄычетгъи ӈэвысӄэт.
Ԓюур рэпаԓгыръыԓвэн кыкватчемэръатгъэ.
Ымыӈ унъэчичгын гэԓпъиԓин.
Акоӈан ынӄэн уʼвэӄучину ԓыгнин - миӈкыри-ым энмэн нэрмэӄин.
Кынмаԓ энмэч рагтыгъат.
Ымыԓьо тумгынӈэгъэт: чакыгэт ынкъам йичьэмиттумгын.
Виин ытръэч.
Тэԓенъеп мыгъяраԓьыт эмнуӈкы ганымытваԓенат.
Наӄам коԓё мыгӈинӄэгԓьэт.
Тэӈпэнин ӈинӄэйымкын ратагнык увичвыръуԓьын.
Ыннэн ӈинӄэй пэнин ымыԓьорык тэрмэчьыӈу ԓынъё.
Пэнин ымыԓьорык пэрэчетъё ынкъам ӄоймачыкогты аʼԓятыёо.
Ӄынвэр тэрмэчьыӈӈинӄэе нэтэнынныӈгъэн - Эʼԓеӄуйым.
Ытԓён наӄам этԓыгыкыԓьин, атԓьакыԓьэн.
Ымыӈ уйӈэ эйичьэмиттумгыкыԓьин.
Ытԓён ынйивэ нинэнмэйӈэвӄин.
Ӄынвэр эмтэвиминӈэ ынйив ивнин: нъаԓятыёйвыркынэгым!
Опопы ӈотэннымгыпы мынъянръанмык!
Ыннйивэ татԓыгнэн: Итык тыԓьуркынигыт чама эʼтки тыейвэчетыркын.
Ӄынвэр-ым ӄэгԓынангэт янръатгъат.
Наӄамэвын ымыԓьо торъаачеко гэнъэтԓинэт.
Эʼԓеӄуймэнэ ынйив ивнин: Коԓё аʼмын ивкэ миӈкыри гымык тинэнынныӈэтыԓьыт - аʼԓятыёткоԓьыт мыйъоркынат?
Ытръэч миӈкыри нэрмэвӄинэт?
Ынйивэ татԓыгнэн: Коԓё итык ынӈин риквъэ мэйӈывэԓынкыӄунэйгыт.
Вайыӈкэн ыʼсӄамӈытоӄанъявкэн рыԓкагыргын ӄырэйыръэнӈыгын выква!
Коԓё наӄам гыргоԓягты тыттаттыԓян, раԓеквыԓьын чама эркыпыԓьын, никвыӄин ӄэнъев!
Эʼԓеӄуйым гамгоԓен выквыныттатык ӄанъявэчгэты.
Янот ԓыгэн ныппыԓюӄинэӄэгти выквыт нинэныттэтӄинэт.
Тагмаԓьатав ынйивэ ратрон иръыкин нининэнтыӄин эвыр ԓиԓит, выквэн рычемавъёттэ!
Ӄынвэр тэнтыԓенмэйӈэвэ выквыԓгын рытчынин рыттэтык.
Ӄынвэр эвыр ԓьаԓянръоӈӈок эмтэӈыныгмиԓ мэйӈэԓьын выквыԓгын рытчынин рыттэтык!
Энмэч эвын ӄынвэр ынык майыӈкы ваԓьыт рытчынинэт.
Ӄынвэр ӄэнъевкин рысӄыгыргын таӈамрыттатыква рыранъававнэн.
Ынйивэ ивнин: Аʼм вынэ мэчынкы!
Ратан!
Ытԓён мэйӈэрмэвтэгын яагъан!
Энмэч ӄыръэԓямӈыԓятгэ!
Эʼми гынин ымыԓьо аʼԓятыёткоԓьыт?
Етийгут ӄынтыгынэт!
Эʼԓеӄуйым эʼрамӈыԓятгъэ.
Ӄэгԓынангэт, ымыԓьо аʼԓятыёткоԓьыт ынинэт ивнинэт.
Нэмыӄэй-ым ӄэԓюӄ ымыԓьо ытри аʼачеко гэнъэтԓинэт.
Ымыԓьо Аʼԓяӄоймарыкы ӄытръугъэт, ымыӈ ынпыначгыт.
Ынанъыттъыёԓ Эʼԓеӄуйым иръытвыгъи тайкавынво.
Тайкавынвык нъэԓык, вэкуԓӄиквъи.
Ынӄо иквъи: Ӈотӄэн-ым ытԓён тургин таныннынъё чама аʼԓятыёё Эʼԓеӄуйым!
Ымыԓьорык ынраӄ айыԓго ныԓгыӄин, Миӈкри ӄун Эʼԓеӄуймэн тыргыриԓ майӈаԓваӈ ныпэраӄэн.
Ынанармачьа пэнрынэн.
Эʼԓеӄуймэнэ, мынгэпы тиӈусӄычэтык, рыпэт мынгынԓыпъаннэн!
Рэԓпэпы мынгытԓыӈын гэтэӈыгтыԓин.
Ӄутырык-ым ԓюӈынтэйкэвэтэ гэнтыԓин.
Мынгынԓыпъатъё ԓюнъегтэԓе итгъи.
Ынӈин.
Тэԓенъеп гаӄогԓегныматваԓен Оʼмйъаяӄ.
Ытԓён уйӈыԓьин эӈэвкыԓьин эвыр экымиӈыкыԓьин.
Эԓеръук амран нэнапэԓяӄэн, ныӄааԓьатакватӄэн.
Наӄам ытԓён ӄорок ныԓвавӄэн.
Ӄэԓюӄ-ым ныԓгэнымԓыӄэн!
Ытръэч-ым ынӈатаԓ ытԓён мынгытча ныткивӄин аӄамэтвака!
Пууръу-ым ыныкит ныӄамэтваӄэн-ым таӈымыԓьэты ӄаанмын нинэнуӄин гаӄачайыръыма эвыр гарэԓӄыма!
Ӄамэтваӈӈок-ым таӈымыԓьо тэкичгын нэнапатӄэн, нырэԓӄыпатӄэн, апаткэгты ваԓьын-ым ынраӄ нинэнэрӄин.
Ынӄоры-ым нутэсӄын нинэргыткуӄин онмэты ынкъам ынкэгйит напаӄатԓыӄэн ӄамэтваӈӈок.
Янот-ым таӈымыԓьо рооԓӄыԓ нинэнэймэвӄин, чама ымыӈ нимԓынэймэвӄин, иӈӄун рэвэӈкыргэтгъэ гэтытвама.
Нэмыӄэй мынгытча ныткивӄин гэтытвак нотаргыргык апаӄатԓытвак.
Нэмэ-ым ӄутырык коргыянва гэтэнынныӈԓин Оʼмйъаяӄо.
Эʼквырга-ым ыныкит ныгэтрагчыӄэн- ныԓӄутӄин гэтытванвэпы, нанӄын ынин ӄынур иръын ныватыӈ нинэричитӄин.
Вытку ынкы ынин ӈэԓвыԓ нэнаръэтгыпӄэн.
Ӄэԓюӄ-ым гэтытвама ӈэԓвыԓ нэквэтӄин ынкъам ныманаӈатӄэн.
Вачак-ым ынан таӈыннанъыԓё нинэнумэкэвӄин, чама ӈаеты ныёпыеквэԓьатӄэн.
Нэмэ ӈэԓвыԓ манэграгты нинэнԓьэтэтӄин.
Пэнинэмиԓ нитӄин, мынгытча ныткивӄин гэтытвагты.
Нэмэ ӈэԓвыԓ нинэнумэкэвӄин гэтрагчык.
Ытръэч омкыянвэты манэгран рыԓьэтэннин, нэмэ ӄаанматгъэ.
Пэнинэмиԓ нутэсӄын гэргыԓин камэтваӈӈок.
Ынраӄ ӄытԓыги нутэргэтыԓьын ӄамэтваӈӈок эʼӄэԓьэ нывинвыгитэӄин.
Наӄам ԓыги эʼӄэԓьэ Оʼмйъаяӄ.
Энмэн этъопэԓ туръэнӄэвыԓьын аёԓьатэты пэрэёԓӄыԓ ынкъам чама ӈэԓвыԓ эткаёԓӄыԓ.
Аʼмын-ым эчги туръэнӄэвыԓын Оʼмйъаяӄ ԓюур эʼӄэԓьымкэ накамԓеԓтагъан, ԓыгэн-ым пойгыт эʼӄэԓьин нытӄичгытрэтӄинэт чама нэрымъэйӈэгъэн.
Нивын: И-ик!
И-ик!
Ынӈатаԓ-ым игыр Оʼмйъаяӄ-мыԓыԓьын ӈэԓвыԓекы рээн мынынрагтатын!
Оʼмйъаяӄына ивнинэт: Ик!
Вынэ виин ев-ев!
Еп тытимтиӈыркын!
Этԓы аченрыгчаткыԓьэн!
Ӄытԓыги ынин нанӄын чинитувикык нинэкыԓтычирӄин.
Ӄытԓыги-ым энмэн эттэԓыткокэгты пойгыԓьатык.
Наӄам ӈэԓвыԓ манэграк чымче нытԓытваӄэн.
Ԓыгэн вэты эʼӄэԓьэ Оʼмйъаяӄ нынъававыӈӈотыԓяӄэн.
Ынӄоры ытръэч ӄоттыԓяма эʼӄэԓьыт ивнинэт: Ӈотӄэн-ым ытԓён ӄовԓегнымытваԓьын Оʼмйъаяӄ!
Ԓыгэн-ым пойгын ынан гавопӄанэԓёйвыԓен, рыпэт эвытрыкэ гэнъэтԓин амынйыӄытчова ынкъам ытԓён рыпэт гагыргоԓятԓен!
Ԓыгэн пойгын ытръэч ныръоръайӈаӄэн!
Эʼӄэԓьыт ымыԓьо айыԓга гынтэвръугъэт.
Яаԓеӈӄачайпы ымыԓьо нинэԓыпычвиткуйвыӄинэт пойга.
Ымыӈ ыннэн ԓюӈынрынувэ рыннин.
Нэмэ панэнагты манэграгты ӄытгъи, апаӄатԓыткогъэ рыгъёчгык.
Нанӄыкыԓтэԓгын рырыткунин, ынкы нэмэ мынгытча киквъи.
Энмэч-ым ныгытгаръоӄэн.
Гэтрагтык-ым манэгран тимтигнин.
Манэгрэмтэгты ӈэԓвыԓ ръэтгымнэн.
Румэкэвыпԓыткук ӈэԓвыԓ, ярагты агтаннэн.
Ярак пыкирык, ӈыроӄ ивԓюттыт ярак айгысӄыӈӄач рымнинэт - уттынпын.
Ынӄэн-ым гэнйычгыткувԓинэт ныроӄ ивԓюттыт.
Ӄытԓыги-ым энмэн ынраӄ ынӄэн ярайпы ԓыԓепыткукин - гынрыратын.
Энмэч-ым Оʼмйъаяӄ ԓьаԓяӈэты нытэнмавӄэн, орвыкэнат пагтыԓгыԓӄыԓтэ ӈаргын нэнантэнмавӄэнат.
Кэтэм гатгаткома ӈаргын, ӈэранъаачека найъон - инъыԓьэ.
Оʼмйъаяӄына ивнинэт: Оок, еттык!
Нататԓынын: Ии.
Вынэ, рэмкыԓьытури, ӄырэсӄиквытык, мынӄамэтвасӄэвмык.
Татԓыӈыткогъат: Вынэ вай виин!
Вэԓер ԓыгэн киткит мынъымэчиквичиԓгэнмык!
Чит итык гыныкы мытԓейвымык эмпэгчиӈэ, наӄам ымыԓьо нивӄинэт: Оʼмйъаяӄ нинъыӄин чама ныԓгэнымԓыӄэн!
Ивнинэт: Коԓё аʼмын тури ныԓевԓевтури!
Аԓымыӈ вай гым торгынан ԓыги!
Ԓыгэӄоймавэрэӈ ваԓьэгым аны!
Ынӄорыӈ-ым Оʼмйъаяӄ ӈытогъэ.
Гыргоԓягты оттынпыткынэты ыʼскагтатгъэ ынкъам ынкы гыргоԓ ӄонгыткатгъэ, нъаԓяёӄэн.
Ӄынвэр-ым аʼачекыт аʼтчак ԓывавкы ӈытогъат.
Яраӈы нэкимԓиԓын, ԓюнԓьутэ нэнтыгъэн.
Ӄынвэр-ым ыʼръытагъенчагъэ Оʼмйъаяӄ.
Ԓыԓепысӄычетгъэт аʼачекыт гыргоԓягты, эвын ынкы оттынпыткынык гыргоԓ ӄонгытката нъаԓяёӄэн.
Ытръэч-ым гэргэтгъэт аʼачекыт, иквъэт: Оккой мэй!
Аʼмын эвын чеӈэт ӄэгԓынангэт нымԓыӄэн!
Ӄырымэн микынэ рыпаԓӄовъёԓӄыԓ!
Ӄэԓюӄ-ым эквэтгъэт ярагты.
Ытръэч.
Ӈирэк оʼравэтԓьат ганымытваԓенат гэӈэвъэнэ.
Эвыр ыргинэт нэнэнэт, уʼрэтыԓьыт, кэԓьэтэ нэнанмыӄэнат.
Ԓыгэн кэԓы оʼраӈ тэӈэмӄынвуԓӄытвик ныԓейвыӄин.
Ӄынвэр чемгъотвагъат воԓкытвэӈӈок.
Ыʼвэӄучитэ ӈэвъэн ивнин: Опопы ӈотӄэн нэнэны, ытръэсӄэв ӄэԓюӄ, мыннатчыӈатгъан епынмычыко!
Ӄэгԓынангэт епынмычыко нанатчыӈатын нэнэны.
Ынраӄ-ым начемгъоӈӈон увичвинэӈ-нэнэнэӄэй.
Ԓыгэнэвыр ръыпыԓвынтэн нэнэнэӄэй нэтэйкыгъэн, наӄам ытԓён ӄынур эюԓьыԓьын, ымыӈ ныкамаграӄэн!
Ыргынан энмэч кэԓы аʼтчата нынтыӄин - титэ рэетгъэ.
Ынкъам тытыԓ ааӈкы нынъатчавӄэн.
Ӄэгԓынангэт-ым кэԓы нэмэ вуԓӄытвик ӄытгъи.
Ԓыгэнэвыр рэсӄиквъи.
Пынԓёгъэ: И-ик!
Эʼ-э-эми?
Нататԓыӈын: Итык-ым вай ӈотӄэн.
Ынӄо ёроӈы натытԓёпын.
Эвын-ым ынӄэн раԓкойпы аʼрэта нынтыӄин пыԓвынтынананаӄай.
Ԓыгэнэвыр кэԓьэтэ ивнинэт: Ако, вынэ ынӄэнаӄай гымыкы ӄытриԓгыткы!
Аʼтавԓыгэн тэгъеӈыркын!
Нэтриԓын нэнэнэӄэй!
Аны ӄэԓюӄ юуткугъи!
Ӄутынэ йытык тэвмэтэвнин мынгык ёоткотваԓьын.
Ӄынвэр ваӈэйпыръогъэ, тъыԓкамаграръогъэ: И-ик-к-кы-ы-к-а-а!
Аны вай гымнин мынгыԓгын чывиркынин!
Эӄыԓпэ ӄынъюуткутурэквыткы!
Нататԓынын: Мытив-ым ӄонпыӈ гыт тэгъеӈыркын морыгнананагты!
Ӄырым мыныгтыгъэн!
Ӄэԓьо ӄынвэр ръэнут мынйыԓгыт!
Ӄынвэр кэԓы ярагты гынтэквъи.
Ымтыԓяӈэт пыԓвынтынананаӄай мынгык гиԓгиӄэтԓин.
Ӄынвэр кэԓьин мынгыԓгын мутԓытъыръугъи.
Мотԓепы вагъэ тэрмэчьыӈ!
Ик!
Ытръэч.
ЫНПЫНЫЧГЫӃАЙ, АЧЬЭӃО НЪЭԒԒЬЭН Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Энмэн тэԓенъеп гатваԓен ынпыначгыӄай ӈыранаккаԓьын ынкъам наӄам ыннэн ӈээкык.
Ытԓён-ым амыгтынпава рыпэт гэӄытчирэԓин ягтаԓытвак ынкъам нымытвак.
Миӈкыри ымыԓьо ынинэт нэнэнэт гэвмиӈэтԓинэт чама нэмыӄэй энмэч гэнпэвԓинэт.
Йъарат-ым ынанынпычьын энмэч ынпыначго гэнъэԓԓин.
Ӈинчьэт-ым мэчынкы ынпъаԓявыԓё гэнъэԓԓинэт.
Ӄынвэр-ым ынпыначгыӄая ынанынпычьын кымиӈын ивнин: Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Ынпыначгыкымэӈа татԓыгнэн: Итык ӄэйвэ мытъымпэӈэтыркын.
Чама мытмэйӈыейвэчетыркын.
Ытръэч-ым ӄэԓюӄ миӈкри мынынтыгыт, нэмыӄэй егтэԓыԓьигыт.
Нэмэ ытԓыгын: Ивкэ гым гэчеврамкэты ӄэнанвэтгыԓьавыркынэтык?
Эккэтэ пынԓёнэн: Миӈкыри ӈот-ым?
Вайынръэм-вай - аӈӄагты, ачьэӄрамкэты.
Кымиӈэ ивнин: Ынанкэн-ым янот ынанӈэнчьан нэнэны ӄымӈыԓёгын.
Этъоӄааӄын пынԓёнэн ынанӈэнчьан нэнэны.
Ытԓён-ым итык вэтгыры гатваԓен, ытръэч-ым ынан ԓёӈымӈыԓёта гэнтыԓин - маӈэнгэчеврамкэты тэгъеӈыркын.
Этъоӄааӄын вуԓкытвик ымыԓьо кымиӈыт румэкэвнинэт.
Ивнинэт: Китаӄун-ым гымнан мыйпыгъан гымнин ынанпэтыэръыӄай, вэԓчиин наӄам энанвэтгыԓьавтык.
Ытԓыгэ ԓыгэпэтыэръыӄай йымнэн ынкъам ивнинэт: Ԓыгэн-ым ԓыганԓеӈӄач эръоԓгын ԓыгиӈиԓгыӄэе ӄынкыԓвэтгыткы.
Ынӄорыӈ, эчги ымыԓьо рэмкын йыԓӄэтгъи, кымиӈыт ивнинэт: Китаӄун-ым аӈӄачормэты мыныԓӄынмык.
Кымиӈыт ымыԓьо вэтгыргыӈ вагъат.
Ынкъам аӈӄачормэты ӄытгъэт, наӄам нытаӈэргыпйъэԓгытваӄэн.
Ынӄорыӈ-ым кымиӈыт ивнинэт: Гым-ым вай вайынрэ гэчевнымэты опопы тыԓӄытыркын.
Ынкы-ым ӈаан опопыӈ апаӈъэвкэгты, аӄытчеракэгты мытваркын - ачьэӄрамкык.
Митъэԓыги гымнин ӈойӈын гээвкы ратваркын, эвыр торгынан гым ԓьук.
Ԓыгэн-ым ӈан ынпыначгыӄай аӈӄак эԓкыгъи.
Эʼми ӈан вуԓӄыгиӈэтгъи.
Кымиӈыт рагтыгъат, йыԓӄысӄиквъэт.
Эргатык-ым наԓьоӈӈогъан ачьэӄымкык рээн ӄоԓ ачьэӄ, ԓыгиӈиԓгыӄэе ӈойӈынкыԓватыԓьын.
Ӄэгԓынангэт, кымиӈэ нэԓкыԓын ынӄэн гатԓе.
Ынӈатаԓ-ым гакоргавԓенат ытри.
Ытръэч-ым ԓыгэн нивӄинэт: Рэӄуԓымӈэ ынӈатаԓ ытԓыгыӄэй таӈпаӈъэвӈытогъэ!
Ытръэч.
Тэԓенъеп аӈӄачормыеквэк ынанармачьо нитӄин Айванармачьын.
Ытԓён эмэрмэтэ этынво нитӄин ымыԓьорык.
Наӄам ынинэт мигчитԓьэт нъытвыԓьэтӄинэт, ӄонпыӈ эвынгынникутэ нитӄинэт.
Ынан-ым наӄам киткит тэкичгэ нэнаԓпынрыӄэнат.
Ӄутти тэкичгыт виԓю нинэԓгыӄинэт чавчывагты.
Ӄол-ым ынпыначгыӄай эмнуӈкин ытръэч ӈыронӄааԓьын ынкъам ӈирэнэккэԓьын.
Ытԓён ӄынвэр аӈӄачормэты яԓгытгъэ, Айванармачьэты.
Ынинэт-ым кымиӈыт ытръэчтэгын нэмыӄэй нарманымԓыӄэнат, йъарат-ым ынпычьын.
Ӄоԓ итгъи ынпыначгыкай ръавоԓьэты ӄытгъи.
Айванармачьа ивнин: Яв-ев!
Вынэ тэԓвъэм тэкичгэ мыԓпынрыгыт!
Ӈирэӄ итгиԓгытъуԓти йыннинэт ынкъам ынпыначгыӄай рыӄуймэвиривнин, ёнэнат ӈирэӄ итгиԓгытъуԓӄэгти ынкэчыку.
Ынӄэн-ым аʼмын ӈан рагтыгъэ ынпыначгыӄай.
Ӈэвъэн ивнин: Вай-ым гэӄэвийгым!
Ӈэвъэнэ пынԓёнэн: Наӄам эʼми?
Ынпыначгыӄай ӄуймэвиригъи.
Ӈэвъэн ивнин: Вай-ым.
Ӈэвъэнэ пирининэт ӈирэӄ итгиԓгытъуԓӄэгти.
Ԓыгэнэвыр эӄылпэ рыгъевнинэт кымиӈыт, ивнинэт: Вай кыԓьугыткы турыкытԓыгин ӄэвииръыт!
Ытԓьата ымыԓьо кымиӈыт авэръыԓпынрынэнат, ивнинэт: Вынэ эӄыԓпэ такэчгыԓпынрыткоԓьын ӄыйъогыткы!
Наӄам вэԓерӈан кымиӈыт эԓёԓьынвэпы турыпкитԓьэт.
Ԓыгэн турйыԓӄэтыԓьыт.
Вачаӄ-ым авэръэпыпԓытконаӈо ръавоԓьэты ӄытгъэт.
Пыкиринэӈу ынпычьыкымиӈэ ръэв киткит эвыча гыткак ръысӄыйӈа чывинин.
Айванармачьа ԓыгэн нинэгитэӄин, ынӄоръым чыгайчыкойпы ыннэнрыԓгэ йытонэн аԓгээкэрэпаԓгын ынкъам ԓыгэнэвыр тэвԓянэн, ынӄорыӈ рырыманнэн чыгайыткынык.
Ԓыгэнэвыр иръын йыннин, ынӈин вакоԓкэвэты нъатчаӄэн.
Чит ымы ытԓеӈи иръытвыркын.
Ынинэԓьэ ивнин: Ынан гымнанчиӄай тырапэнрыӈын.
Ынинэԓьэ пэнрынэн.
Аны коԓё аԓгээкэрэпаԓгыткынык гэтэйкэвԓинэт.
Ынраӄ-ым Айванармачьын ныгынтэвыԓьэтӄин, пирик нэнаԓвавӄэн.
Ӄынвэр гаԓятыԓяԓьын эʼннэпы ԓыгэгтыркыпԓынэн, ванэван такэгынмыӈэты.
Ԓюур ԓевыт риԓгиӄэвнин, ытръэч йынрэԓгык ниԓгиӄэтӄин.
Вачаӄ панэна нармачьытвэтчатваӄэн.
Ӄынвэр пэӄэтэтатгъэ, ԓыгэнэвыр въигъи.
Ынраӄ-ым айыԓгавыӈогъат тэгинӈэтыԓьу итыԓьыт томгэты.
Тумгэ нивынэт: Ыннатаԓьым вэԓынкыӄунэтури, ипэ-ым гыт!
Ԓюур ӄун тымын!
Эʼткиӈ мурык тавэмэнӈыгыргын.
Ԓыгэн-ым ръэв нэтэйвыӈгъэн ымыԓьорыкы.
Ӄутынэ-ым чывипыт ярагты имтинин.
Ярак райвачыӈ рытриԓнин.
Ытԓя ивнин: Ӈаан-ым ӄэвииръын тырэтын.
Ытԓьата пынԓёнэн: Эʼми-ым?
Эʼми?
Ярак райвачыӈӄач варкын.
Ӈытогъэ ымыӈ ытԓыгын.
Эвын-ым нэԓьун: коԓё ръэвин чывипыт.
Ынӈатаԓ-ым гамайӈыкоргавԓенат.
Ынкатагнэпы рэмкын кынмаԓ нъэԓгъи.
Ымыԓьо гынникууръыт натайвыӈыӈонат.
Ытръэч.
Ӄоԓ тэԓенъеп ганымытваԓен гэӈэвъэнэ.
Ытри-ым ытръэч ыннэнкымиӈыԓьыт.
Итык-ым ытри мыгнымык рээн нытваӄэнат.
Ӄутыргин аʼачекымкын амӄынэргатык ниԓюԓьысӄивӄинэт.
Ӄонпыӈ нырамлытвэӈӄэнат.
Наӄам-ым ӄутыргин пысӄункымиӈын ӄонпыӈ ытръэч уттынпык ӈаргын ымъыԓёӈэт ноԓытваӄэн.
Ымыӈ ынкы оԓытванвык нытъирэткуӄин.
Итык-ым рэсӄивычьэтэ нитӄин, ытръэч нэмэ чоттагнык варэк ӄонпыӈ ноԓытваӄэн.
Ыʼвэӄучитэ ӈэвъэн нинивӄин: Ынраӄ мургин ӄԓявыԓ ытръэч ӄонпыӈ оԓытваркын.
Итык наӄам читэвын агыткапаӈъэвкыԓьэн.
Ӈэвъэн ночыткоӄэн: Ӄэԓюӄ-ым миӈкри нитын, эʼквырга въэйэвиръыԓьын!
Миӈкри ӄун ытԓьата гэтэйкыԓинэт тэӈэмвъэйин иръын ынкъам ӄонагтэ.
Ӄымэԓ-ым ынкъам ӄонпыӈ гыткъэвыӈ мачапъарарыӈ ныԓеӄин.
Эԓёԓьынвэпы пыкирык, ӄутырык аʼачека пэнин тэнӈу ԓынъё: въэйиръыԓьын, конпыӈ, оԓытваԓьын!
Ӄуԓинымык-ым чекыяа ӄоԓ нытваӄэн ытръэттэгын ныгтиӈӄин, нытаӈпэраӄэн таӈвыԓгыӄаӈокэтԓьан турмэйӈэнӈэвысӄэт.
Нэмыӄэй инӄэн ӄутыргин ытръэсӄэв ӄувԓиӈээкык, уйӈэ нэмыӄэй эйичьэмиттумгыкыԓьин, ӄынур въэйиръыԓьын.
Ытръэч-ым ытԓён аръаԓя нымытԓёӄэн, ныԓгининъыӄин!
Ӄынвэр-ым ӄоԓ ӄуԓинутэкин аʼачек ӈэвынъюсӄиквъи.
Ытрэч-ым матаԓьыԓӄыԓя ивнин: Ытръэч-ым вытку гынан рапэчайвыӈын рачвыӈкы, ынкы вытку гынан рэпириӈын гымнин ӈээкык!
ныгтиӈӄин, ытръэч-ым нинъыӄин, вытку пэчайва пэрэёԓӄыԓ.
Ԓыгэн эмынӈин ымыԓьо нываԓёмӄэнат.
Ӄынвэрэвыр рэмкын эмыпкитԓьэну нъэԓгъи: аʼачекыт ынкъам эвыр ынпыначгыткот, иԓкин ынпыӈэвыткут пэгчиӈытԓепысӄивыԓьыт.
Наӄам-ым ӈэвысӄэтэ тэӈэмыннэнъюну нэнанрачвыӈатӄэнат аʼачекыт.
Ымыԓьо ԓыгэн нэнапэчайвыӄэнат, пэнин янраӈай ныкавраӄэн.
Ӄутти-ым еп уʼрэӈэнри тыԓяма ныԓвавыӈӈоӄэнат, ныгтырэнъатанӈыӄэнат амрапэчайвыткоӈа ӈэвысӄэтык.
Ԓыгэн пэнинэмиԓ ярак пыкэргыргык эчгытвэтэӈэ нъысӄагтыӄэнат.
Ӄынвэр эвыр вэԓёмгъат Въэйиръыԓьыргин ӄоӈычгъаачеграмкын, ипэ-ым ынпыянвыт.
Аʼачекыт ынпыянва нивынэт: Ытԓён рай рэмкын ӈэвысӄэтык тыԓеркын!
Тури рэӄыркынитык оԓвытваркынэтык?
Наваԓёмын аʼачека ынӈин ваԓьын ӈэвыскэт.
Наӄам-ым ынӈатаԓ коӈычгъаачеграмкын торымчытвэпԓыткоԓьын, ынӄэната коԓё ныченрыгчатӄэнат.
Чама нивӄинэт: Ӄынвэр коԓё ӄутырык нэрэпириӈын!
Ԓыгэн-ым ӈан рэмкын ченрыгчакватчагъэ ганпыначгыма ынкъам ганпыӈавма, таӈымыԓьо аʼачек.
Ӄэԓюӄ-ым ытръэч Въэйиръыԓьын пэԓятгъэ гэтԓыгэ.
Турыпкитԓьэт-ым мычытвэаʼачекыт ӈэвысӄэтэ нэнанрачвыӈатӄэнат эмыннэнъюну, ымыԓьо нэнапэчайвыӄэнат.
Ӄынвэрэвыр амӄынэргатык пыкирыткуԓьэтык гамганымыткойпы гэԓгимкэтԓинэт.
Ӄынвэр-ым Въэйиръыԓьын нэмыӄэй гакавкэёԓен ярак оԓвытваԓьатык, наӄам ымыӈ ԓыгэн ԓёӈвакъотвата ыʼтԓён.
Ӄынвэр-ым ытԓыгын ивнин Въэйиръыԓьэ: Аʼмын вынэ китаӄун эʼптэ гым гэчеватыԓьэты, раӈавысӄатынӈаӈыԓьэты ӄинэнԓьэтэтги.
Чама нэмыӄэй гым ӄԓявыԓегым ынкъам ӈавысӄэтэты нэмыӄэй тытэгъеӈыркын, энмэч ԓыгэн чинит чимгъутэ тивыркын, гымнан тырэпириӈын.
Ԓыгэнитык-ым вай мыткимэвыркын ӈэвысӄэтынӈэԓьымури, чама ӄынвэр юрэӄ морыкъаачека нэрэпириӈын.
Аԓымы гымнан ӈуткэкинэт ымыԓьо аʼачекыт тытэнгыеӈынэт эʼӄэԓьуԓӄыԓԓьэт!
Аԓымы ӄэйвэ эты ытри гамчытвэпчыткоԓенат, наӄам-ым иаʼм ытри айытрыԓьовкыԓьэнат?
Ытԓыгэ ивнин: Ытръэч-ым коԓё ԓыгэнитык ыʼмпаӈгыргэгыт, наӄам ытръэч ынкы роԓытваԓьатыркын ӈаргын ынкъам чама чоттагнык!
Въэйиръыԓьын вэнԓыги нъараӄатӄэн, эвын ԓыгэн ытԓыгэты рыԓьэтэтийгут нитӄин рачвыӈрамкэты.
Ӄынвэр-ым ытԓыгэ ейвэчу рытчынин.
Ӄорагыркэсӄэвъэ.
Ытръэч-ым ыннэн гаканъё ярак рыпкирэннин.
Ынӄъом ӈэвъэнэ ивнин: Опопъым ӄэмынԓьэтэтгын гэчеватыԓьэты!
Чама вай ярамэгчератык тыруԓевык, юрэӄ ӈэвысӄэтынӈэԓьын!
Уʼвэӄучитэ очнэн: Ԓыгэнитык чамъам рэӈэвысӄэтынӈэгъэ!
Чама гымык ԓыгэнитык ыʼмпаӈгыргын!
Вэнԓыги-ым рэпаԓӄооԓгык орвыткынык вытрыӈ нэкыԓтыгъэн - ӄынур-ым въиԓьын!
Ытԓьата Въэйиръыԓьын аʼтав нинэтэнӄитпыӈӄин чама эвын ԓыгэн ӈэвысӄэтынӈэйгут нинэнтыӄин кымиӈын.
Чинъюргыԓьын!
Ынӈин-ым ӈан ытԓыгэ рэмгутэннин рэпаԓӄооԓгыткынык.
Аʼмын-ым пыкиргъэт рачвыӈрамкык.
Ӄэԓюӄ-ым турыпкитԓьэн найъогъан.
Нивӄинэт: Коԓё мэй ръэнут мэԓвъиԓьын нинэнэмгутэтӄин?
Наӄам ӈан рэпаԓӄооԓгыткынык!
Нивын: О-ок етти!
Ии.
Ԓыгэнэвыр нэкыԓгытвыгъэн.
Намӈыԓён: Ръэнут нинэнэмгутэтигыт?
Вынэ гымнин кымиӈын - ынӄэн Въэйиръыԓьын.
Ако вынэ ӄытрыткугыткы!
Эʼптэ ныӄамэтвасӄэвын!
Ӄэԓюӄ-ым Въэйиръыԓьын нэнрывинрыгъэн чоттагнэты, гыткъэвкы мачапъарарыӈ ныԓеӄин.
Кэтэм-ым нытурвуԓӄытвичычеӄин, эвын рэмкын гапааԓен рачвыӈкы.
Ԓюур-ым Въэйиръыԓьынэ ԓьунин тэӈвытку ынӈин гытэӈъяаԓьын таӈпэраԓьын, выԓгыӄаӈокэтԓьан, агтымайыӈкыԓьэн ӈэвысӄэт!
Ынан ӄонпыӈ чычаткына нинэвинвыгитэӄин ӈэвысӄэт.
Ӄутти-ым аʼачекымкын ӈаргын ныпиӈкучитӄинэт - ӈэвысӄэтин пэчайвыёт рачвыӈкы, чымӄымкын-ым ей арачвыӈкыԓьэнат ынкы рээн нэмыӄэй ныпиӈкучитӄинэт.
Танӈыткогты нивӄинэт: И-ик ӄэйвъэм ыԓён Въэйиръыԓьын нэмыӄэй пэгчиӈэквъи - рэӈэвысӄэтԓьуӈгъи.
Итык-ым ытԓён пытӄуйӈэ ратвагъа эӈэвысӄэткэ!
Въэйиръыԓьын-ым рыпэт йыԓӄэтык ныԓвавӄэн, аръаԓя ӈэвысӄэт ԓинԓиӈык гэнъэԓԓин, эԓкытвама ӄонпыӈ ӄынур нинэгитэӄин.
Ӄынвэр рэмкын кыявыӈогъэ, еп Въэйиръыԓьын эйыԓӄэткэ.
Ытръэч гэмэчтъирэԓин.
Таӈэргыръомэч нэмэ рэмкын рачвыӈынвэты умэкэтгъи.
Нэмэ ԓыгэн рырачвыӈаннэн ӄоԓ мычытвъаачек - Въэйиръыԓьыргин энааԓьын, коԓё коргъаачек!
Ԓюур-ым вай нэмэ амынан ӈэвысӄэт пыкиргъи, рачвынтомгын гаԓгэпэчасӄэвԓен.
Наӄам ӈаргын нэмыӄэй нытԓепӄин Въэйиръыԓьын оԓытвагты.
Ӄынвэр ӄуԓиԓьэтгъи оԓытваԓьын: Мэй!
Мэй!
Кита гымраӄ эʼптэгым мырачвыӈгъак!
Ынпыначга нататԓыӈгъан: Аʼмын вынэ ӄоԓвытваркын!
Ԓыгэнитык кэмаквыргэгыт!
Еп ӈаан нымкыӄинэт четчеӈыркыт!
Въэйиръыԓьын аръаԓя эвйитвыкэ гэнъэԓԓин.
Нинивӄинэт: Эвын ԓыгэн тырарачвыӈгъа!
Нэмыӄэй ӄԓявыԓегым таӈыннаныӈ!
Нэмыӄэй ӈавысӄатэты тытэгъеӈыркын турыгмиԓ!
Ӄынвэр иквъэт: Аʼмын вынэ опопыӈ нынрачвыӈавнэн, ӄырым эвын эты нывйитвыгъэн!
Ытръэч-ым ӈэвысӄэт нивӄин.
Ԓыгэнитык кэмаквыргын!
Ӄэԓюк-ым ӄонпыӈ тэнӈу ныԓгыӄин вэтчата оԓытваԓьын.
Ӄынвэр-ым ӈэвысӄэтэ рырывинрынин рачвыӈынвэты.
Наӄам-ым мэрынрэӄэй Въэйиръыԓьын ныԓеӄин - мачапъарарыӈ, гыткъэвкы.
Ӄонпыӈ нэнанмараватӄэн ӈэвысӄэтэ тыԓяма, нинивӄин: Ԓыгэнитык гараӈӈытайгыт кэмаквыргэгыт!
Въэйиръынэ ытръэч нинивӄин: Энмэч аʼтав мынԓеркын!
Авнамаравка!
Эчги ӈан ярак амэчатгъат, ӈэвысӄэтэ Въэйиръыԓьын упынъыԓинин, таӈвытрыӈ рирэннин.
Ԓыгэнэвыр ӈэвысӄэт амынан нэмэ каврасӄэквъэ Янраӈаеты.
Въэйиръыԓьын коԓё анӈэнаԓӄотгъэ.
Аны коԓё гэвэԓеркыԓеԓин вэнвыеквэ!
Ӄынвэр-ым въайӄонагтэ, въэйиръын рычыпъыткъуръувнинэт!
Эʼми Янраӈай кавранэн, энмэч ӈэвысӄэт уйӈэ.
Гакапчачавԓен Въэйиръыԓьын ынкъам нивӄин: Коԓё аʼмын уйнэ эӈэвысӄэткэ тытвагъак!
Пытӄыԓымӈэ гэкэвԓин Въэйиръыԓьын!
Ӄынвэр ԓьунин ӈэвысӄэт - еп-ым ярак чекыяа!
Въэйиръыԓьын коԓё ӄитпэквъи!
Ӄынур-ым ԓыгэн нинэӈиԓгытиӈуйвыӄин амйыӄытчота ӈэвысӄэт Въэйиръынэ!
Ӄынвэрэвыр ӈэвысӄэтэ кытгынтыӄаврыткын ваԓёмнэн, эӄыԓпэӄэй!
Ынкы тааԓгыԓятгъэ.
Эвын гынмыԓкин опынъыԓеё ныпкитчыӄивӄин!
Ачгытыԓьын пынԓёнэн: Ынраӄ мэӈин?
Энмэн гынин ӄԓявытԓыӄыԓ Въэйиръын!
Энмэч вай виин гым мыпкитчыӄивык ярагты!
Ӄэԓюӄ-ым нырэӄын ӈэвысӄэт?
Ԓыгэнэвыр Въэйиръыԓьэ ӈэвысӄэт ԓыгэӄонпэчасӄэвнэн.
Ӈэвысӄэтэ ымыӈ винвыт кыԓек нэнаԓвавӄэнат.
Ԓюур-ым ынӄэн ярак ининигъи амынан Въэйиръыԓьын!
Яракэн пыкэргыргыкэн ӈирэӄ эчгытвэттэ ӄонъысӄагтынэнат.
Эвын-ым нэԓьугъэн Въэйиръыԓьын: ытръэч въэйымкын ытръэч амъэнныкагыргык гэнъэԓԓин!
Пыкитԓьэн эӄыԓпэ вакъогъэ!
Амынан ԓьуԓӄыԓ ынӈатаԓ гатаӈпэраԓен!
Ӄытԓыги-ым ынан ӄонпыӈ пиӈпиӈэ нэнэнаркэԓеӄэн ԓьуԓӄыԓ.
Энмэн-ым нивӄинэт: Коԓё вэчьым тымнэн ӈэвысӄэт?
Эʼми вай ининикыԓьин?
Ымы ванэван ыʼнынвэтгаватын пыкитԓьэн.
Люур вай ӈэвысӄэт ининигъи, итык-ым лыгэн ныкытгынтатӄэн, ытръэч ярак пыкэргыргыкэн ӈирэӄ эчгытвэттэ лёнъысӄагта рыннинэт.
Лыгэнэвыр Въэйиръъыԓьын, вакъотваԓьын, кытгынтыйъонэн, ынык ӈыраткынык арычгатгъэ гытиӈӈэв.
Нэмэ ынпыянвт иквъэт: И-ик вынэ, ынраӄ-ым таӈымыԓьо аʼачекыт нырачвыӈынат, юрэӄ ӄутти пытӄы нинъыӄинэт!
Таӈымыԓьо рачвыӈчагъат.
Энмэчьым ымыӈ Янраӈайык каврагъат.
Уʼрэӈэнри тыԓяма ынкъам ярагты танԓымынӄэн ныянотыԓьатӄэн.
Энмэч-ым ӄутти аʼачекыт нивӄинэт: И-ик вэԓесӄун уйӈэ нэнтыркын Въэйиръыԓьын!
Эчги ӈан ярак аймавыӈӈогъат, Въэйиръыԓьын вытку каӈонаӈантогъэ, чекамӄонгачаткоӈ нинэнтыӄинэт, эвыр янотыԓьыт нэнагаԓяӄэнат ынкэӄэй.
Нэмэ амынан пыкитчыӄиквъи Въэйиръыԓьын.
Миӈкри ымы вай ынантаӈавэръыԓьын, чама ӄытԓыги ымыӈ, ынангытэӈычьын, миӈкри ӄун ымыӈ пиӈпиӈыт ԓьуԓӄыԓкинэт гэгтыткуԓинэт.
Ытԓыгын чит нывинвыӈирэсӄивӄин: Коԓё мэй минкэмиԓ ытԓён ниԓюԓьэтӄин?
Аԓымыӈ пэнин ыʼԓёӈэт оԓытваԓьатыԓьын?
Конырыӈ-ым ӄутти ныгтыматэватӄэнат Въайэръына.
Ӄытԓыги вай экык ытԓьата винвэ нинэниԓюԓьэвӄин тэӈэмӄынныкитэ.
Эчги рэмкын ныгъевӄин, ытԓён нырагтыӄэн ынкъам въайӄонагтэ ынкъам въэйиръын нэнайпыӄэнат, ынӄо ӄонпыӈ ноԓӄэн уттынпык, нытъирэткуӄин ынкы чама ԓьуԓӄыԓ пиӈпиӈэ нэнаркэԓеӄэн.
Ӄымэԓ-ым вай Въэйиръыԓьын ӈэвысӄэтынӈэгъи!
Матаԓьа ивнин: Вынэ ӄынрагтатгын гымнин ӈээкык, чеӈэт пиригъэн!
Эченур-ым нэмыӄэй пэтԓе морыкагты рагтыткогъа.
Въэйиръыԓьын гэтԓыгэ ӈавынрагтатгъат.
Ынӈатаԓ ытԓя гагтынкоргаватԓен: ынтыёнӈагъэ!
Ӄутти ымы рагтыръогъат уйӈэ ваԓьыт, айгоонкэнат тэнӈыткуԓьыт.
Ытръэч.
Энмэн.
Ганымытваԓенат ытԓя гэккэтэ.
Ытԓя энмэч гэнпэвԓин.
Экык ныӄорагынрэтӄэн ԓыгэчавчывагты.
Ынӄэн чавчыв ӈыронраԓьын.
Ытԓя гэккэтэ ӄонпыӈ мэчуйӈэ этэйӈэткэ, ытръэч ӄоԓ нинэнтыӄин чавчывата нэнаӄоранмыӄэнат ынанӄопӄыӄаёота.
Ӄаайпы пыкирык ӈинӄэй нивӄин: Ыммэй!
Тыгытъэвык!
Ытԓьата ӄэԓюӄ ръэнут ныйыԓнин, ытръэч вэривриԓӄын.
Мэсӄээӄын вак ытԓя пэԓӄэтгъи.
Амынан ӈинӄэй пэԓятгъэ.
Пытӄытавэмэнӈыӈогъэ коԓё: яраӈы чимиръэтгъи.
Ӄынвэр ытԓён ӄаак нъэԓгъи.
Рагтыԓьын-ым чавчывагты тэнӈу ныԓгыӄин: Нэмэ вай Кыкватгыткаԓгын етгъи!
Ынӈин ӄонпыӈ нъайӈавыӈӈогъан.
Паагъэ ӄэԓюӄ эвиръытвык, ԓыгэн итӄыевыԓьыт эвиръыт ыныкувикик ныпъаӄэнат.
Ынӄэната гаймычьыԓьа нэтэнынныӈын: Кыкватгыткы.
Ӄынвэр эвыр ӈинӄэй аʼачеко нъэԓгъи, эрмэтвигъи, инъытвигъи.
Ӄэԓюӄ-ым ытԓён пэнин ӈайыткынэты амкытгынта тыттэтыԓьын, наӄам наԓгыԓ мынгыткынык нинэнрыӄинэт выквийӈыт.
Ӄоԓ итгъэт пынԓятгъат оʼравэтԓьат: энмэн чавчывэн варкыт ӈирэӄ ӈээккэт ынкъам ынӄэната ынӈиннымык рэмкын рарачвыӈгъа - рарачвыгӈыт эмӈэвынъюԓьыт.
Аʼачек пынԓываԓёмгъэ.
Чимгъугъи.
Вэчьым эʼптэ гым тъыӈэвынъюсӄивык!
Эквэтгъи ейвэԓ, ӈэвынъюсӄиквъи.
Пыкэрыӈок нымнымык, ԓьунинэт ӈирэӄ аʼачекыт, тэӈэвиръыԓьыт, таӈамъысӄагтата ԓейвыԓьыт.
Аʼачекырык намӈыԓёгъан ейвэԓ: Коԓё нырэӄигыт?
Ейвэԓе татԓыгнэнат: Нэмыӄэй ныӈэвынъюсӄивигым.
Аʼмын-ым аны ԓыгитэнӈу нэтчын ейвэԓ аʼачека, танӈыткома чама нупынъыԓисӄычетӄин, эвыр-ым ӄоԓ ыʼръэ ныпэӄэттатӄэн.
Пытӄытэнӈу нэтчыгъэн: Ӄэтэв-ым раӈӈытагъэ?
Чермыӈэты ваԓьэгыт!
Мэвын нъинъэтэтын!
Аʼмын эргатык рачвыӈыӈогъат ынкъам тайкавыӈогъат.
Рачвыӈын коԓё нурэӄин.
Аʼачекыт коԓё ыʼсӄагтыткота ныԓеӄинэт.
Ейвэԓе ръэтымкыӄай нинэԓьуӄин, ыʼръэ нъигнэтыԓьэтӄин, ныпэӄэтатыԓьатӄэн!
Аны кыттанӈо ымыԓьорык ныԓгыӄин!
Ярагты-ым тыԓик, ейвэԓ гагтъэватԓен, рыпэт ӄынур ванэван нотасӄыеквэ ныԓегъэн!
Ԓыгэн-ым ымгаԓята, ымпэԓята инъыԓьыт рыннинэт.
Янотгъэ.
Ӄутти гаԓганӈэнайпыԓенат, ӄэԓюӄ-ым нычимгъуӄинэт: эвын ытри ӄырым пэԓяёԓӄыԓтэ чама ытри ынанармачьыт.
Ԓыгэнэвыр иквъэт: Вынэ ынръам мынтэйкэвмык!
Тайкавымгогъат.
Ӄоԓеаʼачека анӈэнапэнрынэн ейвэԓ!
Ейвэԓ-ым нэмэ янор ыʼръыпэӄэтатыӈогъэ.
Нэмэ тэнӈу нэтчыгъэн!
Нанвэчыёвын: пирисӄыченнин ӄоԓ аʼачегчыӈын ӄонайгыпы ынкъам ыннанмынга ринтысӄивнин нотасӄэты!
Рэнтыё аʼачекычгын ӄээӄын арычгытвагъэ, ынӄо ӄутинэӈу рэсӄиквъи.
Этынва чавчывата ейвэԓ ивнин: Аʼмын-ым ӈээкык ӄыԓгыгын!
Мэчынкы ваԓьэгыт!
Ӈэԓвыԓ ынкъам яраӈы нэчвигъэн.
Эквэтгъэт, мууԓӄытгъэт, янра ваӈӈогъат.
Кыкватгыткаԓгын - эӈъэԓьейвэԓ тагнымытваӈӈогъэ!
Ытръэч.
Ваӈӄасӄор - чавчыв.
Амынан пэнин ваԓьын, таӈамынан.
Ныӄааԓьатӄэн амынан.
Ӄааԓьатынвык эʼӄэԓьэ ныйъоӄэн.
Янор ӄаачыко нынъэԓӄин.
Эчги ыныкимтик ымыԓьо эʼӄэԓьыт ныпкирӄинэт, нумэкэтӄинэт: эчги ныӄэминпыӄинэт ыныкимтик, ныӄамэтваӈноӄэнат, ӈэԓвыԓ ӄамэтваԓьэты ынкыри нэнакытгынтыпэнрыӄэн, ынкы эʼӄэԓьык гроԓмакы нинэнкуԓюмкыԓьэвӄин.
Эчги, капчачавык, эʼӄэԓьин ирвыт нынриԓьыԓьэвӄинэт тэнтисӄуйвык, ей эпирикэ ыргынан, ӈэԓвыԓ нэнатанвэтгыӈӄэн, нинэркээԓьэтӄин нотагты, ваӈӄасӄор нинэпириӄин, эʼӄэԓьык гроԓмакы нэнавъёнэԓьавкэн, ынӄэната нэнанмыткоӄэнат эʼӄэԓьыт.
Рыкавраԓьава ваӈкасӄор, чама груԓмыԓьэтэ нэнанмыткоӄэнат эʼӄэԓьыт.
Тэӈэмынӈин рытэ нинэткуӄинэт Ваӈӄасӄорына.
Ӄоԓ нитӄин-ым йынройгык, энмыԓыко, йынрыткынык ныткивӄин.
Ытԓён нытваӄэн ваамйынройгыӈӄач, ынкы имыт нытваӄэн.
Вусӄымчыкуръук, нувинтэтӄин, нымэйыӈӄин пэнъёԓгын нэнаяаӄэн.
Ынкъам ӈэԓвыԓьык рымагтэпы эʼӄэԓьэ ныԓьуӄин пэнъёԓгын, ныйъоӄэн, нымгоӄэнат эймэвкы.
Ынан чинитвиԓютэ нэнаваԓёмӄэнат ӄуԓиԓьыԓьыт.
Иръыӄэй нинэйыръэтӄин тымӈэраӄа, ымы-ым авэръоочга.
Ӄаарытрата нинэԓьуԓӄыԓынпыӄин ынӄэн эвиръыӄэй, оʼрапэнъёԓгыӈӄачагты нэнанарычгавӄэн, мэԓӄэгԓын оʼравэтԓьан нинэтэйкыӄин, ӄынур йыԓӄыԓьын: наӄам кукэйыръын ынкы нититыԓьэтӄин, такэчгыпат.
Ытԓён-ым ӈэԓвыԓьык рымагтэты ныпирӄысӄивӄин, ытръэч уккэнчи нинэнрыӄин.
Игыткин эʼӄэԓьин пыкэттыԓян нэнайъоӄэн, ӄэԓёӄ вусӄымчыку.
Эʼкэԓьэ ынӄэн рытрэԓьуԓӄытԓьэн иръыӄэй маравваԓята ԓьуԓӄыԓык ныркыпԓыӄэн, ныԓгэйъаркыпԓыӄэн.
Кыпԓыма эʼрыкут нивӄинэт.
Гиик!
Рэӄын ытԓыгэ гивигыт, ԓыгэн, увэма, ӄыйыԓӄыԓьэтыркын, гайӄытаӈрыԓтэԓя, гайӄытаӈарычга!
Кыпԓыпԓыткок, нынчичьэтӄин, ӄытԓыги ӄорэн рытраԓгын.
Эʼрыкут ӈан нивӄинэт.
Како, кытԓыги ӄырымэн оʼравэтԓьан!
Ӄээӄын ынӈин ныюптэӈэвыԓтэтӄинэт, ныкэмчичетӄинэт.
Гыттэпычьу итыԓьын нивӄин: Гок вынэ мынӄамэтвамык!
Рэӄуԓым мыттаӈэнэвнагъан!
Ныӄэминпыӄинэт.
Ваӈӄасӄорына гайӄыӄоԓема, нэнапэнрыӄэн ӈэԓвыԓ аʼӄаԓьыӈӄачагты, уккэнчи гэйӄынвыргыргыԓьэвэ: гэйӄивыԓьэтэ.
Гээй, йъапэнра, йъапэнра!
Эʼӄэԓьыт йынройгыӈӄачагты ныгынтэвръуӄинэт, ирвыт ныпэчаткоӄэнат.
Ӈэԓвыԓьэ нупынъыԓийвыӄинэт йынройгыткынгыпы, чама ытри чинит нэрэтыткуӄинэт энмэпы.
Эчги эʼми ӄуԓиӄуԓ нынъэԓӄин, ӈэԓвыԓ нэнанпаавӄэн ынкы камԓеԓы кээчьивык.
Йыӄӄайъым ытԓён нымгоӄэн ӄамэтвак.
Нэргыръоӄэн-ым, нинэгитэсӄивӄин камԓеԓын-йынройгын.
Ынкы эʼӈыткынык камԓеԓы эʼӄэԓьыт гараквачаръоԓенат, ӄутти ԓюнтэӈвъитэ, ӄутти наӄам гэвъиткуԓинэт.
Эвъикэ этъянвыт нэнатаӈынмыӄэнат ымыԓьо.
Энмэн ӄоԓ гитԓинэт ӈирэргэри гаӄааԓьатԓенат.
Нэмэ ӄоԓ нэнтынэт эʼӄэԓьэ намгонат рытымԓятык, рэймэвык.
Ӈирэӄ ӄаат нанмынат ыргынан чинит.
Рораттэ напатынат.
Напатыпԓытконат, Ваӈӄасӄорына тумгытум ивнин: Ынӈин энэԓюкэ мынтитӄэтчитынэт рорат, ымыԓьэты ԓыгэн ынӈин.
Митъэԓыги микынэ раԓвавӈынэн титӄэтык, ӈанӄэн наранмыӈын.
Ӄэгԓын, ӄутынин ӄымэк ԓывавнэн титӄэтык.
Мэткиит ӄынвэр титӄэннин.
Ивнин: Гик, итыкэвын ытръэч наратӄатгыт, вэчьым эвытԓым нарагтыԓпэквыт.
Эймэквъэт эʼӄэԓьыт, эмэԓкэ оԓвынвык тыԓегъэт.
Ԓюур тиӈурэ тэнмавыӈӈогъат эʼӄэԓьыт.
Ваӈӄасӄорына тумгытум ивнин: Гок, опопы ӄоныры янот гыт ыʼныпԓыткугыт!
Ԓыгэн ырыткочетымгогъат.
Гако, итыкэвын ӈыроӄ ыʼттъооԓпэнрыԓьыт ымыԓьо тымнэнат.
Ытԓён-ым гэмэчынпыткэвԓин миӈкы, мынгык, тымкычьык!
Тумгиинэ, Ваӈӄаскорына, ивнин: Гок, аԓва ӄыԓеги, гымръам мыпэнрыгъан.
Ԓыгэн-ым ӈыроӄ мъэмит нинэӄуннинтыӄинэт.
Эвыр ыннэнмъэмитэ ӈирэют нэнанмыӄэнат.
Ынанэвтыԓмъамэта ыʼттъооԓкэн нэнанмыӄэн, ӄутырык-ым ӈыраёт, мытԓынъёт.
Нинэткуӄинэт ынръа ырыткутэ ымыԓьо.
Нэмыӄэй аʼӄанраӄавыӈ ваԓьын Ваӈӄасӄор ӄынур Ӄунԓеԓю.
Ымыԓьо маравык мэчынкы ныяакэн: ырыт, пойгын, ваӈӄасӄорӄааӈы.
Ынкъам ымы ԓьэԓеӈкы ӄэтаймак нэнаяаӄэн эʼӄэԓьык инэткук.
Ӄэтаймак ынръам нинэӈиԓгынпыӄин, мачвэйпы, чама иʼннык нинэкыԓтыӄин, нинэтэйкыӄин еӈӄиеӄ, таӈынры кэгынмэ кэгынмиԓгын.
Эʼкэԓьэ пойга ныпэнрыӄэн, ынан ынӄэн ӄэтаймак нэнавъёнэԓёӄэн, нэмыӄэй ныпэнрыткоӄэн аʼӄаԓьэты.
Амынӄэната нинэткуӄин эʼӄэԓьын.
Еп пойгын агтока нинэткуӄинэт эʼӄэԓьыт.
Нэмэ пойга ынръам нымаравӄэн аʼкаԓьэты, ԓыгэн игытӄэй нинэткуӄинэт.
Ытръэч.
Ӄунԓеԓюн ытԓыгын гэӈэквъиԓин, еп уйӈэ Ӄунԓеԓю вама.
Ытръэч ыннэн ӈээкык нытваӄэн энмэн Кытгы.
Чама ныԓгыӄин Ԓяйвыткокытгано (гэнутэкэмԓитԓин, аʼӄаԓьэпы гынтэвкы).
Ымы-ым ныԓгыӄин Томгавкытгано.
Ытԓыгын ивнин Кытгана: Аʼмын коракэгты ӄыӈэвынъюсӄикви.
Ытԓыгэ ивнин: Чамъам эвын, ынпыначгэгым.
Ӄырым эвын, чамъам мыӈэвынъюгъэк.
Нинивӄин: Мэчынкы!
Ԓыгэн эмытъэт ӄыԓӄытги.
Ӈэнку варкын ейвэԓӄэй - ӈэвысӄэтӄэй.
Ынӄэн ӄыматагын.
Нинивӄин ытԓыгэ: Ӄырым эвын.
Ынпыначгэгым.
Опопы ратан.
Ӄынвэр ӈээккэтэ ивнин: Аны ӄыйъогын, аныӄун ӄыматагын, титэ Ӄунԓеԓюӄэй ныгтонэн.
Ӄынвэр ваԓёмгъэ ытԓыгын.
Эквэтгъи ӈавынъёсӄэвэты.
Ынпыначгыӄай-ым, пыкэрыӈок, уттимтигъи.
Коԓё нымкъэв, ԓывавтагнэты.
Пыкэрынво ԓыгнин кэтэмъейвэԓӈэвысӄэтӄэйин ваны.
Наӄам этын чинит нэмыӄэй мыгӈээккэԓьын.
Уттимтинвиривыԓьын ӈытонэн, эмэԓкэ ынпыначгытомга.
Ивнин: Коԓё, Коԓё!
Оккой!
Ынръам рэӄыгъи!
Ивнин: Ӈэвынъюсӄивыԓьигым.
Ивнин: Эк, вынэ эпԓеэнъым ӄыԓьугынэт, ӄыгитэгынэт ӈэвысӄэтти гымнин.
(Инӄун ӈээккэт).
Рэсӄивгъэт.
Вакъогъэ-ым, ивнин этын: Вайыӈӄэн-ым тырэӈэвынъюӈын, тыраматаӈыркын.
Ейвэԓӈэвысӄэтӄэй ԓыгэн-ым эʼтки-ым, мымԓытӄыԓьу, ымы эʼӄэвиръыԓьын.
Ԓыгэн-ым нъаӄапэраӄэн.
Ивнин этынва: Ӄырым эвын ӈаанӄэн, раӄыԓӄыԓ!
Гымнин ӈээккэт ӄыгитэгынэт.
Ивнин: Эʼквырга ԓыгэн вайыӈӄэн тырэпириӈын.
Тэвмэтэвнин ивык.
Ӄырым эвын, ӈан эʼтки ейвэԓӄэй.
Тэӈычьын ӄыматагын.
Ԓыгэн нивӄин: Эʼквырга ԓыгэн вайыӈӄэн тыраматаӈын.
Ӄынвэр ивнин этынва: Гиик, вынэ ԓыгэн-ым.
Ӈэвъэн ивнин: Ӄытантэнмыӈгын, ӄытаӈкытгэмӈытогын, ымъым эԓвэԓьинэт эвиръыт ӄыныйпыӈатгынат.
Нэпԓыткугъэн.
Рытэнмавыпԓыткок, нивын: Гик, вынэ ӄырагтытык, ӄырым ӄыӈэвынъюги.
Рырагтаннэн.
Ынӄо-ым пэтԓе нанӄатгъэ.
Ӄунԓеԓю нынӈэӄин.
Ынӄо Ӄунԓеԓю йытонэн, эвын ԓяԓёԓгын вэԓӄыԓык нытваӄэн.
Ытԓыгын ивнин ӈээккэтэ: Энмэч Ӄунԓеԓюӄэй гагтоԓен.
Мэйӈэтгъи Ӄунԓеԓю, ԓыгэн-ым ниԓгын, аммаравыԓьын, аʼӄанымчавыӈ ваԓьын.
Мэйӈэтгъи-ым.
Эʼӄэԓьэ найъонат.
Эвын ытԓыгын гэвъиԓин ынин тэԓенъеп.
Ынраӄ-ым Ӄунԓеԓю гэгынтэвԓин чейвэ.
Эʼӄэԓьэ гакытгынтыйъоԓен.
Турынэймэвык, гапойгытагрыԓен.
Ганмыԓен.
Ӈэнку, въичыку, ытԓыгык кытгынтыпкэрэ.
Ивнин ытԓыгын: Како, танӈычгын тыкытгынтыпэчасӄэвын.
Ытԓыгэ ивнин: Ии, ынӄэн-ым нанмыгыт.
Ынӄэн въигъи, гымыкы етгъи, нанмыгыт ынӄэн.
Ытԓыгын ивнин: Аʼа!
Ытԓыгэ ивнин: Ии, гымыкы ынӄэн етгъи, ынӄэн въигъи, гымо тэԓенъеп гэвъийгым.
Ытԓыгын ивнин: Агаа, унмыӈан-ым аʼмын.
Ԓыгиӄымэгԓюут миӈкри митыркын?
Ытԓыгэ ивнин: Ээ, итык-ым аԓгэӄыԓматка, ӄэтэръычгын ынӄэн нъыйпыгъан, ынӄъом йыӄӄайъым нъырайъоӈгъан.
Ивнин ытԓыгын: Вынэ ԓыгэн танԓёӈӄыԓмата, ӄэтэръычгын энмэч мыйпыгъан.
(Ӄытԓыги ынин увик гэӄитыԓин).
Ԓюур ынӄэн эюгъи.
Ӈыроча гивигъи атчытвак рэмэԓевӈык.
Мэԓеквъи-ым, иԓюԓыԓьэтгъи.
Эчги ԓыгэмԓытвэгъэ, ԓыгэрмэквъи, ӄырирнин ынин тымыткоԓьын кытооркэн.
Танӈыт ымыԓьо нинивӄинэт: Ев-ев, торыкы ԓюнъетэ, эʼми ӈанкэн тымыткоԓьын.
Ӄунԓеԓюйгым, чит гэнанмыԓен.
Энмэч ӄинэтэӈынйиивэтгытык.
Нивын: Рай найъогыт.
Гакоргавԓен ӈанӄэн, гивԓин: Йъээк, ԓыгэн-ым игыр мытаӈынмыгъан.
Вэԓынкыӄун етгъи.
Эвыӈан гэюԓин.
Аʼмын-ым ԓьувыԓгыгъэт.
Пойга мараквъат.
Пойга маравма, Ӄунԓеԓюнэ нинивӄин: Ӄээӄынуӄэй гиԓиву ӄинэԓгыги.
Ӄынвэр ивнин: Вай-ым тынмыркынэгыт!
Ынӄо миӈкри итгъи Ӄунԓеԓю, риӈэгъи.
Иʼннык кыпԓынэн пойга.
Ԓевыт чывинин.
Ԓевыт янра иргъи.
Пԓыткугъи.
Ынръам вай эʼӄэԓьэ гиԓиву нэтчыгъэн, ранмынъюук намгогъан.
Эʼквырга ӄырым эвын - нымԓыӄэн!
Ӄынвэр нэтэвмэтэвын.
Ӄэԓьо ԓыгэн нинэткуӄинэт эʼӄэԓьыт, нэнанмыткоӄэнат.
Ӄынвэр нырагтыӄэн ытԓён.
Ӄэйвэ-ым нымкыргэри, этԓы амынан.
Ынин Кытгы - нутэкэмԓиԓ гэгмиӈэтыԓьэтԓин: миӈкы ныпкирӄин, ынкы ныгмиӈэтӄин.
Наӄам эмгынтэвыԓьын, эʼӄэԓьэ йъок, эвыр - ныгынтэвӄин.
Йытооттэ ԓыгэн нэнапэԓяӄэнат кымиӈыт.
Ынкъам пыкэрынвык, ԓыгэн нинивӄинэт ымыԓьо.
Ӄырым эвын ӄынымчеквыткы Ӄунԓеԓюӄэй, ӄэԓьо ниԓгын - аммаравыԓьын, ԓыгэн-ым анӈэнаԓьын.
Ынкы наӄам Ӄунԓеԓю ныйъоӄэн эʼӄэԓьэ.
Ԓыгэн-ым ынкы нинэткуӄинэт.
Ынин ытԓеӈи Ръэйипгэв-атӄыԓьын, экык Кытгэнин, пэнин ярак пэԓятыԓьын вынвэ ныԓгэнымԓыӄэн.
Ӄуԓин-ым ынээԓьын ивнин: Ӄыттэтгытык ӈаеты, айвэ еп гэԓьуԓинэт эʼӄэԓьыт, - ивнин ытԓенъютэ Ӄунԓеԓю.
- Гымо аʼӄаԓьыръэтыԓӄэты мыԓӄытык.
Ӄутти пычгэтагты ӈаеты тыттэтгъэт.
Ӈэнку амэчы ныпэрӄытваӄэнат ӈайыткынык.
Ӄунԓеԓюн ытԓеӈи Ръэйипгэв ӈанӄэн аʼӄаԓьыръэтыԓӄэты гэԓӄытԓин.
Ынкъам ивтыԓин ымыԓьэты гъыԓпэӈкэтԓин - ынӄэн Ръэйипгэвын ваны.
Янор ынээԓьыт ивнинэт.
Митъэԓыги кэтэмӈэнку тыратваркын.
тымынво.
Пытԓьаԓьока нинэнтыӄинэт Ръэйипгэвынэ эʼӄэԓьыт.
Ынээԓьыт янот ивнинэт.
Митъэԓыги нарапэнрыгым, наранаӈъачавыӈӈогым, гыргоԓягты тырэчгэтатыӈо, эвыр ынкы ӄыкытгынтытагратгытык, ӄэнапэнрытык.
Эчги эʼӄэԓьыт ԓыгэймэквъэт ынкы, йъэԓыги ԓыӈкымԓячыкогты эрэтгъи - ӈанӄэн риӈэгъи эвтыԓягты.
Эʼми ныпкирӄин ыныкы, нэнамгоӄэн ранмыӈкы пойга.
Эʼквырга ԓёӈынма нинэнтыӄинэт эʼӄэԓьыт.
Эчги таӈымыԓьо пыкэтчагъат, гыргоԓягты ныриӈэсӄычетыԓьэтӄин, ӄэԓьо ныԓгэранмыӈӄэн ыннэн оʼравэтԓьан ныԓгинымӄынԓеӈу.
Ԓыӈкымԓячыкон ӄынур ёрыткон гэтчыԓин.
Эвыр ынӄэн гыргоԓягты рэӈаткоӈной Ръэйипгэв, Ӄунԓеԓюнти кытгынтытагратгъат.
Эмэԓкэ, туръурэвык ԓыӈкык, ачгыта вэтчагъат, ӄуԓиԓьэтгъэт: Воок!
Ӄутти ӈэнри тыԓигъэт эʼӄэԓьыт, Ӄонԓяԓёрыкы пэнрыткогъат.
Йыӄӄайъым моонэнат тымыткок Ръэйипгэвынэ.
Ӄунԓеԓюрык ымы эвыт намгонат тымыткойвык эʼӄэԓьыт.
Нэткунэт-ым, рагтыгъат.
Ынкъам нэмэ ӄэйыӄын вак, нэԓьунэт эʼӄэԓьыт энарэрыԓьыт.
Нэмэ Ӄунԓеԓюнэ ытԓеӈи ивнин: Эʼӄэԓьыт ӈотыӈӄо нэмэ ӄутти тыԓеркыт.
Гыто ӈэнри ӄыръэтэнэвнасӄэӄвэ.
Эмэԓкэ, эʼӄэԓьыт нъыԓеркынэт эвтыԓьеквэ, йынрыткынык нъытвэтчагъан Ръэйипгэв.
Ръэтыԓӄыԓеты гэнӈивыԓин ынээԓьэ.
Ынанмыԓычьа эʼӄэԓьэ, эчги ԓьунин вакъотваԓьын Ръэйипгэв, ӈоонэнӄач кавранэн, амранмыӈа яаԓеӈӄачайпы.
Эчги ԓыгинэймэвнин эʼӄэԓьын, ԓьунин.
Ԓьунин-ым, пойгын пиринин-ым, ӄутгъи.
Ынээԓьыт ӈайгыпы нывинвыԓԓепӄинэт.
Ӄутги-ым пойгын рыԓьуӈэннин аʼӄаԓьэты, иӈӄун тиӈурэ авнамаравка нитынэт - ампойга.
Рыԓьуӈэтыпԓыткук пойгын, эʼӄэԓьэ пэнрынэн.
Ынкъам Ръэйипгэв ԓыгэн нэмэ эвычагты эрэтгъи, иӈӄун йыркыӄэыʼԓьянвэты.
Ынкы пойга нымаравӄэнат.
Ӄынвэр пыкэтԓьатчагъат эвтыԓяйпы эʼӄэԓьыт.
Ӄунԓеԓюнти-ым кытгынтытагратгъат ынкъам йынрыткынык вэтчагъат.
Нэмэ иквъэт: Воок!
Нэмэ ӄутти ырыкы тыԓигъэт.
Эвыр Ръэйипгэв гагрыноӈавԓен, ӈэнку моонэнат йыӄӄайъым тымыткоӈӈонэнат эʼӄэԓьыт.
Ӄунԓеԓюрык нэмыӄэй ӄутти нынмыткоӄэнат таӈампойга.
Нэткунэт ымыԓьо.
Рагтыгъат ынӄо.
Ӄунԓеԓю, Ръэйипгэв, эӈэӈыԓьын Уӄӄэмӄэй, Пикытъым - йичьэмитйыръыт.
Ыргин тумгыт: Ӄакачетгын, Иʼрэпиӄытъым, Пойгыԓьыӄай, Тиуйгын.
Ынӄэн ымыԓьэты Ӄунԓеԓюнин мараврат.
Ӄынвэт эʼӄэԓьыт, танӈыт тумгэквъэт ырыкы, мараквыргын нанпаавын.
Оʼԓяԓёӄынтэ мэчичьу ырык чымче аноԓьатгъат.
Этԓы Ӄунԓеԓюрык рээн, ԓыгэн ырыгтумгык ӄача.
Оʼԓяԓёӄын аʼачек, энмэн Моԓԓынто.
Ӄааԓьатынвык-ым эԓек ыʼръунтэтгъи Моԓԓынто.
Иквъи томгырыкы, энмэн наранмыткомык Ӄунԓеԓюрык тумгэ.
Гивԓин: Нивӄинэт.
Рэӄыркыт танӈыӄагтэ чымче, рэӈынӄэювыркыт, ӄымэгԓюур мытранмыткоӈынат.
Ыʼръунтэтгъи.
Тумгыт иквъэт: Аʼмын миӈкри мынинмык?
Миӈкри мынъынтынэт?
Иквъэт: Вэчьым пытԓяӄ мынъивынэт.
Мургин ӄаат ӄутти мынйыԓтык, кырвэчкаӈынвыт1 въаваӄыт.
Пытԓяӄ мынъынӄаараԓьоӈавынат амъянратко.
Ӄоԓ нъыԓӄытын ӈэнриԓы, нъивнинэт.
Ӄырэмкичитык.
Игыр эмчымче мыныткивмык.
Ӄутти эʼрыкут ваԓёмгъат, эмчымче киквъэт.
Эргатык-ым инъэ нанрагтатынат ӈэԓвыԓьыт эмчымче.
Ӈанӄаараԓьоӈатынат.
Нивынэт: Чинит ӄыԓьугыткы, миӈкри ваԓьыт тэгъену ԓыӈыркыниткы, ытръэч мытрэныгйивэтыркынитык, мытривыркынитык ытръэч.
Ӈоот гымнин, ӈоот гымнин, эʼми ипэ тэгъеӈу рэԓгыӈын.
Эмыннэнъюну нэтчынэт рэмкичиԓьыт, амъянратко ӄаараԓьоӈыԓьыт.
Ӄаараԓьоӈыӈогъат.
Ӄытԓыги нанмынат рыӄаараԓьоӈавъёт, навэнвынмынат.
Моԓԓынто гэтинэнъэӄэнԓин.
Нанмыткопԓытконат-ым, яаԓегты яраӈӄачагты имтиԓӄытгъэт.
Ярак пыкиринэӈу яԓгытымгогъат, гынтэквъэт ырыгнотагты.
Нымнымэ ӄонпы нымӈыԓёӄэнат яԓгыттыԓяԓьыт аԓямачы: Ныръэтури аԓямачы, миӈкри ныԓетури?
Ынкъам ӄутынэ ԓыгэн нинэвинвивӄинэт: Ынӄэн Моԓԓынто гэтинэнъэӄэнԓин, ныгынтэвтыԓемури.
Ырыгнутэк, танӈынотак пыкирык, этъорымагтэты ӄээӄын гэгынтэвԓинэт.
Энмэн танӈынотагты гэԓӄытԓинэт.
Ӈэнку гэԓьэԓенръуԓинэт.
Вынэ ынкъам Ӄунԓеԓюрык нэнарэрынат ԓьэԓеӈкы.
Гэкэӈэ.
Нытымӈэвыԓьатӄэнат, ныйъотыԓяӄэнат, чама-ым эйгуԓеткыԓьин нутэнут.
Ӄынвэр Ӄунԓеԓюнэ ивнин Уӄӄэмӄэй: Гик, аʼмын наӄам рэӄэӈэӈыԓьын мытыгйипыркын.
Вэԓер нъырэчинъюргэвӈыркын.
Гивԓин Уӄӄэмӄэй: Гик, вынэ ӄытамӈэнвынтык!
пъэйӈэӄин.
Ӄынвэр риӈэгъи, пойгъэӈыткынэты Уӄӄэмӄэй.
Ынкы вакъогъэ пойгъэӈыткынык.
Гик, ытръэч Кывэмык (ынӄэн ӈэгны) мэԓётаԓгын эʼмпыквотытваркын, эԓгымэԓётаԓгын рымӈэвъёԓӄыԓ.
Пԓыткома ытръэч ивнинэт: Ынкэгйит инэнԓьуӈэтгъи ыʼттъооԓягты.
Ивнин Ӄунԓеԓюнэ: Гэк, вынэ мынэквэтыркын!
Эквэтгъэт Кывамэты.
Кывэм (ӈэгны) наԓгэрайъоӈын.
Кывэмык пыкиргъэт, ынкыри ӈайгэӈэты.
Вэтга Ӄунԓеԓюнти тыттэтгъэт Кывамэты.
Ӈайыткынык ԓюур найъогъан умӄы - ынкы ӈайыткынык нытваӄэн.
Нанмыгъан.
Орвэты нэнԓьэтэтын ымыԓьэты умӄы.
Рыпкирэтык, вэтга тамӈэнвыӈгъат.
Нэмэ Уӄӄэмӄэй мыӈигъи.
Ивнинэт: Эгэгэгэй!
Ытръэч вай кынэԓгыԓӄык ӄунӄыԓи (ӄунэкык вайкынаԓьэн) мытынъэйӈэвыркын, тоттыӈаӄэргавкы Пиӄытъымынэ эʼрапэнрыркынэн.
Мыӈипԓыткугъэт, эквэтгъэт.
Оʼтчой тыԓеԓьэтгъэт - нурэӄин тыԓян.
Ӄынвэр ӈэнку пыкиргъэт.
Ӄэгԓынангэт, тоттыӈаӄэргавык пыкиргъэт.
Тэгмэчынкы ӄунэкык вайкынаԓьэн эричиткэ, эʼчесӄиквъи.
Пиӄытъымынэ эʼрапэнрынэн, раԓкогты гынтэвыԓьын тэвмэчынкы ӄооԓга инэгнинтынин.
Ӄооԓгын нанӄык тэвмэчынкы гирԓин, тытԓыкагыргык кэӈэтыԓьын кынъунин.
Эвын ыныгпэччесӄык гэнирэтԓин, ӄооԓгын, ӄаайпы ваԓьын, нинэнрыӄин.
Ԓыгэн-ым эвыр оммачайпынэн.
Ӄунԓеԓюнти пыкиргъэт.
Ӄунԓеԓюнэ пиринин, апаӄатԓынэн.
Нинэнрыӄин ваԓы ԓинԓиӈыгйит ынкъам нинивӄин: Вай-ым тынмыркынэгыт, эвыр эӄуԓиԓьыръукэ риты, ытԓыгын эвыр итык ивкэ рэнтыӈын.
Рыттэԓьё ӄоԓеԓьыръочгатгэ.
Ытԓя ынин кытгынтынтогъэ.
Ивнин Ӄунԓеԓюнэ: Вай-ым тургин кымиӈын мытынмыркын!
Ытԓя рэсӄиквъи.
Уʼвэӄуч ивнин: Кымиӈын нанмыркын!
Ытԓыгын ӈытогъэ.
Ивнинэт: Аʼмын тэӈытръэчкин гымнин кымиӈын ӄытриԓгыткы, ынӈэ анмыка.
Ӄунԓеԓюнэ нинивӄинэт: Вытку эвыт Оʼԓяԓёӄынтэ ратвыӈыткы, мытрэтриԓӈын.
Эвыр атвыка-ым мытранмыӈын.
Ӄоԓ нивӄин: Ка-ако, тэӈытръэч кымиӈын, ӄэйвэ ӄытриԓгыткы.
Ӄунԓеԓюнэ ивнин: Гок, ԓёӈытва рытыркын, вай-ым тытынпыркын!
Гэк, вынэ опопъым мытвыгъан.
Эченур ынӈэ ивкэ.
Ынан тывнэн.
Ӄунԓеԓюнэ ивнин: Ратаӈытвыӈын ыныкит, мытрайъоӈынат, ымыԓьо мытранмыткоӈынат.
Моонэн тывкы, ныкваткоӄэн.
Ӄунԓеԓюнэ нинивӄин: Ԓыгэн ӄыгтытвыркын, ынӈэ ыʼръунтэткэ.
Тывымгонэн.
Ивнинэт: Гако, аʼмын-ым Танӈынотагты гэԓӄытԓинэт.
Ԓыгитэӈыннэн тыттатын ӈэнриԓы.
Митъэԓыги гимԓыттъыԓин, ганӄойвэнтовыԓьатԓен.
Нэтриԓын аʼачек.
Мэчичьу ынкы омаквъат, рэсӄиквъэт.
Эмэԓкэ, ӄынур чаёткома, этъо таӈытвытконэн, таӈымӈыԓтэԓыткогъэ вайкынаԓьын.
Эквэтгъи Ӄунԓеԓюн рэмкын.
Пыкиргъэт ӈэнри.
Найъогъан тэкэмыннэн тыттатын, гимԓыттъивыԓин ынръа.
Коԓё ԓыгэн-ым никвыӄин.
Ӈэнкугиӈкы Пикытъымын эԓгарвэнӄор чигԓиԓгэннин, наӄам майӈыԓьэӈыргыԓьын.
Чигԓенкэмԓиԓԓьэвнин.
Чигԓенкэмԓиԓԓьэвыпԓыткунин, эʼӈгыргэпы иԓгэннин.
Нымкыӄин ӈиԓгын нэнйыԓгэтын.
Рэквэтэвнин эчгэтты, рымъэйӈэнин, ӄооԓгын пиринин, рыгыргоԓявнэн, ивнин.
Гочч!
Эԓгарвэнӄаайӈын эчгэтты иʼрэԓӄытгъи, эʼӈгыргыкаӈонаӈаткогъэ эчгэтты.
Тинтин эмнымэйӈъэв нинэнинтыткуӄин эвтыԓягты, чайкойӈымэԓ мэйӈэԓьу.
Тыттэтгъи, ынкэӄэтгъи-ым, оʼраӈанӄо рыягнавкы вэтчагъэ.
Тыттэтгъи ӄоԓ оʼравэтԓьан ӈэԓгэпы.
Ынӄо таӈымыԓьо тыттэтръугъэт нэԓгыеквэ.
Ымыԓьо тыттэтгъэт, эԓгарвэнӄор ӈэнку нанмыгъан.
Эквэтгъэт.
Найъон Оʼԓяԓёӄ.
Ныкитэ пыкиргъэт ӈэԓвыԓьык.
Нэнарэрӄэн рыюԓьын.
Ныԓвавӄэн ԓьук.
Ӄынвэр ваӈэйпыӈӈогъат Ӄунԓеԓюнти, рыюԓьын энарэрма, нивӄинэт: Моԓԓынтой!
Ӄоԓ ԓюур.
Вогой, вогой, вогой.
Моԓԓынто нивӄин.
Найъогъан, нивын: Миӈкы яраӈы, мыныԓӄынмык ярагты.
Ярак уʼрэквъэт, еп ыяа нэԓьунэт ярат.
Моԓԓынто найыкыргыкыԓтыгъан, инӄун еп ыяа эвнэӄуԓиԓьэткэ нитын.
Пыкиргъэт-ым, нэкыԓтыгъэн Моԓԓынто.
Ӈаргын орвык напэԓян.
Рэсӄиквъэт.
Ӄунԓеԓюнти ымыԓьо.
Тоттыԓԓывыргыргыръок, чотгэӈгыпы ваԓяйӈын йытонэн Оʼԓяԓёӄына.
Ԓыгэн эвыр вэтга уткучитгъи ваԓяйӈа.
Ӄоԓ оʼравэтԓьан ԓыгэн эвыр чывинин.
Ӄутынэ, Ӄунԓеԓюнэ тумгэ, ивнин: Гок, аныӈан.
Ӄоԓ энмэч тымнэн!
Уӄӄэмӄэйынэ ивнинэт: Гэк, вынэ ӄыпиригыткы, эченур ынӈэ анмыка!
Нэпиригъэн Оʼԓяԓёӄ Ӄунԓеԓюрык.
Нэнпирӄыгъэн-ым, нырыттэԓӄэн.
Чывэоʼравэтԓьан Уӄӄэмӄэйынэ чаакаегты рытриԓнин.
Ынкъам эмэԓкэ Уӄӄэмӄэйынэ ягыӈӄачайпы чичиккэннин.
Ԓюур ԓыгэн, аԓымы чит чывипыт, ӄотымгогъэ.
Ԓюур эвыӈӈогъэ ӄоттыԓяма.
Гоккой, гоккой.
Уӄӄэмӄэйынэ ивнин: Ягов, мэрынрэ!
Вэнԓыги нивӄин.
Гоккой, гоккой!
Уӄӄэмӄэйынэ кыпԓынэн ынӈин ивыԓьэтыԓьэтыԓьын.
Ԓюур ӄоԓ иквъи: Го!
Мэркычгыргын, эʼми Оʼԓяԓёӄ?
Оʼԓяԓёӄын ӈэвъэн таӈӄонпы нивӄин.
Оʼԓяԓёӄ нанмыркын.
Гынмыԓкин тымъё оʼравэтԓьан Ӄунԓеԓюнэ ивнин:Вай, ӈоот, мытрыттэԓыркын.
Ӄынмыгын вай!
Ԓыгэн эвыр кыпԓынэн иʼннык ваԓячга.
Тымнэн.
Ымыԓьо нанмынат, ымы ӈэвыскэтти.
Ӈытогъат ракватынвэты.
Нэтрыгъэн Моԓԓынто.
Мынгыт яаԓейпы нэкыԓтынэт.
Ӄаагтатыԓьо нэԓгыгъэн ынӈин мынгыкыԓтэты, тангагԓыӈычьата.
Ыʼръунтэтыԓьын, ыʼмӈычвыно ԓыӈкы ынӈин нынтыӄин, тинэнъэӄэӈыԓьын.
Ынръам айвэкэн, ӈэнри тыԓямакэн.
Вайкынаԓьын.
Ӈэнри пыкиргъэт.
Ӈэнку ԓыгэгтыӄаанматгъат, наԓгэгтыӄаанмыгъан ынпыначгын, ӄунэккэԓьын.
Ӈанӄэн нэмэ нэнэквэтэвын Моԓԓынто ырыграӈӄачагты.
Моԓԓынто гаӈаԓвыԓьыма нынрагтатӄэн.
Ӄэԓюӄ-ым ыʼмӈычвыно ныԓгыӄин, тинэнъэӄэӈыԓьын нынтэрмэчьыӈэвӄин.
Миӈкри иаʼм гъыръунтэтԓин!
Тымӈэтваԓьыт оʼравэтԓьат рынмыӈаннэнат.
Ӄынвэр пыкиргъэт ярагты.
Пыкирык-ым нанмыгъан Моԓԓынто.
Ынӈин ӄынвэр нымытваӈӈогъат амаравка.
Ӄонпы паагъэ мараквыргын.
КЫТГИ, ӃУНԒЕԒЮН ЧАКЫГЭТ Эʼмитԓёнайгыт, ытԓыгигыт?
Аʼрэԓпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык.
Ныкитэ вусӄымчыку энмык кувԓыткугъи, кэмчичетгъи.
Гыткамԓягъэ.
Ԓьуԓгэннин кэмчичетыԓьын ӈээккэтэ ытԓыгын.
Ытԓён нытэӈъэв эвтыԓягты пиӈкугъи.
Ивтыԓык турирык, ытԓыгын эʼйӈэвнин, ивнин: Эʼмитԓёнайгыт, ытԓыгигыт?
Ивнин ытԓыгэ: Ӈотӄэнайгым итыкэвын.
Ытръэч этъым тыгыткамԓягъак.
Ӈээккэтэ ивнин: Йыӄӄэй-ым мынрэӄэквыт, миӈкри мынтыгыт?
Ытԓыгэ ивнин: Ев-ев, опопы ӈутку ӄэнанмыгэ.
Наӄам тырэтэвиминӈэты, гынык ԓыги ԓыӈӄэвигым.
Эвыр рэнанмы-ым, ринэпԓыткугъэ румкэвкы-ым коракэгты ӄынымпэнрыгэ.
Ӈэнку ыʼннатчыӈатгыт, ротванвыгъет ыʼннутэргыгыт.
Эвыр Ӄонԓяԓёрыкы ынӈэ авнатвыка ыʼнынтыркынигыт.
Эвыр ӈэнку нараматаӈыркынэгыт, ынӈэ эʼнӄэткэ, ыʼнматаркынэгыт.
Ытԓыгын тымнэн, румкэвнин.
Коракэгты эквэтгъи.
Ӈэнку пыкиргъи.
Ивнинэт: Гымо торыкагты тыгынтэвык, гымнин ытԓыгын гынтавтыԓяма гыткамԓягъэ.
Инэтэннинъэйвыгъи ынан.
Инэнинъэйвыпԓыткугъи, иниквъи.
Ӈутку ӄэнанмыгэ.
Ынкъам чама иниквъи.
Ӈэнку рэпкиры, ротванвыгъет ыʼннутэргыгыт, ыʼныргыткун нутэсӄын, ыʼнтэйкын атчытванвыԓӄыԓ.
Ынкъам чама ымыӈ иниквъи.
Ӄонԓяԓёрыкы ынӈэ атвыка ыʼнынтыркынигыт.
Ынкъам ымы иниквъи.
Ӈэнку раматаӈык, ынӈэ эʼнӄэткэ.
Ԓымаԓяквъат коракыԓьыт.
Ротванвык нэнутэргыгъэн, натаванвыӈын.
Ынкы ымычьычоӈэт ныпэрӄытваӄэн.
Ӄынвэр мэчичьу наматагъан.
Кымиӈэтгъи ынкы, ӈээкык йытонэн.
Ынӄоры нэмэ, эʼӄэԓьэ йъок, гынтэквъи.
Миӈкы ныпкирӄин, ӈэнку нэмэ натчыӄэн.
Ӈэнку виин ныматаӄэн.
Нэмэ ныгръоӄэн.
Эчги ӈэнку ныгръоӄэн, нинивӄинэт ынкэкинэт: Ӄырым эвын ӄынымчеквыткы Ӄунԓеԓюӄэй.
Опопы ратан мараквыргын.
Ратанӈавӈэн, варат нытумгэвыркын.
Наӄам эвын нымԓыӄэнат, аʼӄанраӄавыӈ ваԓьыт Ӄунԓеԓюнти.
Вынэ варат нытумгэвыркын.
Вытку ынӈин нутэкэмԓиԓыпԓыткугъи, вытку ынкы паагъэ мараквыргын вак.
Миӈкы ныпкирӄин, нэмэ ныматаӄэн, нэмэ ныгмиӈэтӄин.
Нотакаврапԓыткоӈ, ӄэгԓынангэт паагъэ вак мараквыргын.
Эргыпо нъэԓгъи Кытги, Ӄунԓеԓюн чакыгэт.
Томгавкытгано нъэԓгъи.
Кытгинэ мараквыргын эʼнӄу гэԓгыԓин.
Ӈотӄэн ытръэч.
Эʼчууԓгынэ Ӄункинвиӈ гэтэнымченԓин.
Ӄааԓьатыԓьыт гимтиԓӄытԓинэт, ӄынур айвэ.
Ӄункинвиӈ гэнъюԓин.
Анок-ым, мырэнык.
Ԓыгэн-ым Выёӄонкэнвэӈ, ныӄытԓиӄин, нъэнӄэӄин-ым ԓыгэн, гавъяԓен.
Рыюԓьын-ым, ӈэԓвыԓ ринтынин мранмачы.
Ӄэтэв рэмкэ ԓюут нэԓьугъэн ӈэԓвыԓ.
Ако нэнԓьэтэтын ынӄэн этынвэты, Аʼчооԓгырыкы, ӈэԓвыԓ.
Ԓыгэн-ым эрмэчьын вэтгычемгъоԓьын, ӄынур ԓыгэн ииԓгын.
Миӈкыри пыԓитык, ԓыгэн ԓюӈпэԓӄынтыԓьын.
Рыпкирэннин рэмкэ ӈэԓвыԓ.
Эʼчууԓгын-ым гивԓин: Эʼмъим рыюԓьын?
Ивнин: Ӄоо, эʼми, эвын эмӈэԓвыԓ тыԓьугъэн.
Эрмэчьэ Эʼчууԓгынэ ӄырирнин рыюԓьын.
Ԓьунин, ныйыԓӄэтӄин.
Ивнин: Како, эʼми ӈэԓвыԓ?
Ԓюур эйиԓыкэ гэнъэԓԓин, авэтгавка, ытръэч мынга нывэтгавӄэн.
Эʼчууԓгынэ ивнин: Гок, аʼмын ынръам ԓыгэтъыԓрочгыпгъэ.
Гако вынэ вэчьым тырэнтъыԓеквыт имтик, опопы мачынан, вэԓер тъыныпкирэтгыт имтитэ.
Эмтэгты имтинин.
Ӄутти акватыӈӈок, энарэракватыӈок, ивнинэт: Ӄынатчыӈатгыткы ӈоонко ӈэԓвыԓ.
Имтик рыпкирэннин рыюԓьын, эвын ымыԓьо уйӈэ оʼравэтԓьат, ӄэԓёӄ.
Эʼчууԓгынэ гивԓинэт.
Пытԓяӄ ӈэԓвыԓ ӄэнарэрыркынэткы.
Рыпкирэтык имтик ивнин: Егов, аʼтав ӄыръатчаӈыркын ӈутку имтик, моргынан-ым мынрэԓьуӈыркын ӈэԓвыԓ.
Наӄам ынан ԓыги, нъэнӄэӄин рыюԓьын, гавъяԓен.
Пытԓяӄ-ым нэԓьугъэн ӈэԓвыԓ.
Ԓыгэн-ым ӈаԓвыԓьэты ӄытгъи Эʼчууԓгын гээвкы, танԓёӈэнарэра, ӄэԓёӄ ыʼръунтэннин, ынкъам ынан ԓыги нинэԓгыӄин, миӈкы варкын ӈэԓвыԓ.
Ӈэԓвыԓьык-ым пыкирык, ивнинэт тумгыт: Танԓымынӄо ӄъурэвыркынитык, пытԓяк, ӈэԓвыԓьыԓӄырирыԓьытури.
Эчги имтик нэнъурэвэтын ӈэԓвыԓ, Эʼчууԓгын эмтэгты ӄытгъи, ӈан ытри мэӈин.
Имтик пыкирык, Эʼчууԓгынэ Ӄункинвиӈ ивнин: Гок, итык эвын еп нытԓепыткуйгыт?
Гако нивмури.
Вэчьым тумгин оʼравэтԓьан энмэч вэчьым въигъи.
Аʼмын ынӈатаԓ нивигым.
Этэӈэтэвкэ (аӄамэтвака) рэвъигъэ, мытръаӄапэрагъа.
Ынӈин ивыпԓыткук, тумгытум ивнин: Нэмэ наԓвыԓьэты ӄыԓӄытги, ӄыгтыгын ӈэԓвыԓ, ӄырэтгыткы, ԓыгэн ӈутку мынӄаанмат.
Ӈаԓвыԓьэты аʼтчама, оʼравэтԓьат ԓымынӄоры ныпкирыткуӄинэт, пытԓяӄ ӈаԓвыԓьыэнарэрыԓьыт.
Ӈэԓвыԓ нэныпкирэтын эмтэгты.
Тумгыт ымыԓьо гумэкэтԓинэт.
Эʼчууԓгынэ тумгыт ивнинэт: Аʼмын мэй, тумгин оʼравэтԓьан ыʼмъычычонэт мытрэнтэвиминӈэннын.
Гик, аʼмын йъарат вэты аʼткэвма вагты, тотъэты вагты нэрэркурмык.
Гако вынэ тэӈэтэвкин (акватӄамэтваӄэн) моочгычымӈы ӄынмыгыткы.
Нанмыгъан.
Ивнинэт: Эӄыԓпэ ӄынвэнӈыркыниткы.
Ытԓён ынан таӈынанавыԓӄычьын ыʼттъымычвиткукин ваԓы ӄаатъымык нинэмнэйвыӄин.
Нинивӄинэт: Гик, вынэ тумгин оʼравэтԓьан мытынтэвимиӈэтыркын, эӄыԓпэ ӄинэвэнӈэтыркынитык.
Эӄыԓпэ мынынтэнмавыркын, ратанӈавӈэн, йъарат ӈавычгычемгъок нэрэркурмык.
Гик, итык эвын энанрыԓпэркэн ваԓяйӈын тыԓгэнэрвавыӈӈон, энмэч итык тынирвынӈэвын.
Како ԓюур ӄынвэр эйыԓӄыкэ нъэԓԓьэн, ԓыгунмытъыԓԓьэн эвыӈӈогъэ: Гэмэԓевигоом!
Ԓыгэн Эʼчууԓгынэ тумгыт нинивӄинэт: Гик, эӄыԓпэ ӄинэвэнӈэтыркынитык, ӄувиркынитык!
Наӄам тумгыт эвын гэвинвынинъэйвыткуԓинэт, гэмитъэйвыпԓыткуԓинэт.
Тырапытԓьангагчавӈыркынэтык, ӄыпытԓьагагчавыркынэтык, ынӈэ пэтԓе эпԓыткукэ.
Энмэч ӄынвэр ӈэԓвыԓ гытъэквъи, еп увипԓыткукэ.
Ӄынвэр ӄоԓ ивнин: Ӄынӈэюквын ӈэԓвыԓ.
Эвыр рэнӈэювӈын, эӄыԓпэ ӄырэтгын, ӄыетги.
Тэӈэвыԓьык рээн рэмкын ӄамэтваткогъэ гэчевкы.
Ӈэԓвыԓ рыӈаёвма, нувиӄинэт.
Чама нинивӄинэт: Гыткат кытэӈупчивыркыниткы, ӄытэегиԓгыӈыркынитык, ӄытаӄымԓяӈыркынэтык.
Ӄынвэр увэма увэнтатымгогъэ, рамаԓявӈыӈӈогъэ унмытъыԓԓьэн.
Нивӄин: Энмэч тымэԓеквъэк.
Ԓыгэн ԓюӈӄуԓиԓьэтыԓьын Эʼчууԓгын.
Ытръэч тумгыт нинивӄинэт: Аʼтав амтаӈъянва ӄувиркынитык, рай ӈэԓвыԓ рэтыркынин.
Ӈэԓвыԓ рыпкирэннин.
Ԓыгиунмытъыԓԓьэн ԓыгэн нымэԓевтыԓеӄин, ныԓгигпиԓьыԓьэтӄин.
Ӈэԓвыԓ рыпкирэтык, аԓымы ванэван нырэӄыгъэн, чекавэтываӄ нъэйӈэткусӄычетӄин тъыԓԓьэн.
Эвыр нивӄин: Вынэ вай тытэӈмэԓевык.
Эʼчууԓгын нивӄин тъыԓԓьэты: Гик, вынэ рэмкын ныӄамэтваркын, чеӈэт мытынтэнмавыпԓыткогыт.
Эʼтки йъарат пыкирык нэривмык.
Аʼмын како ӈавычгычемгъоԓьыторэ.
Гик, энмэч эӄыԓпэ ӄытэӈэтэвыркын, вай рынэкавъёйгыт.
Вынэ вай тытэӈмэԓевык.
Тырапаагъа ынӈин итык.
Этԓё-ов.
Чеӈэт моочгычымӈы тумгин мытынмыгъан.
Ԓыгэн амэтъо нивӄин: Вынэ тымэԓевык.
Ынан тырапаагъа ыннин итык.
Гик, вынэ чеӈэт мытынмын тумгин моочгычымӈы.
Наӄам мытратвыӈын, нэривмык.
Аʼтав эмгытԓитэ тымыткы!
Ӄынвэр ынӈин тымӈэнотъаёк ныӄуԓиԓьэтысӄычетӄин ӈаԓвыԓьыӈӄачагты, нувинтэтыԓьэтӄин.
Эвыт ԓыгэн нивӄин: Вынэ тыԓгитэӈмэԓевык, ԓыгэн тыԓгимчегъэк ынӈин итык, тырапаагъа игыр выячьатык.
Како вынэ Эʼчууԓгынэ ивнинэт тумгыт: Коԓё аʼмын миӈкри?
Тури рэӄын ривӈытык?
Наӄам тумгин моочгычымӈы аʼтав ԓыгэн мытынмыгъан, нэръэйӈэԓьэнмык.
Гым тивыркын.
Опопы энмэч мынъынгагчаватыркын.
Ԓюур ӄынвэр нотагты ԓыгийъэгынтэквъи.
Ынӄо-ым ӄынвэр нэмэ уʼрэквъи, эвын мэчыйӄунтэтык.
Эʼчууԓгын эвын гэтэӈытвиԓин, чит ынӄэн нэнанмыӄэн ԓыгиунмытъыԓԓьэн, нэнапытԓьаранмыӈӄэн.
Ԓыгэн-ым гэԓгунмытэйкыԓин итыкэвын, гэԓгинтэӈытвэтԓин, ныгынкойӈъав гэнъэԓԓин.
Ытръэч.
Чьомарагтыгыргын гатваԓен.
Ынин ытԓыгын айваната гаӄапԓёнмыԓен.
Еп ытԓён ныппыԓюӄин, ӈинӄэю вама.
Ыммайӈанӈэт ытԓыгын ԓыги гэԓгыԓин.
Ыммайӈанӈэт гэрэрмэвӈыԓин, гарамԓытвэнԓен.
Таӈкоԓё гэрмэвԓин, чама гаԓгэмԓытвэԓен, чама ԓыгэн гэԓгинъытвиԓин.
Ымыӈ ԓыгиԓвэт пэрэӈӈонэнат кытгынтата.
Ынӈин этыӈӈой-ым, эймэквъи айванагты.
Кыткытык, эмэԓкэ вытатык, ынин ватомгын ивнин: Ԓыгэн аӈӄачормэты, ыʼтвынпанвэты, мыныԓӄынмык.
Ԓюур ӈэнку пыкиргъэт.
Ытри-ым ӄээӄынуӄэй вак, ыʼтвыԓьын уʼрэквъи.
Эчги ыʼтвыԓьын нэԓьугъэн, тумгытум моонэн нинъэйвык.
Нинивӄин: Эвыр ӈутку рэмпэӈыт, митъэԓыги ԓыгэн рэӄэ нараԓпынрыгым.
Эвыр ынкы энайыръыйпама, ыʼтвэпы, ӄэнатангагԓыӈыркын чама ӄинэтэӈвинрэнӈыркын инэйпэԓьык, ныннэпы ӄинъэйӈэвыркын: Чьомарагтыгыыр, ӄывинрэтыркын ыʼтвыйыръыйпэк!
Пыԓԓяӄ аʼтавнымайӈъав ӄинъэйӈэвыркын.
Чьомарагтыгыр!
Энмэч ӄынвэр ӄинивыркын.
Ӄинвиӈэтӄээтыркын, ӄэйӈун ыʼнӄапԓёнмыӄаатгыт!
Ӄэгԓынангэт ырыкагты ԓюур ӈыпасӄэвымгогъат.
Коԓё коԓтаыʼтвычгын гэԓгитэнйыръэтԓин имырэӄэ.
Ытри тааʼчомата, чагчомата гэйыръэтԓин коԓтаыʼтвычгын.
Энаӈайпамгогъат.
Ивнин тумгэ Чьомарагтыгыргын: Аʼтав ӄырэвинрэнӈыркын!
Кэтэмынӈин ытԓыгин ӄапԓёнмыткоԓьын ыʼтвыԓьын гэетԓин.
Вэнратымгогъэ.
Ӄынвэр пэтԓе тумгиинэ ивнин: Вынэ ӄыгагчавыркын, этъым гагчавыркыт инэӈэйпэк вай имԓетыркын!
Этынвыԓьын ыʼтвин Чьомарагтыгыргына пынԓёнэн: Эты вай ринтэ рытык рэчимэты?
Наӄам чагчомат пыԓвынта гэкыԓтыԓинэт.
Ԓыгэн таӈкоԓё нымэйыӈӄинэт, таӈынанэтчычьыт.
Ӄутынэ ивнин, этынвыԓьа, ынык ытԓыгык энанматыԓьа: Гэ, аʼмын, ӄэйвэ ӄырым, нитчыӄинэт!
Кыԓтэчгэпы пиринин чагчомачгын, тэӈпиринин-ым, тааԓгыԓятгъэ, оʼравэтԓьаԓԓяпгъэ.
Уйӈэ оʼравэтԓьака эчги нъэԓгъи амноныӈӄач, ӈутри ринтысӄивнин амноӈэты чагчомачгын ыннанмынга.
Ԓюур аӈӄаараргыргык чыгэгчыкутгъи чагчомачгын.
Тумгиинэ ивнин, тъарыгнэн: А-г-ааа!
Иаʼм ынръам рэнтысӄэвычгатын, роԓьаӄанӈэнавычгатыркын!
Рытааԓгыԓявнэн Чьомарагтыгыргына.
Чыгагчыкойпы тиӈунин ыннанмынга.
Рынрынин амноӈэты, нотасӄыткынэты.
Тумгытум винвэ аʼткэвма гитэнин.
Эвыр ӄоԓ чичеквъи-ым, ивнин: Эӄыԓпэ ӄывинрэтыркын вынэ!
Эвыр-ым гагчавыԓьатыӈогъэ, амӈаԓгыԓ рынрыӈӈонэнат чагчомат.
Инэнйыръын ыʼтвычыкукин нэпԓыткугъэн йыпэк.
Ынӄэн ыʼтвэрмэчьэ айванаԓьа тумгыт ивнинэт: Вынэ ыʼтвъэт мыныйпэгъэн.
Чьомарагтыгыргына ивнин: Этъым вай амгымнан рынрык рэчимэтгъэ?
Нэмэ ивнин ыʼтвэрмэчьэ: Вынэ нитчыӄин, ӈаԓгыԓыткота мынынтыгъэн.
Эчги ынӈин ивнин-ым, ӈэранвакъосӄооԓгэпы пиринин, ԓюур ԓыгэн ԓевтык гыргочагты риԓгиннин.
Эмнуӈык нъэԓык, иквъи: Вай, миӈкы тырэтриԓнын?
Ынръам эʼӈвэнатыӈогъэ (таароӈыӈогъэ) ынык ытԓыгык тымыткоԓьын айванармачьын.
Ивнин: Ӈутку-ым вай ӄытриԓгын.
Рытриԓнин-ым, ивнин: Ԓеӈытъа гыт Чьумэйгыт эккэйгыт?
Ии.
Гик, вынэ рэмкын нычаёткогъан,- ыʼтвэрмэчьэ ивнинэт чиниткинэт аʼачекыт,- гик, вынэ ӄуннумэкэквытык!
Нэмэ Чьомарагтыгыргына тумгытум винвэ аʼткэвма гитэнин.
Эвыр коԓ чичеквъи, ивнин: Нэмэ гыт ԓыгэн тымӈэтваӈӈогъэ?
Ӄывинрэтыркын уттынумэкэвкы, тъачеӈычэрыӈӈогъэ, чинит ивкэ.
Мывинрэтыркын!
Эвыр-ым ытԓён кытгынтакватгъэ оттыгэченвэты.
Коԓё уттуут румэкэвнин!
Чаёткогъат.
Чаёпԓыткок, пынрынэн кимитъэ айванаԓьа: чагчоман ымыԓьэты йыԓнин, ынкъам тааʼчоман, рырканаԓгыкоԓтаԓгын ымыԓьэты, ԓыгэкоԓтаԓгын ымыԓьэты, ӈиԓгытко-о-о-т!
Ынӄэнат рыянръавнэнат йыԓьёттэ, ивнин: Ӈотӄэнат гыныкагты.
Коԓё нымкыӄин имыръэнут йыԓнин.
Нэмэ тумгытум винвэ аʼткэвма гитэнин, эчги ымыԓьо кимитъын нэйыԓыпԓыткун.
Эвын-ым ӄоԓ чичеквъи: Вынэ ӄытимтиӈыркын, мынрагтыркын.
Ынӄэн ԓыгэн куԓтэк ӄинэчымӄэтги.
Тэмтэӈымгогъэ.
Тимтиӈыԓьын нэнатангагԓыӈӄэн.
Эвын-ым ӄоԓ ныгагчавӄэн.
Мэчемпэтԓе нинивӄин: Вынэ коԓё ымычьычонэт тимтиӈыркын!
Эчги ԓыгэпԓыткоӈӈогъэ тимтиӈык, ӄынут мачамэмтэйпыӈ нъэԓгъи, тумгиинэ пойгын пирисӄыченнин, кытгынтакванма ивнин: Ев-о, вынэ мыпэԓячгатгыт, ӄэйӈун ыʼнӄапԓёнмычгатгыт!
Аʼмын-ым имыт эмтэйпысӄычаннэн, пойгын пиринин, кытыгтываԓяркыԓягъэ томгээна.
Эквэтгъэт, ымы ԓюӈынрэӄэвэ рыннин, ӄэԓюӄ нымкыӄин кимитъын йыԓнин.
Энмэч-ым ԓымӈэ кимитъэ нинэрэтын.
Ытръэч.
Нынымытваӄэнат ыннэннымык йъэԓгытомгыт.
Ынпычьын, Ӄаантано итыԓьын, ыʼттъыётраԓьо нитӄин.
Ӈинчьэн-ым - Йиԓьы, ынкы рачымчо.
Ӄоԓ рыннин ӈэргэрык Ӄаантана Йиԓьы ивнин: Китаӄун мынаӈаӈрачвыӈченмык.
Мэӈин эпԓеэн армаӈ ваԓьын.
Э-э,- ӄутынэ ивнин.
Ԓыгэн итык нымэԓьэв нынымытваӄэнат, ӄонпыӈ нытэӈычьэтӄинэт.
Рытгэватԓыӄэва, ӄоԓерыёрагтэты Йиԓьы ԓюур пыԓӄэтгъи, наӄам ымыӈ нытэвыӄэн, ытръэч ныԓгитэвмэтэвӄин гытгыԓӄатык.
Тэвыԓьанма, ныԓгиӄувчимгъуӄин, нивӄин.
Аԓымы чит ԓыгикыргысӄыԓьын тыԓян!
Этыӄун тытымӈэвык?
Коԓё ԓыгиръэмиӈкэтэ тытак?
Тантыԓяӄэвъяӈӈота гитԓин аԓьэӄатыԓьатык, наӄам коԓё гытгийӈын!
Ӄынвэр гытгыԓӄатыӈогъэ.
Эчги ԓыгэн егэ рынинин нутэсӄын - ԓюур тэӈкыргысӄэтгъи.
Рытааԓгыԓявнэн игыткин ынин аԓьэӄатын: ӄытԓыги ӄырымэн гытгын, ӄытԓыги ытръэч ӄорэн аʼчанӄораттыт.
Аԓымы аръаԓя чемысӄыԓьын, таӈъаӄапыԓӄаты ваԓьын.
Ытԓён-ым оʼтчой аԓьэӄатыԓьатгъэ - амгынотъыԓётагнэты!
Аԓымы еп тэркэнэнэма рагтакватгъэ!
Эмӄэԓеԓвынэ ытръэч иквъи.
Ытԓён вай ӄанан тырэӄыркын?
Ымыӈ ӄораыттык тыпыԓӄатыӈок?
Ӄамэтвама ӈэвъэнэ пынԓёнэн:Нырэӄигыт оʼтчой, аԓымы Ӄаанты еп этиркининикэ эквэтгъи?
Вытку ынӈин ивкы, кэтъонэн ыргин гайъэԓга вэтгав.
Ӈотӄо нэмэ рытгэватыԓӄэва татԓыгнэн Ӄаанты.
Эвын ыʼԓетык, Ӄаанты нырагтытыԓяӄэн.
Эгытъыԓёвэнвыеквэ ныԓеӄин ярак пыкэрыӈок.
Ԓюур таӈамэчатгъат ярат.
Гыроԓмакы ԓыԓепыткугъи.
Аръаԓя ԓыгонмычыко нытвэтчатваӄэн.
Ынӄоры таӈъаӄаттатыӈ!
Таӈымъыԓёнэт тыттэтвиригъи, вытку воԓӄытвэма тыттэтгъи!
Тыттэтык, рытааԓгыԓявнэн чит онмычыкон.
Кытԓыги ӄоравэнвычыко гэткивԓин.
Ынӄо ытръэч иквъи: Ако, эвыӈан ымыӈ Йиԓьы мэчынкы!
Эԓымӈэ ӈан!
Китъам ӄун эпԓеэн ӈотӄо миӈкри ритгъэ?
Нэмэ ӄээӄын нымэԓьэв вагъат.
Ӄоԓ итгъи инэнвинэвыԓьын Йиԓьы рагтыгъэ эвын вуԓӄытвик.
Рэсӄиквъи ярак.
Пэнъёԓгын нынԓетӄин, увикук нынпытваӄэн.
Ытръэч ӈэвъэн ванэван нивын етти, ымыӈ ԓюнгитэтэ рэсӄивыԓьын ыʼвэӄуч.
Рэӄык кургъи?
Ынӈин ԓыгэн пэнъёԓгыткогты ваԓьатыркын!
Ӄынвэр янор эʼйӈэвнин.
Ԓёӈочыткота.
Ынӄо рэймэвнин, тэӈгитэнин паԓёмтэԓнэн выегыргын.
Этԓы нывъентогъан.
Гэԓгичеӈыттэтԓин уʼвэӄуч.
Эʼйӈэвнинэт энараԓьыт.
Нанрочавын, ынӄо намайынԓян, нэнпэтын.
Эргатык вуԓӄытвик нувиӄин, ԓюур ваԓёмнэн гэкэӈвыргыргыԓьын.
Ӈытогъэ.
Гэкэӈыԓьын ивнин.
Етти!
Ԓюур эԓкыԓнин ӄуԓиӄуԓ.
Эмӄэԓеԓвынэ нивӄин.
Аԓымы мытынпэтын!
Ымыӈ эвиръыт мытычвиткунэт, ымы орвоор митъэ тычвиткуйвын, гаканйы мытынвэнӈыгъэн, нэԓгыт мытынрагтатынат.
Янор-ым гэԓгичеӈыттэтԓин, ԓьуԓӄыԓ ӄынур ыʼԓьыԓ гэнъэԓԓин, нивӄин.
Юрэӄ аны ынӄэн рэтырэт.
Ынӈин ытԓён вэтчатвама, Ӄаантана кыԓгыпэнрынэн пыкитԓьэн, ынӄо кынмаԓ рэсӄиквъэт ярак.
Йиԓьыӈ панэна нытвэтчатваӄэн ӈаргын.
Инэӈэк ноԓытваӄэн.
Вытку ӈэвъэнэ аʼйӈавынво витысӄычетгъи, ынӄо рэсӄиквъи.
Рыԓык, ӈэвъэн иквъи: Эʼтки торарамкыԓьытвагъак нымнымык, ытԓякы.
Ыʼвэӄучитэ рымӈыԓявнэн, миӈкри гитԓин.
Атчьатык, эмчимгъутэ нъэйӈэԓьэтӄин Ӄаанты.
Эргатык инъэ Ӄаанты амэвычаӈэръа ӈытогъэ ярайпы, эʼчесӄиквъи.
Эʼчепԓыткук, чит рэсӄивыркын, ытръэч гэԓгийӈэръуԓин, ымыӈ чиниткинэт егыт этԓы ныԓьунинэт.
Ымыӈ инэӈ, ынык чымче ваԓьын, тэйиԓиӈэ ԓьук нэнаԓвавӄэн.
Ӄынвэр гаԓгэӄэвъяӈӈоԓен, ампамъяԓьын гагтыквыӈӈоԓен.
Ӄынвэрэвыр ӄэргаквъэ.
Пэнинэмиԓ яраӈы чымче, ымыӈ инэӈ пэнинэк.
Ӄытԓыги, чинитыттэ гантымӈэватԓен.
Йъэԓгытомгын йъонэн ынкъам ивнин: Аʼм вынэ мэчынкы!
Мынпаамык игыт ынӈин итыԓьэтык!
Ыннаны гэйгуԓенмури!
Мынтаӈытваркын пэнинэмиԓ!
Ытръэч.
Энмэн.
Кэйӈын ытри умӄы, кынмаԓ ынпэԓьыт, пэнрывыԓгыгъат.
Аʼмын коԓё гинэмыԓкичитԓинэт тортэркыгыргоԓятык, вытку тэркамэчанма пԓыткугъэт.
Кэйӈын ԓыгэн ынкы энамыԓкэнвык вагъэ.
Умӄъым эквэтгъи.
Кэйӈын нэԓьугъэн кэйӈыйичьэмиттумгэ.
Намӈыԓёгъан: Гэрэӄигыт?
Умӄэтэ ынӈин инэнтыгъи.
Аԓымы ыннаны ынпэԓьымури.
Йичьэмиттумгэ ытԓён нивын: Ынан мытратаӄэчгыӈӈын.
Ынӄоры кэйӈын пэԓӄэтгъи.
Кэйӈыйичьэмиттумгэ наԓӄырэрыӈӈогъан умӄы.
Аӈӄачормык нэԓьугъэн ръавыйӈын.
Ынкы амынан ныръэвуӄин Увъаԓяйӈын, ынӄэн кэйӈын.
Йынрыткынык-ым нынымытваӄэн ӄэпэр.
Ытԓён нытԓепӄин.
Гытъэвкы ръавэты ӄытгъи.
Ръэвык ӄача нъэйӈэткуӄинэт иʼгыт ынкъам риӄукэт.
Эʼӄэԓиӈэ кайӈэты, ӄэпэрык яаԓ нъэԓгъэт.
Увъэԓенэ нинэвириӈӄин ръэв.
Ӄэпэр ымы эʼнӄу нинэԓгыӄин.
Ӄэпэр вэнԓыги эймэквъи.
Увъэԓы ръавыткынгыпы кэӈкэԓетгъи.
Ӄэпэр ивнин: Вытку ринэнруԓыԓтэвы - рэймэвы.
Игыр-ым ӄырым!
Ынръам кэйӈэ кыпԓынэн ӄэпэр.
Аʼмын аны вытгиӈэтгъи ӄэпэрин гыткаԓгын нанӄэты, тъайытчанэн, егъентонэн.
Ръавоӈногъэ ӄэпэр, нинивӄин кэйӈын: Гынмыеп тивыркынигыт!
Нъыруԓтыгъэн - ӄырым тъынрэӄэквыт!
Ӄэмипԓыткук, ӄэпэр панэнагты йыԓӄысӄиквъи.
Арычга нинэгитэӄин кэйӈын.
Пэтԓе Увъэԓы въигъи.
Йыԓӄыма ӄэпэрык, ръавэты эймэквъи умӄы.
Риӄукэт эвыр иʼгыт гынтэквъэт омӄайпы.
Нэныгъевын ӄэпэр.
Еԓьой!
Мургинэйгыт инэнъегтэԓевыԓьигыт!
Ӈаан ръавэты умӄы ӄытыркын!
Ӄэпэр очыткогъэ: Тырэнгынтэвэнӈытык - аԓва ӄыԓетык!
Ӄутгъи.
Эʼйӈэвнин умӄы.
Йъонэн ӄэпэрэ, ивнин: Коԓё аваԓёмкыԓьэгыт!
Умӄэтэ нинивӄин: Нэмыӄэй тыгытъэтыркын!
Умӄы вэнԓыги ӄамэтваӈӈогъэ.
Ӄэпэрэ йъонэн.
Ӄаптэткынэты пиӈкугъи, ёойвыӈӈонэн - нэнаԓвавӄэн, ӄынвэр эʼннэпы моонэн.
Рыпиркыԓевнин ынкъам тымнэн.
Аʼтчаԓьыт иʼгыт ынкъам риӄукэт эʼйӈэвнинэт: Ӈоот вай ӄынугыткы!
Еп нычиитӄин.
Эвыр наномгогъан.
Ӄэпэр-ым панэнагты эквэтгъи.
Роԓьянвыт ивнинэт: Еԓьоторэ!
Вай гым тэквэтыркын!
Ӄываԓёмгытык митъэԓыги: эчги нарайъоркынэтык эрмэчьэ - ӄыруԓтыркынитык!
Ӄэпэр эквэтгъи.
Ӈотӄо умӄэтэ ръэӄэԓиӈэвнинэт иʼгыт, риӄукэт.
Эвыр-ым ымыԓьо эквэтръугъэт.
Ытръэч.
Рэӄокаԓгын ынкъам кэйӈын гэԓьувыԓгыԓинэт.
Риӄукэтэ пынԓёнэн: Ытԓён ӈан гынан этъопэԓ ынанръанот айыԓго нинэԓгигыт?
Кэйӈэ татԓыгнэн: Ынанэтъопэԓ гымнан айыԓго нинэԓгигым умкычыкукин.
Риӄукэтэ пынԓёнэн: Ытԓён ӈан-ым ръэнут умкычыкукин айыԓго нинэԓгигыт?
Ик-ка-ако!
Энмэн ытԓён рэвымрэв!
Риӄукэтэ тэнӈу ԓыӈыӈӈонэн.
Кэйӈэ ивнин: Иаʼм ытԓён тэнӈу инэԓгыркын?
Аʼм вынэ итык гынин айыԓго ԓынъё гымнан нэнаӄонынмэгым!
Вынэ ӄырым ӄыӄонынмыгын рэвымрэв!
Миӈкри ӄун омкычыкоеквэ ԓяйвыма ытԓён майӈычаӈыттыгыргын риӈэсӄычетыԓьын!
Ынӄоры-ым кэйӈэ пынԓёнэн рэӄокаԓгын: Гынан-ым мэӈин кытайыԓго?
Гымнан майӈайыԓго нинэԓгигым энмэн ытԓён тымкыԓевыт!
Миӈкри ӄун ыныкит ынан оʼраӈанӄо ръэнут нэнагтыӄэчгытрынпэравӄэн ынӄъом ныпэгԓяӄэн, ӄымэԓ-ым ынӄэната гымнинэт тумгыт нымкыӄин нэнанмыӄэнат.
Нэмыӄэй кэйӈэ тэнӈу ԓыгнин.
Ивнин рэӄокаԓгын: Итык гымнан гынин айыԓго ԓынъё тымкыԓевыт гаймаӈэн мэчынкы нэнаӄонынмэгым!
Риӄукэтэ ивнин: Вынэ ӄырым ӄыӄонынмыгын!
Энмэч гыт ынӄэн наранмыгыт!
Ынӄоры-ым ӄръачетыӈогъат.
Ӄынвэр риӄукэтэ ивнин: Китаӄун гынан вайыӈӄэн ӈэгны гыргоԓягты ӄыԓыпйиквигын, ынанъаёк ӄэйӈун ынӄо ӄоԓ ԓейвыркын тымкыԓевыт!
Ынкъам гым-ым вайынрэ омкычыкогты мыԓӄытгъэк!
Амъянра мыныԓӄырирынэт мэтиву айыԓго ԓынъёттэ!
гэӈирэнрэвымрэвуԓин, кэйӈын-ым атӄо гэԓгыԓин - ӄэԓюӄ-ым гэԓӄэгнэвԓин.
Кэйӈын ныпкитчыӄивӄин риӄукэк, эвын ныԓгатӄатӄэн чама нымутԓытъыръуӄин ӄагнаквыргэпы.
Пыкитԓьэн кэйӈын ивнин риӄукэтэ: Эвын-ым тивыркынигыт: эʼтки тымкыԓевыт!
Айыԓгыгыргын чама эмтэгинӈэтыԓьын!
Ӄэԓюӄ-ым кэйӈын авъеткынка нытваӄэн, ытръэч нытъыԓкамаграӄэн.
Риӄукэтэ ивнин кэйӈын: Гынинэт-ым вай вайыӈӄэнат айыԓго ԓынъёттэ ӈирэӄ рэвымрэвыт тырэтынэт.
Рыпэт ԓёнтатԓыӈа рыннин кэйӈэ рэӄокаԓгын, ӄэԓюӄ эмтъыԓе!
Энмэч-ым рэӄокаԓгын нывэнвыкоргавӄэн, эмчимгъутэ нивӄин: Коԓё ивкэ миӈкри мынмыркын!
Ԓыгэн-ым ӈан ӄымэԓ тъытэйӈэтынӈэгъэк!
Риӄукэтэ ивнин кэйӈын: Вынэ ӄэԓюӄ гымнинэйгыт ыʼԓгытумгигыт, аʼтав мырэнмэԓевэнӈыгыт.
Наӄам ԓымӈэ кэйӈэ татԓыгнэн: Итык ратваӈыт инэнмэԓевэтичгыт гынинэт, аʼтав таԓваԓывавтагнэты ӄинэрэнмэԓевэнӈыги!
Рэӄокаԓгын эӄыԓпэ чемгъотвагъэ ынкъам иквъи: Ытръэч-ым ԓыгэн рэтэвиминӈыгъэ, итык-ым ԓыгэн кытэ.
Кэйӈэ ивнин: Ԓыгэн мачынан!
Эʼтки тырэмэԓевӈыркын!
Риӄукэтэ тэйкынин пэнъёԓгын, ынӄоры-ым йынйына атынвэпы нининэнъыԓиӄин, ӄоԓ-ым ӄэԓюӄ нытъыԓкамаграръоӄэн!
Риӄукэтэ нинивӄин: Еԓьоӄай!
Пычкытэ рэтэвиминӈыгъэ!
Энмэч ԓыгэмаԓявыӈогъэ!
ымыԓьэты ӈыԓетгъи!
Эчги ымыԓьэты рыгрыг тыԓвыгъи - кэйӈын въигъи!
Аʼмын-ым рэӄокаԓгын ыннангэвэгты тэкичгынӈэгъи.
Ымыԓьо эмнуӈкинэт гынникыт гумэкэтԓинэт.
Иʼны, ӄораӈы, кэйӈын, ӄэпэр, ыԓваӄор, рэӄокаԓгын, мэԓётаԓгын, йиԓьэйиԓ ынкъам пипиӄыԓгыӄэй.
Ытри амрарачвыӈӈа гумэкэтԓинэт: эпԓеэн мэӈин ынанэнъычьын эмнуӈгынникык.
Иʼгэ гантэнмавԓен инъыԓьын ынрэмэчынпыиʼны.
Ӄаата-ым гантэнмавԓен авынъысӄаӄовэнӄор: ӄааԓвата-ым- ыԓваваӈӄасӄор: миԓютэтэ гантэнмавԓен нэмыӄэй ынрамачынпымэԓётаԓгын.
Ынӄэнат-ым гынникыт ӄонпыӈ рытэнмавъёттэ, ӄонпыӈ энъэргыпатыԓьыт.
Эʼквырга вэнԓыги ымыԓьо гарачвынԓенат.
Вэԓерӈан ԓыгэчекыяайпы гамгоԓенат.
Уʼрэӈэнри тыԓяма ӄонпыӈ ыԓваваӈӄасӄор ныяаноттыԓякэн.
Ынкы нычымчыӄэн иʼны.
Иʼгык-ым - ыʼсӄаӄовэнӄор.
Ыʼсӄаӄовэнӄаак-ым - мэԓётаԓгын.
Ӄынвэрэвыр, ярагты тыԓяма, ыʼсӄаӄовэнӄор янотыԓьо нъэԓгъи.
Ымыԓьорык вэнвэпы кыԓек ныԓвавӄэн.
Миӈкри-ым ытԓён пэнин гэкэӈыԓьэтык яаё оʼравэтԓьата, ынӄэната кыннымыркъав ныԓеӄин.
Ынанъяаԓеӈӄач ӄонпыӈ ныԓеӄин йиԓьэйиԓ, ынкъам ынӄоры рэӄокаԓгын, ӄэпэр ынкъам кэйӈын.
коԓё нымэйӈытэԓгэтӄин!
Ынӄоры-ым ыʼсӄаӄовэнӄор пыкиргъи, ынык нычымчыӄэн ыԓваваӈӄасӄор, ынык яаԓеӈӄач гатваԓен иʼны, эвыр иʼгык яаԓ мэԓётаԓгын.
Ӄэԓюӄ-ым ымыԓьо ԓыԓепыԓьыт иквъэт: Оок како-о!
Пипиӄыԓгыӄэй янотыԓьо итгъи!
Таӈымыԓьо пэчайвынэнат - аԓымыӈ ынанмыӄычьыӄай чама ынанчевтыгыткачьын!
Чама иквъэт: Китаӄун пыкэрыӈокэнат винвыт мынгитэсӄивынэт!
Эпԓеэн мэӈин ынанэвԓываӄычьын?
Нэгитэсӄивынэт винвыт.
Ныԓьуӄинэт таӈвэтгырыӈ ваԓьыт пипиӄыԓгин ыʼԓрат, эмчымче ръэтъеквэк ваԓьыт.
Ипэ-ым ыʼсӄаӄовэнӄорэн ынанорачьыт винвыт.
Чичеквъэт: ипэ ыʼсӄаӄовэнӄор янотыԓьо гитԓин.
Пипиӄыԓгыӄэй нэчичевын ынӈот: ӄытԓыги ытри ныԓгинымкыргэри, ытръэч танԓымынӄэн ыʼԓрачыкойпы нъаԓянтоӄэн: коԓ намэчатӄэн-ым, ынраӄ ӄоԓ ӈоонко пэтԓеӄэй ныпинтыӄэтӄин, ԓыгэн-ым ӄынур ӄонпыӈ пипиӄыԓгыӄэй нывытрэтӄин ынкъам ӄынур ӄонпыӈ ныяноттыԓяӄэн!
Ытръэч ынанъяраӈӄачкэн ԓыԓяпыԓьэты гэпкитԓин ынкъам ӄытԓыги нъыръытэԓгэтӄин!
Ынӈин вай!
Ытръэч.
Таляӈкы ыʼттъыютԓьэт увэленутэкин гатваленат эвын увэлеԓьу.
Чигтэленъепкин ынкы ваԓьыт чит ганымытваленат нымэԓьэв, аӈъока.
Ынпыянвэн нинъэйвыт вэтыӄун танлымалявъёлӄылтэ.
Ынкъам тэлвэ моргынан ынӄэн чит вэты кыляёлӄыл, яатԓьэты тывъёлӄыл ынкалӄаӈын.
Тэлвэ ӈэвъэнйыръын ынтыёԓьатыԓьылӄыл - епэчгин ӈээккэӄэю ныторымгоӄэн гъюлетык : ваӈэк, эʼптык, тааткок, энанватык, тарытрыӈкы, эвыр рачыкон рымигчирэвык.
Ӈээккэӄэй, лыгэн ыяагты танчайвыткоӈ нынъэлӄин, ытԓьата нэнанлымӈэнавӄэн нотайпы лейвык.
Нинэныгйивэтӄин тэнутэсӄыӈкы.
Янот, турэлетвык, нымыйӈалӄэнат.
Наӄам винрит ымы тэлеӈ гэчимгъулинэт.
Винрит ныкэтгуӄинэт нутэсӄык эʼлыткук.
Киткит рыпанрэвавкы нутэсӄын, кинмыт нывытрэтӄинэт.
Нивлыӄинэт, рылгымил уʼмэԓьыт, кинмыт, ӄутти-ым гытыӈ ваԓьыт, - нэтлегӄинэт.
Ԓьэлеӈит, ӄэтытвак нутэсӄычыку, нэтлеэтӄинэт, ынкъам мытӄык рытук, кырвэнтонво ӄулитэйӈэтык, нэмэлымӈэ нычачаӄэнат.
Ынӄоры, ыныкит нутэнут нывтатӄэн, ынръам ԓьэлеӈкин вагыргын лыги нытчыӄин.
Янот нытапаттъылӄылӈыӄэнат.
Турынӈэԓьыт ыпаттъылӄылтэ нэтлегӄинэт, янот-ым туннэлюк мачнычымйыӄэнат.
Рымавтыт нынуӄинэт рымэмылмоллылгав, рымэтэ, ынкъам рымытӄылгав: мытӄымыт чимычвиткутэ.
Ӄутырык-ым лыгэннынръэлевӄинэт муллык.
Ынӄэн тэйӈэт - турынӈэԓьыт рымавтыт, вытвыттэ рук нычачаӄэн.
Ынръам ԓьэлеӈкин роолӄыл, ӄэтоолӄыл чама ыпаттьо яаёлӄыл,нэмэлымӈэ ныпатӄэн.
Миӈкри-ӄун апатка рытык ӄынур ныйигэтӄин.
Чама татынгэтъянвыт нивӄинэт: Ии, ынӄэнат апаткэӄоӄоӈаԓьыт, ӄынур гывчелкат.
Гывчелкат, йиԓьэвытрыт, киткит мыӄыӈ ваԓьыт, ӄонпы выквыткынык ӄынур вэтчатваԓьыт, ӄынур гамганотагчеԓьэты пынлёԓьыт.
Ынӄэн нивӄинэт нутэгчиԓьыт.
Нэмэ ӈоон пинтыӄэтгъиамрамӈылёԓьанӈа.
Ынкъам нутэгчиԓьэ носӄэӈ.
Вайыпаттъылӄыылӈытаԓьыморэ.
Ӄутырык-ым вичу нытчыӄиӈ.
Амӈылёԓьатка, энмэч ӄытавтыӈыркын, ампынлёԓьатык, нэмэвытвыттэ ӄынвэр рэриӈэӈыт - эʼчгынрэ рэтэӄуӄуӈэӈыкыкватӄоӄоӈата.
Ӈэвысӄэтэ нытэйкыӄин амалватыӈачьэпы ԓьэлеӈкинроолӄыл: юӈэвыт, ыпаттъылӄылтэ, рылӄыӈэт-чипъэт, вытвыттэ-рымавыт.
Ынръам ӄэтыӈоръоӈӈок, ыныкит ныръынтоӄэн, рэмкынпэпэӄылгывэракнынъэлӄин.
Нэмэлымӈээтлы эмӄынгивик ныръынтон.
Эты, миӈкри вакэлеӈит: лымэвыр аӈӄы эгилэ итык, оматык ӈаргынэн - ныръынтоӄэн.
Ричитык нынилгиӄэвӄинэт эӄуттэврэт чама рыркэн кэӈиӄинтэючгыт.
Пипиӄылгэ въэйкин кэнмылгын нынумэкэвӄин, ывэрачыконытамайӈыӄэнԓьэлеӈкин чинит роолӄыл.
Колё нымкыӄиннутэсӄыгиӈэтэ, чама нотасӄыткыната нинэривлыԓьэтӄин палӄомралгын, ээкэлгын, кымчекылгын!
- Нутэгчиԓьэ ӈэвысӄэтэ колёамалваӈ ваԓьын кэнмылгын ԓьалянръоӈӈок ныривлыӄин.
Ӈээккэӄэгти ӄырым яал нытванат ынпыянвэпы.
Ынпыянва ӈааккаӄаеты нынкалыровӄэн, миӈкри ваԓьын тыӈачьылгынԓьэлеӈкы роолӄыл ынкъам вэты тайкыёлӄыл, миӈкри ёолӄылпыгпыгчыко.
Этлы эмъюӈэв пыръёлӄыл: юӈэвык нынръэлевӄинэт ӈыргэт, киткит вэчовтыт.
Ыпаттъылӄылык нынръэлевӄинэт тэркывтыт, вээвтыт, тыӈэԓьыт ваамнолгык, йыркыӄэву рук чама ыпаттъо лыӈык туртэкичгык.
Ныгтыйгыӄэн эйгысӄыкин нутэнут, колё ныёоʼӄэн.
Ӈэвысӄэтэ лыги лынъёлӄыл амалваӈ нъэлыԓьын ӈаргынэн.
Ынӄэната ымы яраӈы гэнчимгьувлин, миӈкри ваԓьылӄыл: утъымыт, варэт, рэтэм.
Элеръук, вэты нырэтэмэтӄин яраӈы рэпалга, миӈкри кун элек ванэван ӄонпы нъэӄэгнитӄин.
Айгынлейпы йъок, пэнин ичычгэтыԓьын: кытыйгын чама эчывъяч.
Кытайычгэръок аӈӄайпы - тъаёвъял чама ичычгын.
Нутэнут ӈалгыл аӈӄаԓьын, тапӄаткынык ваԓьын нымытван пэнинэʼӄэйгэтыԓьын.
Ынӄэната элек яраӈы вэты нырэтэмэтӄин рэпалга, этӄыявкэгты ёрот ынкъам чоттагнычыкокэн нымытвакэн яанаӈат.
миӈкри кун элек ванэван ӄонпы нъэӄэгнитӄин.
Айгынлейпы йъок, пэнин ичычгэтыԓьын: кытыйгын чама эчывъяч.
Кытайычгэръок аӈӄайпы - тъаёвъял чама ичычгын.
Нутэнут ӈалгыл аӈӄаԓьын, тапӄаткынык ваԓьын нымытван пэнинэʼӄэйгэтыԓьын.
Ынӄэната элек яраӈы вэты нырэтэмэтӄин рэпалга, этӄыявкэгты ёрот ынкъам чоттагнычыкокэн нымытвакэн яанаӈат.
Ыныкит рэтэмэтык яраӈы каргытӄыԓьота, илыръук, ныйитръуӄин чоттагнэты - элыӈаӈгыргын.
Чама яагты ваԓьыт: эвиръыт, нэлгыт, энэтрон-ёроӈы, яаё элек, - нэчепыӄэнат.
Мэлетык, ӄымэл нытапъаӈӄэнат ӈаргын.
Ӄутти, кытэтӄыявыԓьыт, ныкыквыраӄэнат.
Этъопэл таачьата нынкыквавӄэнат.
Ынкъам вэты эӈъэлю нылгыӄин элекин рэтэм рэпалгэн.
Тэӈыйипыкимыръэнут нымытвакэн, яагты ваԓьын, этъопэл ынӄэн эвын.
таляӈкы нынымытвапэраӄэн.
Нэмэлымӈэ рэмкын гаӄэнъянвылен.
Нивӄинэт.
Ии, ынӄэнат гаймычьыԓьыт.
Ынӈъэм ынӄэн тэӈэмчинит яанаӈ рытомгавъёлӄыл, тайкыёлкыл, эмытъэт епэчгин ӈээккэӄэю, ӈинӄэю вама - тургыттэпэвыԓьыт рытляпавъёлӄылтэ: ваӈэк - ытԓьата, тэминӈэтык - ытлыгэ,ынкъам титэ липле эвнэтгивылтэткэ нымэйӈэтынэт.
Лыэрачыко нымытвак, ыныкит таӈкычгэпык нымытвагыргын ынкэкин, нэмэ лым танычьыыргын.
Кыткытръок, туръылытвык, кыкватык нутэсӄын, ԓьэлеӈкин яаё ёроӈы нынпирӄыӄин.
Ӈалгыл аграт нынтитгытэтӄинэт, эʼрти , ӄынур пучьэт, ныгтоӄэнат.
Ротъым ынӈин вэтчагты нынпэлявӄэн.
Ротьымэты нынилгиӄэвӄин элекин яаёлӄыл энэтрон, тайкыё нэмыӄэй ԓьаляӈӄаанмыёналгэпы.
Амынан кынмэн нуԓьивэтӄин, миӈкри-ӄун нынпэлявӄэн рэлку ыннэн ээк, рынлявъё эмвулӄытвик: эргыӄаво.
Чама, ӄол нитӄин, нораёаʼтӄэн ӈаргынэн, мъыкмиӈыԓьыт ныралкотваӄэнат.
Элекин яаёлӄыл ёроӄай ныппылюӄин, чама нымыркуӄин .
Мэлмэлетык, ымыԓьо нынтоӄэнат.
Ынкъам ӈавэтынва нинэнитлитӄин чьовыргын, нинэквутӄин ротъымык .
Нинэнԓьэтэтӄинэт ӈаргыногты нэлгыт-айколтэ, нэнатэвляӄэнат кытыйгырайвалявкы, нинэнчымӄэтӄинэт, ынӄоры нинэтрилӄинэт рэнолыӈкы.
Нинэпириӄинэт ӈирэӄ-ӈырокрилти галгэн, нэнаӈоймалеӄэн рэлкун.
Ӈуйӈугти нинэнлывэтӄинэт пэнъёлгык.
Нотайкоч рэлкукин - рэпалгэн, ӈан чит яаё рэтэму: мэчынкы нъигигэтӄин, аткэка нынъэлӄин, ынкъам нытчыпӄин нотайкочо - нутгыӄин тэнъэк ымы ыттэ.
Ӈэвысӄэтти нылютэӄинэт эʼчуулгычыку, ынӄоры нытэнъэӄин нотайкоч, миӈкри-ӄун тэленъеп уйӈэгатвален чоп.
галгэн, нэнаӈоймалеӄэн рэлкун.
Ӈуйӈугти нинэнлывэтӄинэт пэнъёлгык.
Нотайкоч рэлкукин - рэпалгэн, ӈан чит яаё рэтэму: мэчынкы нъигигэтӄин, аткэка нынъэлӄин, ынкъам нытчыпӄин нотайкочо - нутгыӄин тэнъэк ымы ыттэ.
Ӈэвысӄэтти нылютэӄинэт эʼчуулгычыку, ынӄоры нытэнъэӄин нотайкоч, миӈкри-ӄун тэленъеп уйӈэгатвален чоп.
Ыттыт колё нэрмэкин тэнъэткук чама ныкэтгуӄин танойгынмытатык, тэнъэк мытӄыквыт ынкъам ӄутти мытӄыръэлетыԓьыт яаёлӄылтэ.
Оʼмрыӈа - эмэйыӈкыԓьин ӈэвъэнйыръыӄэй, ытръэч унмык авэтгавкыԓьэн.
Нунтымӄин, ынкъам ӈэвысӄэттумгэ айъокыԓьэн.
Вытку чинит ӄытэ нитӄин ырыкагты, ръэнутэт, этчеты ваԓьыт, рымэгчеравыӈок.
Ӈавэтынва Оʼмрыӈана яӈачыкойпы йытонэн энэтрон ынкъам етъаӈрытчынин: йъэнниткунинэт чематгыргыт.
Эвын ӈаргынэн гомавлен.
Энараԓьыт нэмыӄэй нэнэтровӄэнат.
Ӈэвысӄэтти пынлятвылга нитӄинэт: нывинрэтвылгыӄинэт ронпатык.
Оʼмрыӈа, энэтровыԓьын, ӈэвысӄэтэ найъон, нэвинрэтын ронпэрӄыԓьын.
Наӄам колё нымэйыӈӄин ԓьалянрон: ӈыранчьовыргыԓьын.
Нэмэлым чьовыргыт гарылгыленат налгэпы: тъэр нэлгыт - ынӈин мыкэԓьыт чьовыргыт.
етъаӈ гэтчылин, лыгэн ытръэч таӈынпэрӄы гэтчылин.
Ӈалгыл аграт нэнтитгытэвынэт,ӈаргыногты натанат, иӈӄун таӈынчымӄаты.
Ынӄоры нэнвиривын ымыԓьэты росӄын, нэнчымӄэтын, нэмыӄэй виин ӈаргыногты натан ръэгэгавынвы.
Гэпэӈъивэтлинэт.
Оʼмрыӈана пынлёнэнат: Виин кытэ мынпаӈъэвӈыто?
Ӈэвысӄэтти татлыӈгьат: Ии.
Рывиривнин вэлмоллыёчгын, йымэтваԓьын.
Йытонэнат моллычыкойпы ӄаматкынэты ӄорэн ейпыт, рэрыԓьыт.
Муллымул лыгэн киткит гавэлчачален.
Ӈэвысӄэтэ нивын: Кыкэ, энмэч гинэригыт.
Ԓьэлеӈкин ӄоранматкэн ейпыт гэнэрлинэт, энмэч муллычыку гаёленат: гэтэнрэвычгылинэт, гэтэнмуллырэлинэт, рыпэт мэлитчетыԓьыт.
Ӄутырык-ым ейпыт, тэгмэчынкы рэрыплыткук, лымӈэ ныпатӄэнат, нурэныпгыпгэвӄинэт.
рыкылванма пилгын пыгпыгкэн, ӈэвысӄэтэ ӄаматкынык нынрамавӄэнат кэӈиӄытъулти чама ейпыт.
Ӄамэтвама, нывэтгавӄэнат, нымӈылтэлвылгыӄэнат, тэнӈыткучьэтэ.
Тэгмэчынкы гапэтатленат рооттэ.
Оʼмрыӈа иквъи: Ӈотӄo раёоʼръогъа, аʼӄанотагче вак, лёнлят мынъыпатынат ?
Ии, ӄэйвэ, - очыткоаʼт.
Ӄол иквъи: нъэлгъэт?
Чама мынъымыйӈалмык.
Оʼмрыӈа иквъи: Евъев, ԓьэлеӈкин ёрот мынынкыквавынат, ынӄоры мынъёпат.
Ӄутти иквъэт: Нэмъэм колё мигчир пыкиргъи!
Ии, ӄэлюӄ-ым ынӈин ваԓьын мургин нымытван, опопы лыгэн мыныркылеркын.
гамэмылёлен ровтыԓьа.
Ӄаймэмылытъол тэгнутгыӄин рук.
Чама аръапаквъат.
нынъэлӄин - нэвлытъылевӄэн.
Лыгэн ӄынур аӈӄаткынык ытръэч ӄаата нынъэлӄин тактиркытир.
гэтэӈъигигэтлинэт, нэнчымӄэтынэт.
Ԓьэлеӈкин ёроӈы нымэйыӈӄин!
Аграт чьомыткынгыпы нэнкылвэтынэт, ынӄоры ӈирэюну нэрэнитлинӈынэт: колё нитчыӄин аграрон.
Мэчьэмэтыткутэ чоттагнэты нанатвын.
Ӈаргын вэтчатваԓьыт ӄлявылтэ эймэквъэт: Како, нэрмэтури!
Ӈэвысӄэтэ нивынэт: Таам, анъяткока, ӄывинрэтгытык.
А, наӄам миӈкри рынэткы?
Ӄэлюӄ вытку мытӄэмиплыткумык.
Нэвысӄэтти гомавленат: гаӄончечгыргынтоленат.
Накамлым ӄлявыля эӄылпэ нанатвынат ымы нэтрилынэт яӈак, ӄынур нылгинымыркуӄинэт.
Ӈэвысӄэтти, эӈъэлетык, гатгытлёленат.
Оʼмрыӈана ивнинэт ӄлявылтэ, винрэтыԓьыт: Раӄамэтвантык?
Ов, вынэ ынӈытэк мытыплыткумык, энмэч рай ынпыначгын, ӈэл- гытвэтатыԓьын, мынвинрэтчыӄивын.
Ӄлявылтэ нытоаʼт.
Нэвысӄэтти вакъоаʼт чотыквыткынык.
Кытэ вакъотвааʼт, ынкоры нивын Омрыӈа: Вынэ чеӈэт энэтрон мыныквутын ротъымэты, таӈоԓьэваты мынытчын.
Эʼми, ӄынвэт ивиниԓьын Тыӈэсӄын рэпкиры.
Оʼмрыӈа иикэтгъи, иквъи: Ии, опопы плыткуԓьымури.
Нэнитлитын ӈэранчьовыргыԓьын энэтрон, нымыркуӄин: гатаӈыныпъавлен кыткыткэн кытыйга, туръивэвык, ымы аегыткэка гэтчылин.
Ӄэлюк ӈавэтынвыӄай нэмкумъыӄин чама нываӈэӄэн, ӄымэл ёроӄай илгэ, эпуйъэкэ.
Ымы уԓьивыт эчерикыԓьинэт, ӄынур ръэгэгавъёттэ ӈаргын.
Наӄам аны тэтгыргыт!
Нэмэ ӄутти, ынръам эвлыӈ ваԓьыт, уԓьивыт Оʼмрыӈана ратвынэнат.
Ӈэвысӄэтэ ивнин: мытрайпанӈынат.
тырэплыткуӈын.
Ӈэвысӄэтти рагтыаʼт.
Аплёратвака, пыкиргъи ивиниԓьын, эвын гамэмылёлен чамагунъэлюлин.
Колё майӈыколтаԓьиӈын.
Виин амколталгын, мытӄыԓьын, гэныпкирэтлин.
Ынкъам орвык яал - мэмылтэ.
Орвык гэквутлинэт мэмылтэ, эʼмэтэ рыпкирэннинэт.
Оʼмрыӈана ягнанэн пкитԓьэн.
Рырыткунин эномат.
Ръылининэт мэмылтэ чоттагнэты, рытрилнинэт ӄамэквыткынык.
Нэмэ ӄаймэмылтэ!
ӄаймэмылтэ!
Тыӈэсӄынэ ратвынэн колталгын, ымы ӄамэквыткынык рытрилнин.
Оʼмрыӈана ръарӄатвынэнат ыʼттъыт, гуннинэт орвытараӈык.
Тынэсӄынэ-ым орвор орвытараӈык гыргол рытрилнин.
Орвытараӈ, орвытрэтъёлгын, гэтэйкылин номоттэпы.
Ынкы чама нытэйкыӄинэт кыкватъолкэн энаймэёлгыт: волвакы гытоттыт нынкылвэтӄинэт.
Ныймэӄэнат гытолгыт, кыткыткэн мэмылёйыръыт, унъэлин рилеӄэтъулти, рывыткоёт.
Миӈкри-ӄун омавык ӈаргынэн тэкичгыт нутгывилетӄинэт.
Ынкъам кыткыткэн тымъёмэмыл, лымӈэвыр унъэл, опопы лыгэн нынкыквавӄэн элекин роолӄыл, кырвэнтоквын.
Кыкватъолтэ нынукэинэт ръыпъалгав.
Ыпъэт-ым нынуӄинэ т эмэлек, рыръэлевэ ивук.
Ӄутырык кыкватъолтэ ныёӄэнат мытӄычыку-ивучыку, ынкы ёк, эйигэткыԓьинэт.
Оʼмрыӈа ныӄалялвынвэтгавӄэн ыʼттъыквотанма.
Ыʼттъыт, ынин рымайӈавъёт, нэнатагчечаӈӄэнат, нинивӄинэт: ӈавэтынвэты.
Эвын нывулӄытвиӄин.
Эӄылпэ рэнэтыркынинэт ыʼттъыт.
Амкытгынта чоттагнэты рэсӄиквъи: гамэтъантэнмавлен ранъёчгын.
Ывэрачыкойпы йытоё ӄопалгын гэчимычвиткулин.
Нинэнинтыӄинэт ӄопалгытъолтэ ыʼттъэты - гырголяйпы эрэттылеԓьыт ныпэглитӄинэт.
Рэнэтыплыткук, уӄӄэм рымылюӈэннин ыʼттъэты, ынкы орвытараӈык рытрилнин, иӈӄун ныкыкватын.
Ӈавэтын амкытгынта нылейвыкин ӈалгылегты.
Гакоргавлен, иӈӄун тумгытум, ивиниԓьын, гунъэлюлин.
рэкулым мыткултэнӈэ.
- нычимгъуӄин.
Тыӈэсӄын нытивыткуӄин ранмычыӈкы.
Оʼмрыӈана рывиривнин кукэӈы - эвын гититлинэт эръэт, эмылытъолтэ.
Рэсӄиквъи Тыӈэсӄын, вакъоэʼчотыквыткынык.
Рырыткунинэт кыелпынитти, ивнин Оʼмрыӈа: Кита ӄэнапчакъарэ.
Оʼмрыӈана йыннинэт рыъягыт, лыгэн эвыр тапъагнэнат, ымы танойгыкэонагтэ йымэнэнат пъаймэёлгык.
Этын эмычвытэ нъэлгъи: нъэлгъи: Како, энмэч роквотэ!
Ии, - очыткоэʼОʼмрыӈа.
- Гынмыл, гыт турэквэтык, ӈэвысӄэтэ нэвинрэтгым.
Ымы ԓьалянрон нэвинрэтгым рэмкумъэвык.
Ӄымэл епэчгин тэркэвтытвэтыляма, мытыплыткумык.
Ӄаӄа, ӄымэл рэлкун таӈэгэты рэнъэлы йылӄэтык.
Ӄэмиплыткук, Оʼмрыӈа ронвэрэквъэ, нычимгъуӄин: вэлет-ым тумгытум коргаквъэ.
Ӄэглынангэт, торэнэтрочыкон, турээкэтык, гакырвэпэрален.
Ымы айколтэ, рырыратъёт, мэлечерикэ гэнъэтлинэт.
Райылӄанӈыма, Оʼмрыӈа нычимгъукиӈ Рэӄулым колталгын чавчывагты, турулвэвык, рыԓьататъёлӄыл.
Налгэты пууръичгын чама лыгэн пкэрыквын авынраԓьык.
Ӄэйӈун ралгэкоргавӈыт колтагты.
Ӄэтэв тумгытум эминэԓьуԓьын, вачаӄ-ӄун ытръэчыʼттъыт мычвынтэ.
Аʼмын ӄэтэв ыʼттъыт, микынъэм нъэвинрэркынин.
Чама рэтэм, ԓьэлеӈкин, каргатгъэ, итык епэчгин варкыт ԓьэлеӈкин нэлгыт.
Ынан, ӄэйӄын ӄэтыӈоръоӈӈок, мыпаколыргонат, аʼараянвыт мынрымэнат.
Наӄам ытръэч амынан ярачыко мигчирэтыԓьын.
Оратвааʼт чеэкэй нымытвак, уйӈэ эгмиӈыкыԓьинэт.
Нылвавӄэн кымиӈэтык.
Эчги нытомгатӄэнат, эчги нынанӄатӄэн, эвыр нэрэтӄинэт.
Ейвэчу нинэлгыӄиныʼвэӄуч, ымы чинит нывэннэтӄин -кымэӈыянвэты,ӈааккаԓьэты, тумгытум - ӈэӄагԓьэты.
Оʼмрыӈана лыгитэӈу нинэлгыӄин тумгытум, ӄэлюӄытлён нылгинытэӈӄин ӈавъанэты: ейвэчу нинэлгыӄин экымиӈэткэ ваԓьын.
олвытвакыԓьэн: ӄонпы, ымгэвэӈэт, аӈӄайпы лейвыԓьын.
Чама яраӈы ынан пэнин рычекоё: имырэӄык нылгинытэминӈьнӄин.
Яракэн рэнмырил тэӈэкээкыԓьин.
Галгэтанрынӈыленат, гэлгитэӈкээтвылинэт тэврит.
Эмыръаяанаӈ, утъымыт гэлгитэнтэйкылинэт.
Ярачыко таӈычьыыргын нымытвак.
вэлыт, ваӈэкэн; ӄэмэт, рилӄунэӈэт, эръэмпэкин эръэнчинэӈэт имыръэнутэт нинэтэнтэйкыӄинэт.
Ымы пэкулти, инээнӈэткинэт - нинэнтыӄинэт Оʼмрыӈана.
Нинэтэйкыӄинэт амкомъэты, вылтэты ваԓьыт эрмъэгтэкин мумкылти - умӄэлевтыӄэгти.
имыръэнутэт нинэтэнтэйкыӄинэт.
Ымы пэкулти, инээнӈэткинэт - нинэнтыӄинэт Оʼмрыӈана.
Нинэтэйкыӄинэт амкомъэты, вылтэты ваԓьыт эрмъэгтэкин мумкылти - умӄэлевтыӄэгти.
Эвын чегталяӈкы рэмкын нылейвынӄин магляԓьата Аколыма-рамкэты.
Наӄам эвын чит рэмкын энӄивъыттъыԓьын!
Алвавкыԓьэнат рэмкичик: ыяагты лейвык эӄылӄылкыԓьинэт.
тэнуйгын - пкэрыквыт ныйӈэӄинэт авынраԓьэты.
Нэмыӄэй Тыӈэсӄын, ӄол нитӄин, нычагыргатӄэн.
Ӄымэлгынан нинэрэтӄинэт валят, пылвынтыт, пэкулылӄылти, кэмлилют, нэлгыт - лыгэн ӄун танъяач ваԓьыт имыръэнутэт.
Ынӈин эвын читтэленъеп рэмкын гэчинъюргэвлинэт.
Энаԓьоянвыт, аӄытлекэянвыт аӈъока ганымытваленат.
Нэмыӄэй Тыӈэсӄын ытри Оʼмрыӈа аӈъока ганымытваленат.
Тыӈэсӄын, ёаʼнма, ярак олвытвак, ванэван нытымӈэтвааʼн.
Тылгыма нутэсӄын, тэнуйгыт, ӄэюнъэлин култэт нинэнвилевӄинэт, ынӄоры гаӄлявылтомга нырвыӄэнат ӈилгу.
Рывыплыткок, нынвэчӈытовӄэнат.
Энмэн гатвален Эмлыттъатын кынмаӈӄачормык.
Ынӄэн ӈан черивээмӄэй мачонмыёлгыԓьын.
Ӈэнри нинэнмэсӄивӄинэт рывъёттэ, ӈилгылӄылти.
Ынкы виин норанматваӄэнат, ынӄоры вытку вэчӈытоԓьыт ӈилгыт нэнатвэтӄэнат: ӈаргын йымэтвак нытэӈъигигэтӄинэт, таӈавэлыткэка нынъэлӄинэт.
Ынӈин ӄэтыӈоръотагнэты нытвэтытваӄэнат.
Кымэԓьым рэмкичик аӈъокыԓьэн тинэӈӈык, ӄымэлынан колё нылгинӄэвивӄин.
Ынкъам ынпыянва ӄонпы ныкэтъоӄэн Экулымэвээм, нивӄинэт, колё нъумӄин ваамӈын, аʼмын мыкынныԓьын.
Тэлеӈ ынӈин аӈӄаԓьыт гэчиӈивэӄэтлинэт ранымытвачкы Ӄымэлыргынан чьачагнотайчын нынӄээвӄин.
Нутэнут ныкэтгуӄин таӈамалваӈ тэгинӈэтык.
Аӈӄы олвытвакыԓьэн: пэнин гилгил тылеԓьын.
Иʼрвытгырык колё пэнин налгылегты пычьычьын.
Алымы кааткогэлгэлчыӈын, вачаӄ пэнин ӈалгылегты рыляё.
Ынкъам ӈинӄэй, чинит торляйвыӈӈолʼъын, нынымгоӈатӄэн рыгъюлевык.
Пытляӄ нынйъончаӈкаавӄэн.
Нымӈылёӄэн, мэнӄо ныйъоӄэн.
Ӈинӄэе янот лыгэн мынга рыкалырова нынтыӄин, мэӈӄо нытийгатӄэн.
Ӄынвэтэвын нытвыӈӈоӄэн, мэӈӄо йъоԓьын.
Нэмэлым ӄутти нынйирӄинэт рывэтгаватык.
Ытлыгин вэтгавыт, нинъэйвыт эӄылпэ ныгъюлетӄинэт.
Нинӄэгти, ныйыркъэв нэнъайвыёт, эӈъэчкыԓьинэт рыйивэтык.
Тъарынъевыёт-ым ныкэмчичылтэтӄинэт, алымалка нынъэлӄинэт, ӄымэл ынкъам лыгаӈъачгыргыт нинъэйвык, чама амйыкыргатыԓьыт.
Эʼэʼн, винвээʼн чимгъук, ныръэчумкэтӄин.
Нылӄээрыӈоӄэн, ипэ мэӈин ныгыттэпӄин, мэӈин-ым нъыръыӄин.
Нинӄэгти рыяалявкы, рылымӈэнавкы лымынӄо лейвыӄ ивиник, копрантыватык, откочьыёпатык, милютгилик, тапкантак: кыткытык понӈэма, эплыӄытэткук, выёткок.
Тэнмычьо мынъылгын аплыӄытаткогыргын тэпӄэк понӈэма.
Ытлыгэ ынӄэн нытаӈынкалыровӄэн ӈэнӄаеты.
Ыргынан нивӄинэт: ӄутырык нэрэнъэӄэвыркынэт галгат оʼраторыкагты.
Ӄэглынангэт, люур гачгамкын ныпъултыӄин, люур кытрыягнавкы нэймэвтылеӄин.
Ӄонпы етъаӈ эплыӄытэт: левтык рыкылватэты рытык, торгалятыляԓьэты оʼрагырголягты ринтык, галгак ныръэчумкэтӄин эт.
Рыпыткавъёттэ ранъав нэрэтӄинэт.
Кутти аӈӄаткынык нэрэтӄинэт.
Аӈӄаткынык ирыԓьыт ӈинӄэе ныпэнрычерӄэнат.
Микынэ ыʼттьыёл пэрэё - ынин гатле.
Эйылӄыкэ вама, ныӄалялвынвэтгавӄэн Омрыӈа.
Ытлён, ныппыԓьэв вама, колё винрэттумгу гэлгылин чама лымынӄо ганлымӈэнавлен.
Ынӄэната чиниткин вагыргын нэнакэтъоӄэн.
Ынкъам тумгытум, эӈинӄэйкэ ваԓьын, ейвэчу нинэлгьпӄин.
Наӄам итык ыргынан гэтумгынынэ нымытвагыргын гатаӈкычгэпылен, ытръэч оʼтчой вааʼт нымытвак, уйӈэ энэнэнэкэ варкыт.
Тумгытум, ӄол нитӄин, нонтымытваӄэн, ачгэвэтгавка нынъэлӄин.
Чемгъотваԓьын ванэван нымӈылёнэн.
Ытръэч нычимгьуӄин, этъым, кымэӈыянвэты вэннэтэ, чемгъотваркын.
Ынӄэната Оʼмрыӈана нинэлгитэӈынмэйӈэвӄинэт ыʼттъыӄэгги, минкри-ӄун ытръэч мычвынтэ.
Аʼмын тыттэӈэт, мытынпэвтылеркын.
нычимгъуӄин Оʼмрыӈа.
Оʼмрыӈа.
Итык эвын гатваленат рачымчыт: ынинэԓьыт, чакэттыт.
Кэлюӄ-ым чинит нымытваԓьыт, гэнэнэнэлинэт.
Чычеткинэт унмык ванэван нырэвинрэнӈынэт.
Ытръэч тараӈык, рэтэмэтык итык эвын нывинрэтвылгы - ӄинэт алгол.
Ыргинэт кымиӈыӄэгти унмык элейвыкыԓьинэт, ӄэлюӄ-ым гатԓьаленат, гэтлыгылинэт.
Алымы ынйивэ ӄонпы тагчечанъёттэ, ынйивӈэвэ етыԓьыт чачатакэчга нэнанӄамэтвавӄэнат.
Ӄэмиплыткук, нырагтыӄэнат, виинноратваӄэнат, ныпааӄэнат лейвык.
Наӄам итык Тыӈэсӄын колё нылгиныгынниӄӄин: имыръэгынник нинэривлыӄин аӈӄайпы, амноӈгыпы.
Наӄам колё нинъыӄин, чама мэйӈытымкычьыԓьын.
Алвавкыԓьэн имырэӄык, эʼмэтык кээткук.
Нинэрэтӄинэт оʼптытъар, рэмгутэтэ, мэмылтэ ԓьэлеӈкы.
Нэнакытгынтыпэнрыӄэнат умӄэт, гынтэвыԓьыт, нэнайъоӄэнат.
Пойга нэнанмыӄэнат.
Минкри-ӄун ынан гатаӈкычгэпылен вагыргын - ынӈин этъопэл аӈъокыԓьэн нымытвак.
Омрыӈана нэмыӄэй нинэтэӈыйипӄин нымытван ярачыкокэн.
Нэмэлым ӄутырык эӄину нылгыӄинэт.
Авынӄалялвынвэтгавэты йылӄэтгъи.
эӄылпэ чаёквынаймаквъэ чотыквыткынэты.
Ныгагчавӄэн Тынэсӄын, ныринъэлкыӈӄин.
Плыткунэӈу ӄамэтвак, Оʼмрыӈана рывиривнинэт эвиръыт, киткит таатконэнат ӄонагтэ ымы памъят.
Виин кэргымма тумгытум, йымэтваԓьыт ръарӄат рывиривнинэт ыʼттъилгэтысӄиквъи.
Ыʼттъыт галгэкоргавленат ӈавэтынвэты.
Ӄутти, ръарӄанма, нъэйӈэръуӄинэт.
Тыӈэсӄынэ ивнин: Ии, ӄэйвэ: рагтэты, айвэкэн пэляё аймак унъэлин тырэрэнӈын, гаӄачайыръыма тыпэлян амытӄыквыкэта.
Ии, — очнэн тумгынэнэ.
Ныгагчавӄэн: таӈӄэтэгэты нинъэлкыӄин.
Нэмыӄэй рачымчыт нэлкыӄинэт.
Ныкитэ гэӄитылин ыʼԓьыл, паӈъэвӈытоԓьыт ыʼттъыт гэквэтысӄычетлинэт.
Тумгытум эквэтык, Омрыӈана рымэгчеравыӈонэнат айвэкэнат инэԓьуйыръыт.
Наӄам нылгиныйыӄыʼӄин инээнӈэтык.
Эӄылпэ рывэнӈынинэт мэмылтэ.
Тэкичгыт ёнэнат пыгпыгчыко.
инэԓьуйыръыт.
Наӄам нылгиныйыӄыʼӄин инээнӈэтык.
Эӄылпэ рывэнӈынинэт мэмылтэ.
Тэкичгыт ёнэнат пыгпыгчыко.
Пыгпыгыт, такэчгыёчгыт, виин ныёӄэнат ывэрак, иӈӄун этэкичгыкэ нъэлык ӄэтыӈоръок йытоолӄылтэ, кырвэноолӄылтэ.
Лыгээнэн колталгиӈын —колё рычикук нитчыӄин.
Плыткук, мытӄэтлынин.
Ӄамэквын ыттэ тэнъэнин, рыгтамавнэн.
Рэмкумъэвнин колталгын ӄонӄал рэпалгыткынык — виин ръатчавнэн томгынана.
Ынан тывэтыӈок, чинит ныягыркаанэн,лымэвыр лыгэн опопы чинит рэнчимгъувӈынин, нычемгъовэтгавӄэн Омрыӈа.
гакыттывэлен, гэӄитычгэтлин, ытръэч тэркэпы эвыр нылгыӄин.
Ыʼԓьыл, ӄынур коочыгаглыӈ ын элек.
Тэнуйгыт, ягыркаак, нитъывиритӄинэт.
Тыттэтгъи тапӄаткынэты, орвытараӈык йымэнэнат оʼрарыгэты, —виин нъигигэтынэт, ынан иʼгигэтыԓьыт мытвэтынат.
Эвын нывулӄытвитылеӄин: тиркытир гэймэвлин Туӈилԓьэк.
Пэтаръата каӈэӄыкватгьэ.
Амынан ӄамэтвак нэмӈолӄэн.
Рычиитэвнинэт эръэт: мэмылытьолёэʼ чама аръапаквъэ.
Етъаӈ рытчынин кукэӈы ымы митъэ мимлыттъынин нымилӄылю, рытрилнин пэнъёлгык ӄача.
Мимыл гэтъэттывилин.
Аймыэʼ аӈӄачормэты, пэтыэлыткынэты.
Мимыл йымэма, тыгагтыткочьыт, нувӄинэӄэгти аӈӄакымъыӄагтэ, мимлычурмык ныпиӈкуткуӄинэт.
Ритлиннин аймыёчгын, мэрынрэ нылеӄин.
Итык аймыԓьа ръэт ганкыттыватлен, ытръэч найылгавӄэн пэӄэттатынвэты.
Чыгэйылӄык пкирык, паӈъэвӈытоэʼ.
ооквыткынык вакъоэʼ.
Вакъотвама, нинэгитэӄинэт выквыт.
Тыляма, оʼрэмпакы ныллепыткуӄин.
Ԓьунин выквылгын.
Рытрилнин аймыёчгын.
Кытэ ляйвыӈӈоэʼ.
Ԓьунин ӄол выквылгын, пиринин —рычечьатыӈонэн.
чыӈатгъэ.
Ӄол чыӈапыт, вылгыӈ ваԓьын, пиринин.
Ӄаӄ а, таймыгъак чама тытэныврэӈык.
Наӄам-ым ӈот вэлетлым нирвыӄин ымы тэӈэкээкыԓьин.
нирвыӄин ымы тэӈэкээкыԓьин.
ныпкитчыӄивӄин магляԓьын.
Эвын колё инэӈэԓьын!
Чама ровтыԓьын ӄэюнъэл!
Тыӄэсӄынэ унпынин орвор, аралекэгты.
Гэнэмгутэвлин ӄэюнъэл орвык, лыгэн ымыԓьэты гьэмэтлин.
Чама рэннин айвэкэн мэйӈунъэлытъул.
Оʼмрыӈа эноматытрыткогъэ, ратвынэнат тэкичгыт чоттагнэты.
Эӄылпэ кукэнпыиʼ: рыюнэвнин пэнъёлгын, уттытрилнин, рымнин кукэӈы.
Тэръэӈгъи унъэлытъуле, чама йигъеръэвнин.
Лыгэчьыԓьын унъэл.
Тыӈэсӄынэ эмчемэнэн ӄэюнъэл, ратвынэн чоттагнэты, рытрилнин ӄамэквыткынык.
Оʼмрыӈа ӈалгылегты нинэривлетӄин тэкичгэ.
Лыгэн нинэтрилӄинэт ратвыёттэ рэпалгыткынык.
Рэӈуплыткук, ыʼттъыт рылгалгъат.
Оʼмрыӈана нэнатагчечавӄэнат: Аʼмын мургинэт инэнтэйӈэтыԓьыт.
ванэван тэпэнинэӈэ ныпиӈкучитынэт.
Рэсӄиквъи, эвын ыʼвэӄуч гапчегтывален.
Омрыӈана рывиривнин кукэӈы, ничыӈъэв гититлинэт эръэт.
Эръэмпэиʼоӄӄаматкынык.
Уӄэмэт, ӄэвийыръыт Аколымайпы, нонмыӄэнат чама гыролмы кэлиԓьыт.
Чотыквыткынэты рэймэвнин кэмэӈы.
Тыӈэсӄын гакэватчотатлен чотыпа.
ӄэнат, пэкуле чывиткук, мэчычьу нымуллытилиӄинэт.
Йигйит гэтэӈититлинэт.
Чиитэръуэʼт, ныӄамэтваӄэнат авъеткынка.
Ӄэмиплыткук, рытамавнэн галгарга ӄэмэӈы, ынӄоры тагмаленэн въэйӄэе.
Румкэвнин гыргол, ыʼттъэ айӈокэгты.
Тагнымытваянвэн ӄамэтвакэн яаё: ӄэмэӈы, уӄӄэм, рилӄунэӈ, кукэӈы —ӄун-ым имыръэнут— вэты гытамо гэлгылин.
Ынкъам апояткэгты, вэты ӄэмиплыткунэӈу ныныгтамавӄэн.
Эвын гэвулӄытвилин.
Рывиривнин ёроны, рынлевнин ээк.
Айколятгъэ.
Тыӄэсӄын памъятвыэʼэмкэмэтԓьэн рэсӄиквъи, нэлкытваӄэн.
Оʼмрыӈа — чоттагнык.
Нинэнэмкумъэвӄинэт ратвыёт туртэкичгыт.
Нэнанъетъаӈавӄэнат эйвылӄылти эргаткэнат ынпыянвэты.
Рывытконэн кыкватъолё рилеӄ унъэлин, рыԓьэтэннин орвытараӈэты йымэнвы.
Уттык рыймэтковнэнатмэчнъумӄинэт тэкичгыт.
Йымэёттэ нымуллытилиӄинэт, ныйитӄи нэт нотасӄыткынэты.
туртэкичгыт.
Нэнанъетъаӈавӄэнат эйвылӄылти эргаткэнат ынпыянвэты.
Рывытконэн кыкватъолё рилеӄ унъэлин, рыԓьэтэннин орвытараӈэты йымэнвы.
Уттык рыймэтковнэнатмэчнъумӄинэт тэкичгыт.
Йымэёттэ нымуллытилиӄинэт, ныйитӄи нэт нотасӄыткынэты.
Эвын гэтутъэвлин.
Ымы рачымчыт гулвэвлинэт, ытръэч нымгымгэтӄинэт.
Этъым, нымэӈкъамӄамэтваӄэнат.
Кымиӈыт, этъым, гарайылӄыӈыӈоленат.
Ӈаргын уйӈэ аляйвыԓьыткынка.
Элкытвама, Тыӄэсӄын ныӄалялвынвэтгавӄэӈ Итык гымнин тумгытум алвавкыԓьэн нымытвак.
Имырэӄык гэгъюлетлин.
Ӄонпы гытамэты нинэгйипӄин ярачыкон.
Утъымыт, чотыквын, ёроӈы, ӄ ынур ӈаргын ораныпъавъёттэ, ӄынуртиркэ ръэгагавъёттэ.
Нинэтлыткуӄинэт пэкулӄэе мытӄыйитйитти, ӄымэл-ым эргэлкыԓьинэт нэлгык.
чама уʼрэвычьэтэ нитӄин.
Нинэгитэӄин чьовыргын энэтрокэн.
Апоаʼткынка нинэгйипӄин ԓьэлеӈкин ёройӈын.
Ӄонпы эчерикэ нинэгйипӄин нотайкоч рэпалгэн.
Ытръэч иаʼм выёԓьылӄыля алпынрыка инэнтыркын?
Рэӄэ вэнъым йъарат тынвэтын вагыргын?
ныгаляӄэнат: торыгтонаӈо нывъиӄинэт.
Тыӈэсӄын ӄынвэт мычвынатык гапаален.
Ӄынвэт гэӈирэсӄивлин.
Ытръэч ейвэчу нинэлгыӄин ӈэвъэн.
Лыгэн итык наӄам иаʼм нытомгатӄэнат, ӄынур левлевэтыԓьыт.
Наӄам тэӈэмӈинӄэй нэнагтоӄэн.
кэӈилыкэтгъи тумгынынэ.
Тыӄэсӄынэ нэнакагмалеӄэн нанӄэпы чама нэнаномаатӄэнат лёԓьот.
Оʼмрыӈа тылёмаквъэ кэӈилыку.
Тумгытум ивнин: Нэмэ итык тыӈэи ытръэч ӄэйӈун левлевэтыԓьылӄыл.
Наӄам опопы епэчгин ныппыԓьэвӄэй эрэткэ.
Наӄам ӄутыргин киткит итчинэнитлитык, эвыр нэрэтӄинэт, ынкъам аӄылгэлёкэгты.
Гымнин оʼраттагнэты варкыт, наӄам эвыр въиркыт.
Лыгэлӈунэӄэгти, энмэч выёԓьымэч нынъэлынэт ӄутти.
Ытръэч нанӄытвама, тытэвиминӈыркын.
нанӄытвама, тытэвиминӈыркын.
ӈэвъэн: чинит аʼтчака, чамъам мытрэкымиӈынъээʼ.
Иаʼм аʼтаватааӈыткока мытитыркын?
Эʼтки, вай гэвэты ваԓьыморэ.
Эвын таляӈкы рэмкын ынӈин гатааӈытколен.
Оʼмрыӈа иквъи: Вэлынкыӄунэйгыт, нычичигыт.
Эмэлкэ гым чимгъуԓьигым энаалёмыркын?
Гыт йъарат ейвэчу тылгыркынигыт, эӈъэл етыԓьэтыркын.
нынӄалялвынвэтгавӄэн.
Ӄынвэр тумгытум йылӄывъентоэʼ.
Оʼмрыӈана кэтъонэн ынпыӈэв, нымытваԓьын ынанъяаԓьярак.
Ынпыӈэв уйӈэ экымиӈыкыԓьин, тэленъеп гэпэлӄэтлин тумгытум.
Таӈамынан нынымытваӄэн, ытръэч ыʼттъыӄэй тумгу нинэлгыӄин.
Яраӄай ныппылюӄин, рычикумич мэйӈэԓьыӄэй.
Нытэйӈэтӄин ӄэвиичьыткутэ энаԓьоянвэпы.
Чама яйвачьянва, туринэԓьук, нылпынрыӄэн.
Эвын гэнпэвлин: кэӈунэӈэтэлейвэ гэнъэтлин.
Эргатык кыеквъэт, эвын гаёоʼръолен.
Тыӈэсӄын ымъылёӈэт мигчирыткуиʼ ярак.
Ягыркаанэн колталгын, ынӄоры тывэннэн орвытараӈык гыргол.
Ӈилгу нэтэйкын колталгын ӄэюнъэлин.
Омрыӈана лыгээнэнат ковлёкы чывэёт култэт, пэтле таӈвэляты.
Тэмкумъыӈыплыткук, ранмычыӈкы ӄлявыл тамэнӈатыӈоэʼ.
Люур ӈинӄэгти, увичвэтыԓьытаӈӄачормык, кытгынтырагтыаʼт.
Эвын гынмыеп кытыӈэны гэлилин, эвын кытыйгын гэрмэвлин.
Ӈинӄэгти, кытгынтыгаляԓьыт, пынлёнэнат: Ӄол нывилгъи: Ӄaӄa!
Иничгытэтгъи Тыӈэсӄын.
Румкэвнинэт рымэгчеравъёттэ, эʼптэ тыттэтгъи тапӄаткынэты.
Эвын нымкыӄин ӄлявылтэ нэмыӄэй гумэкэтлинэт, нытвэтчатваӄэнат.
Нантаалгылявын эймэвыԓьын.
Ӄол иквъи: Ӄaӄa, тэгмэчынкы айвэ гыт гэӄэюнъэлюйгыт.
Ии.
Ии.
Аʼмын гымнин чамэттаё эмрыԓьэтыӈэтык.
Эчвэрагыргын, рэнгынунэвӈынин гилгил.
Итык мэԓьивэвыԓьын кытыйгын.
Эвыт-ым ночын амынан вэтгавыԓьын, ӄутти ныпалёмтэлӄэнат.
Ытръэч ныллепӄинэт.
Кытыйга тыленынунэвэ рыннин гилгил.
Кытыйгын тылермэвэ итгъи.
ӄотытваԓьыт ӄлявылтэ тылетъэттывигъэт.
Ымы Тыӈэсӄын эквэтгъи оʼраярагты.
Эймэквъи орвытараӈэты.
Паӈъэвӈытоԓьыт ыʼттъыт коргыръоаʼт.
Рынрынин ранъёчгын ывэрагты.
Рывэнтэннин ывэран, ныгчитэ йытонэн ӄопалгытъол.
Йытонэн ричиткин валы, тэрэӈӈыиʼ.
Рэрэннин гынуԓьын ӄопалгытъол ывэрачыкогты.
Ыʼттъыт, готытваԓьыт, нытлепӄинэт чама нъэйӄэӄинэт, пиӈкучьэтэ.
Ытръэч гутилгык нъаратӄэнат.
Мэрынрэ, агагчавка рэӈэтчыӄивнинэт.
Оʼмрыӈа тытлепы эʼлепэтгъи, гитэнин рэӈэтыԓьын: Како, эӄэлюӄ рэӈэтыркын.
Рэӈэтыԓьын нинэгитэӄин.
Нинэнинтыӄинэт рэӈыт ыʼттъэты.
Ӄутти, рэнтыёт, нынвэтӄинэт пэглитык.
Омрыӈан рымайӈавъёт ыʼттъыт ымы чинит ӄонпы раӈатъёттэ,нымэчытгивылтэтӄинэт раӈатыԓьэты.
Плыткуиʼ рэӈэтык, ранъёчгын ыʼттьэ нэнмылюн, ынӄэн рынрынин ярагты.
Эвын Оʼмрыӈа тытлепы яал гэнъэтлин.
Рэсӄиквъи, иквъи: Ыттъыӄэгти тырэӈэтынэт.
Кыкэ, вачаӄ чит нывэрантайгым.
Тыплыткунэт, амйъакытыйга рэнтыёт рэӈыт ӄутырык нынвэтӄинэт.
Ӄэлюӄ-ымвэнъым ынръам йыӄынлииʼ энмэч рэлятыԓьатыӈоаʼ.
йыръэннин пыгпыг.
Ынӄоры ёӈавӈытаэʼ.
Лыгэн киткит нымэлетӄин, нынотагчечаӄэнат нэвысӄэтти.
Епэчгин турвулӄытвик нытэтумгыӈӄинэт.
Вулӄытвик нытаӄъапатӄэн ат.
Эвын гэлеръулин.
Ыʼтвыткуԓьыт, мэлмэлетык, нырыркоӄэнат.
Инчьэвин нагновӄэн, ынкъам гарырката нытваӄэн aӈӄы.
ныӄамэтваӄэнат.
Нытвыӄэн амалваӈ ваԓьын торпыӈыл.
Наӄам колё омом.
Кэрыԓьыт ныӄончечгыргынтоӄэнат, кэргыргэпы мэчичьу нилгиӄэтӄинэт лёԓьот.
Ванэван ныӈыркылятынат.
нынръэлевӄинэт ынкъам нынуӄинэт рыкыкватъолылгав.
Ныгагчавӄэнат: эʼми рай, ыʼтвыткуԓьыт, леӈытэӄ, энмэч эмнуӈэтгъэт.
Оʼмрыӈа нэмыӄэй гагчавыӈоэʼ.
Тимтигнинэт эвичут.
Гичининэт ромакавъёт вытвытыԓьыт уттыт ынкъам имтикрыкылвэннинэт.
Эʼвчайвэты эквэтгъи оʼраярагты.
Гитчетлин.
Лыгэн оʼраӈайгыточгэты иʼӄупгъи.
Выквыткоткыната пиӈкуткутэ нылеӄин, наӄам тылян эрвывыквыԓьын.
Ӄэлюӄ пкитԓьэн гагчо Ии, вэлет гыт инъыԓьигыт, вынэ ӄатӄаркын!
Ԓьунин уттут, пиринин.
Ынӈин кэӈунэӈэԓьын рагтытыляэʼ.
Ӄутти энмэч гапкэрыӈоленат, ӄутти-ым гэпкитлинэт.
Нылеӄин паӈъэвӈыточьата.
Люур, тыляма, вэтчаэʼ— эвын орыныкагты нылеӄиноʼравэтԓьан.
Элкылнин тылеԓьын Тыӈэсӄын.
Ынръам гымнин гагчо лынъё, ныръэӄин?
Пкитԓьэн пынлёнэн: Ивнин: Натвыгыт, пэӄэттатыԓьэгыт выквыткок, ынкъам тыягнагыт.
Ӄэйвэ нымэлӄин гыткалгын?
Ии, ытръэч рилеӄтъылыӈоэʼ этъым тынъаравын.
Винрэннин вакъоԓьын, рывиривнин имыт.
Ынӈин кытэ паӈъэвӈытоаʼт.
Оʼмрыӈана пынлёнэн: Гынмыеп гэмпэтури?
ӄэчейыръыт, мури ыʼтвынтома.
Эчги тыттэтык, ярак пкитԓьигым нанымӈыляквым пкитԓьэ нутэгчиԓьэ.
Ынӈин, ымы лёныпчегтывата, тэквэтык.
Ӄэлюӄ-ым люӈвинрэтэ нэнтыгыт, ытри нэмыӄэй колё итчимтиԓьыт.
Оʼмрыӈа иквъи: Ээй.
Тыӈэсӄынэ эмтэйпынэнат эвичут.
Ивнин: Ӄэлюӄ-ым гамалятьёчен, ӄэйӈун раёоʼръосӄычаты, рэчепы тыӈачьылгын.
Наӄам юӈэвыт, турынӈэԓьыт, таӈычьыыргыт пырык.
Чама ӈыргэт епэчгин ачетлёткыԓьэнат.
тыӈачьылгын.
Наӄам юӈэвыт, турынӈэԓьыт, таӈычьыыргыт пырык.
Чама ӈыргэт епэчгин ачетлёткыԓьэнат.
Нэнъатчаӄэн атӄытыляԓьын чама нинэвинрэтӄин тылеԓьын.
Ыʼвэӄучитэ ивнин: Ынӈэ атӄытыляркын, панэна ёӈавэты ӄынур ӄылгилюԓьигыт.
Оʼмрыӈа рэмыннуӈгъи.
Ӄэлюӄ тэӈвытку тумгиинэ ягнанэн, чама ныкоргавӄэн.
Эмчимгъутэ нивӄин.
Ии, вэлет ӄунэче ӄимтитылеги.
Ынӈин пкиргъэт ярак.
пычакъарэнэн, Оʼмрыӈа, тъыле, ваӈэйпыэʼ.
Йыннин памъялгын, эвын пэпэкылгын гэннутлин.
Вакъотваԓьын ивнин: Ынӄэн пипигӈытэти, леӈытэӄ?
Нивын рэԓьын: Ети?
Ии, — очыткоэʼ.
Тыӈэсӄын иквъи: Ии, вачаӄ чинит пкиргъи тъылтэгнык, ӄытлыги гэпипигрултылин.
Вытку вай тынйыпыӈатын.
Кыкэ, аʼмын иʼвчимгъуԓьигыт.
Омрыӈа чит ӄутыркын, тумгынынэ ивнин: Вынэ взлет игыр ӄолвывакъотвагэ, ынан гым тырэӄэмэнэймэвы.
Нэвысӄэтэ рырыткунин имыт.
Рырыткунин эӄуттэврэӄэйыпъаёчгын, ыпъантоэʼ, эвын чама вэчовтыԓьын.
Мытӄэннинэтыпъэт, рэймэвнинэт чотыквэты.
Йытонэн ӄэмэӈы , ынӄэн ымырытрилнин чотыквыткынык.
Тыӈэсӄынэ орвытараӈгыпы рэннин кыкватъол, агтыкыкваткыԓьэн.
Ӈавйъэлгытомгын Тыӈэсӄынин нэмыӄэй ачгэвэтгавкыԓьэн, Нунтымӄин.
Нэнарамавӄэн авъеткынка.
Ымыԓьо ӄамэтвааʼт.
Кокайпы йытонэнатайвэкэн эръэт, ынӈин чыӄыԓьыт нэнунэт.
Нунтымӄин.
Нэнарамавӄэн авъеткынка.
Ымыԓьо ӄамэтвааʼт.
Кокайпы йытонэнатайвэкэн эръэт, ынӈин чыӄыԓьыт нэнунэт.
Плыткук ымы ынан айколяннэн рэлкун ынкъам рывиривнин чьовыргын.
Гынмылкинэк ынин рилеӄ тъылыӈ нъэлгъи.
Нэвысӄэт, уʼрэвыԓьын, ивнин: Ынръам тылгириԓьэтъылыркын.
Ӄутынэ чичевнин, пынлёнэн: Ӄэйвэ ананӄаткыԓьэгыт?
Ивнин: Ӄэйвэ чит.
Евъев, мивын ытчай.
Ӈытоӈӈок, чотыквэты рэймэвнин эʼчуулгын.
Ивнин: Вай, эʼчуулгын тынэймэвын.
Ээй, - очнэн.
Эргынкэн.
Ытръэч-ым ӈунри гэлилин.
Тыӈэсӄын нычичыԓьэтӄин.
Аплёратвака, ытчай етгъи.
Рэсӄивыԓьын Тыӈэсӄынэ ивнин: Ети?
Ии.
Эʼми пипигрултыԓьын?
Рэлку, - очыткоэʼ Тыӄэсӄын.
Йылгалваӈ ваԓьын, ипэ нырэӄын.
Пчегтываэʼ, чотыквык вакъота, ынӈин кэтԓьан рэсӄиквъи.
Оʼмрыӈа нарычгытваӄэн.
Ынпыӈэв рэк, вакъоэʼ.
Ынпыӈэвэ ивнин: Иаʼм виин морыкагты элӄыткэ Тыӄэсӄын?
Ӄэйв-эм, виин опопы.
Уʼрэквъи Омрыӈа, ивнин тумгытум: Виин энарагты ӄылӄытги.
Ии, — очнэн, ӈытоэʼ.
Ынпыӈэвэ пынлёнэн: Ръэнут тъылыркын?
Маԓьаляёӈӈоԓьэгыт?
Ӄэйвэ ананӄаткыԓьэгыт?
Ӄэйвэ, наӄам итык.
Ээй, евъев, аʼляёлгын мыгтыаʼн.
Ратвынэн аʼляёлгын, ивнин: ӄъаляёгэ.
Вакъоэʼ аʼляёлгыткынык.
Киткит кыттыывээʼ— люур ръэнут эрэтгъи.
Ынпыӈэвэ ивнин: Ынръам ръэнут эрэтгъи алвайпы?
Ээй.
Ванэван титэ ынӈин ӄытвагэ?
Ванэван, кымиӈэтэ нитигым.
Наӄам ылӈыегтэлыԓьыт нъурэтӄинэт.
Ии, ынӈэ ынӈин ивкэ, нытайыӈӄэн.
Ынан люрэӄ титэ ейвэчу нэрэтчыгыт.
Айылгавка, гымык рилпык ӄинэнрэт, епэчгин тыръарэгыт.
Инэнрэтэ ӄутгъи, илкин пэпэкылгын нытъылӄин.
Ивнин: Виин ӄолероӄалык ӄатчьатгэ.
Ынан тыриниргиӈэтгыт.
Ӄолероӄалык, валёмыԓьын, атчьатгьэ.
Ынпыӈэвэ рынэнин аʼляёлгын, ӈаргыногты тыӄысӄивнин.
Оʼмрыӈа нарычгытваӄэн, нычимгъуӄин.
Ӄaӄa, лым-ым тъаратык, тэлвээрэтгъи кытэйыръын.
Аʼмын-ым,ӄэлюӄ-ым миӈкри,опопымачынан, епэчгинныппылюӄин.
Эʼтки, уʼрэтыԓьынлыгэнитыккытӄылгэлёгыргын.
Ӄырыммычимгъук, ымы кырым мынӄылгилюк.
Ытръэчтумгытумяйвачгыргын.
Ынӈинчемгъома, тъылгаляэʼ, гэмолыгнинйылӄатгыргын.
Тынэсӄынранмычыӈкынывакъотваӄэн.
Ынпыӈэв, аʼляёлгыннаԓьын, пынлёнэн: Роӄалыкгатчьатлен,мэрынрэ ӄырэги, пэнингыныкайколяк ӄатчьатгэ.
Нымэлӄин, эпэгчиӈэткэ.
Ымыгымлыгэн ӈотӄотырарагтыаʼ.
нанэргатыктыраёпаты.
Тыӈэсӄынэпынлёнэн: Ынанмытраёпатыркын.
Ӈавытлювъётваркыт.
Мэрынрэӄэйрэсӄиквъи, ымыралкоггы.
Нарычгытваӄэн авъеткынка.
Аʼмын, яйвачгыргын тумгыӄэй.
ныӄалялвынвэтгавӄэн.
Ынӈин тылейылӄэтэ итгъи.
Кэвыԓьын инъыгъевык, пэтле кыеквъи.
Нэмэ мэрынрэ ӈытоэʼ.
Эвын панэна нымэлмэлетӄин.
Энараԓьыт эвын гэгъевлинэт, энмэч нынлынтоӄэнат.
Ӈэнри ӄытгъи.
Рэԓьын вэймэну нэлгын: гапысӄонъятъёчен.
Элейвыкыԓьинэт энарайпы гэтумгиинэтэ, ӄонпы чинит ярак ваԓьыт.
Пысӄунъетыԓьын чычеткинэтэ начаёквынаймавын.
Чаёкватгьэ.
Плыткук, рагтыэʼ.
Эвын Оʼмрыӈа гьурэвлин, ныпэгчиӈэтӄин, эʼми тумгытум.
Рэԓьын ивнин: Мэӈӄо ети?
Ёоʼнчаӈкаавыԓьэгым, энарагты гэлӄытигым.
Ээй, кыкэ.
- пынлёнэн тумгынынэ.
Нымэлигым, йыӄӄэй вытку.
Энмэч мынӄитпыԓьэтыркын.
Гачаёкватэгым.
Энмэч рай нэлкыӄинэт.
Эʼптэ гым мыкэргыпык ынкъам мытэгрэтык.
Гэнрэтвилин, таӈалкы гэнъэтлин.
Омрыӈа иквъи: Ынкъам амролытвак эвнэвиръынэймэвкэ.
Мачынан, йыӄӄэй ӄонпы ынӈин инэгйипыркын.
Чама чинит ӄол митыркын мавэръэпыркын.
Йъарат унмык тымычвынпэчыкавык.
Чама эейвэчкыԓьигым, лыгэн ӈинӄэйигым, —нырэлевлевэнӈыӄин, иӈӄун тумгытум нырэмыннуӈын.
Наӄам итык эви лыги нинэлгигыт, миӈкри эвиръыт.
Кэргыпыплыткок, Тыӈэсӄын тэгрэтгъи.
Эвын налкытэнмавӄэнат.
Этйыръын тыттэтгъи тапӄаткынэты, ыʼтынъёпоолгэты.
Ӈэнкунынъёпатытваӄэн лыгъитвъэт.
Имтитэ нэнвиривын, мачамкытгынта нэнтэгрэвын.
Аʼачекыт, пылытъымыԓьыт, алвавкыԓьэнат мигчирэтык.
Лыгъитвыт, турнэлгэтыԓьыт ӄэтыӈоръок, тэнъигигэтыԓьыт ԓьэлеӈит, кыкватык, нымыркутвиӄинэт.
Эвын эйычгин гэмӄытвилин.
Лыгэн киткит нимытлюӄэтӄин.
Тэвыԓьыт нылеӄинэт.
Ӄутти ныеквутэткуӄинэт.
Нылеӄинэт Оʼр -Энчьавэӈӄачагты, Оʼратапӄагты.
Ръэрик ваԓьа ымыԓьо етъаӈ нинэнтыӄин, рыркаԓьок лыгэн тантагрытко.
Тыӄэсӄын ныԓьэтӄин.
аӈӄаткынык вакъочьата, ныриӈэмъетӄинэт.
Эчги пилык каврааʼт, люур кытамчачго нэԓьун пиврэԓьын рыркы.
Рьэриԓьыт гакапчачавленат, кытамчачго рыркаԓьок.
Нэнръэлеттурэвынтэгрилгын, пиврэԓьын нэтэгрын, нинэпыткыӄинэт — нэнпыткэвын.
пыгылӄэквъэ рыркы, ӈаврыркайӈын.
Ӄэчыӄэӄэй иичгэ ныпиврэӄин.
Напэнрыаʼн, нэмыӄэй нэтэгрын.
пэлӄынтэтгъэт.
Аʼӄатылянаӈатко, тэва нырагтытыляӄэнат.
Мэрынрэ нылеӄинэт.
Волӄытвэгты иʼвэквъи кытыйгын.
Тыленэӈнэквутын, йыӄыӈ нъэлгъэттылек.
Пкиргъэт ярак.
Рыркы тиӈутэ нымкынлеӈу нагтоаʼн аӈӄачормэты.
Ымы ӄэчыӄы ынӈин нагтоаʼн, эвын нъоптынымайыӈӄэн.
ӈыпэԓьык.
Ытвъэт нагтоаʼн, виин ачӄачормык нэнъимпэтын эмчевэрэнвы.
Аʼачекыт, ныгынкойӈыӄэнат: ванэван эвынвы нъатчанат, лыгэн эвыр алватыӈоаʼт.
Ӈаврыркы ымыԓьэты таӈӄопалгыԓьын кымгыто нэтэйкын.
Тэкичгыт ынкъам ӄэчейыръыт нэтэйвыӈынэт.
Ӄэчыӄы нэчвиткун гыролмы, мынгытрылгымэл уʼмэԓьу ӈилгылӄыл.
Н‘эвысӄэтӄэе нэныттэтынэт Тынэсӄынин энаматйыръыт ырыкагты.
Эвын Оʼмрыӈа ныпэнъёлгынынлявӄэн.
Рэԓьыт ивнинэт: Ӄутынэ ӈэвысӄэтӄэе рымнин кукэӈы.
Уттынъылииʼ.
Рэймэвнин ӄачайыръыёчгын пэнъёлгэты.
Оʼмрыӈана ивнин: Вынэ мэчынкы, ынан гымнанчиниттырэтэръэӈы ымы тырывиэʼ.
Амынан ӈаргыногты ӈыток ныӄылӄылетигым.
Панэна пэпэкылгын нытьылӄин.
Чама Тыӄэсӄын тыттатыӈоэʼ, энмэч рай гынин яраԓьыт ӄыйъогынат.
Ӈэвысӄэтӄэй ӈытоэʼ.
Аплёратвака, тумгытум рэсӄиквъи.
Ԓьунин Оʼмрыӈа рэлӄунӈыԓьын.
Ӄaӄa, энмэч ӄути.
Иаʼм виин олвытвака, вэнъым раӄэтыгагчавыркын?
Чама ывик мачгыто ӄылгыркын.
Эʼтки вайавъёԓьыкыԓьыморэ, ывиктъытԓьэн энрытъымучьэвкэ.
Епэчгин гыммылӄолгыԓьэгым, ынан тырэгпиԓьэркын, наӄамитык йъарат к‘ырым мытгивылтэтык.
Чама мыгъюлетыркын нымытвак, йъарат энантагмычвынпэчыкаватэ.
Ии.
Ымы ыʼттьыт коргавыркыт амгыныкы, алымы ыʼттъыԓьэтыктыяаркынат.
Гыымгъыттъыманэнэнэнумитыркын?
-НымӈэлюӄинТыкӈэсӄынӈавъанэты.
Оʼмрыӈа нывинтэтӄин пэнъёлгык ӄача.
Тыӈэсӄынныкэттываӄэн чотыквыткынык.
Ампамъята гэнъэтлин, ивнинтумгынынэ: Кита, ӄынвириквын кукэӈы.
Ээй, - ӄытгъи, рывиривнин кукэӈы, нитчыӄин.
Колё нитчыӄин!
Тъэче нинэнитлитигыт ымъылёӈэт кукэӈы?
Аʼмын нэрмэйгыт!
Ээй, - рывиривнин, рэймэвнин чотыквэты, рэсӄиквъи ралкоггы амрарылыпӄамэтваӈа.
Оʼмрыӈана рэймэвнин уӄӄэм , ныӄэвъячатӄэн.
Чывиткунинэт ӄаматкынык йигйит, лиӈытъул, кычимэтъулти чама мачвэтьолтэ.
аръапаӈы, торвытвыта ыпаттъыԓьыт.
Ӈаврыркатъол нутгыӄин.
ёнэнат.
Румкэвнинэт.
аронвэрэвка, читээкэтыркын.
Тумгынынэ ивнин: Нэкэвкитӄин выёԓьо лыӈык тумгытум.
Чинит ээкэтгъи, наӄам , лыгээк, витъэтыԓьын лыгивитъэ, инээрнин кыргывитъэ.
Пэтыԓьыт витъыт рэрэтыткунинэт палӄыёчгэты.
Турвитъэ витъэтыԓьын ээк ныӄэргынлятӄэн.
Тумгытум ааканма, Тыӈэсӄынэ рырыткунинэт чьовыргыкэн гутичгыт.
Чьовыргын эрэтгъи чотыквыткынэты.
Тумгынынэ рэмкумъэвнин чьовыргын айколягэӈэты эрэвкэгты.
айвэканавакаӈынвык, атчьатгъэ.
Ынӈин улвэквъэт.
Ымыԓьо нырэйылӄэнӈыӄинэт, ытръэч пэнин ыргин ӄалялвынвэтгав.
Гамгач чимгъут, элкытвама, вэтгавтомго нылгыӄинэт, ӄынвэр тылейылӄэтэ.
нычавчывантатэнмавӄэн олвавыԓьэты.
Ымы Тыӈэсӄынэ нинэтрыткуӄинэт ӈилгыт, тывэтытваԓьыт.
Гэтэӈъигигэтлинэт.
Рырыткунин ымы колталгын, ратвынэн чоттагнэты.
Оʼмрыӈана ивнин: Ӈоонкы, рэнолыӈкы, ӄытрилгын.
Таӈколтанто, эчгимигчиркэ вак.
Мэлмэлетык, тумык рээн тыраръынтоёпаты.
Нивӄинэт, гыръынтолен.
Люрэӄ нараӄоранмымык, ынкъам, чавчывайпы пкирык, муллычыку тыраёӈынат пэлӄумрэт, иикит; эвыт пъупуӄыт тыраяӈынат кивлетык рачьылгав чама рилӄэтык кырвэноолӄылтэ.
ныгынникуӄинэт, ӈэвъэнйыръыт-ым ӄонпы нымытваԓьыт: нэгынритыркын ярачыкон, нантэнмавыркын тэйӈэт, кымиӈэтыркыт.
Кынмэйӈэвыркыт.
кымиӈэтыркыт.
Кынмэйӈэвыркыт.
Ӄалялвынвэтгавма, иквъиТыӄэсӄын.
Рэӄутытчынэткымиӈэтыԓьыт.
Ӄэтэвамӄалялвынвэтгаванывэтгавэгым.
Тумгытумтъэӄэченвэтын.
Аʼтавмыкоргычьаркын, ӄымэл-ымтылярэначечавыӈовэннэтыԓьигым.
нувиӄин, чаманываӈэӄэн.
Нинэтэйкыӄинэткэмыгэт, рыляйвыёлӄылтэчавчывантак.
Тыӈэсӄынэнэнарвыткоӄэнатторрырыткоотӈилгыт: нинэкээтвыӄинэт.
Нэнанъянръавӄэнатрыԓьататьёлӄылтэчавчывагты.
Чаманычимгъуӄин.
Ӄэйӈунэвлытъылёвмарэмкынрэрэмкичигьэ.
Въэӈчавчыварамкынӄэйӈунӈэлгэтытэгьеӈыркын, люрэӄ ымыгымтыраченрыгчавы.
Гэтэӈывйитвылин, лыгэнныпытӄывйиӄинэʼӈгыпы.
Омрыӈанываӈэӄэн, лыляргыгэӈатагитэчьэтэтумгытум.
Гамгачнылгиӄитпыԓьэтӄинэт.
Эвынгэмэйӈэтлинэйычгин, нэйгынлиӄин.
Ӈаргынэнничычгэтӄин.
Ынкъамантокыԓьэнат.
Энмэчгапэтатленаттэкичгыт аʼӄъытвыԓьаты: таӈӄонпыгэлилинаӈӄайпы.
Колёэйычгин, мылеԓьын, нывыргыргэтӄин.
Омрыӈанарывиривнинкукэӄы, ивнинэʼмпакынилгымиглитыԓьын: Таам, мынӄамэтвамыкынкъампэтлемынулвэв.
Вусӄынкиквъи.
Ии, - иквъиТыӈэсӄын, - люрэӄ рэнрэтвиэʼ эйычгин.
Ӄэйӈунрарэтԓьономавы.
Ыʼттъыёлараттаԓьытрэритԓьуԓьуӈыт.
Рэӈылӄылтиԓьэлеӄкинчамаривмивытэтэкичгыкэвак.
Оʼмрыӈаиквъи: Игэквъи.
Эргатык, раӈылӄылӈыток, эʼптэӄыгтогынпыгпыг.
ръапыгпыг?
Ээй, ӄэйвэ.
Кита-ӄунмынкырвэнтомык, ӄырымпэтленъэӄэрээʼн.
Игэквъи, энмэс-ӄунлыгэнэргатӄайгилгилрэпкиры.
Оʼмрыӈаиквъи: Вынэвачаӄмачынанэчычганматыраръынтонта.
Кита, энараԓьытмыёпатынат, мэвынрэӄыркыт.
Ынпыӈэв, ытчайТыӈэсӄынин, эвынныратэнмавӈыӄэн.
Рэԓьынивнин: Ети?
Ии, — очыткоэʼОʼмрыӈа.
Кыкэ, эӄэлюӄ.
Ныпэгчиӈэтигым, ӄэйӈункыргэвыкрэнутэгчинтык.
Ынпыӈэвиквъи: Чамаривмивылӄылтилемӄутаткэканъэлгьэт.
Итыкинъыԓьу, рымагтэтыръынтоёпатык.
Вэлетченрычыняалмытчыркын.
ВэлетНоталпъэтагнэтыымыгымтыраръынтоёпаты.
Оʼмрыӈанаивнин: Гымтыралымӈэнааʼ гыныкрээн.
Ӄэчыӄиныʼпъылгыӄай, этыӄун, йъарантатгъэ.
Кита, ничыӈъэвмыпатын.
Оʼмрыӈаӄутгъи.
Эʼптэмытэнмавысӄэвык.
Гынмылкинэкунмыкичычгэткэнъэлгъи.
Ынпыӈэвэпынлёнэн: Титэтургинэтрачавчывантаӈыт?
Ӄоо.
Этылыгэнмэлетык.
Итыкыʼтымпэлӄылтиымыԓьоетъаӈтытчынэт.
Вачаӄ-ымэргатыкмынръынтоёпанмык.
Муллычыкуёолӄылтэ.
Оʼмрыӈарагтыэʼ.
Ивнинтумгытум: Эргатык, энмэнрай, ръынтонмытраёпанӈын.
Ынанпыгпыгвэнлыгиӄыгтогын.
Чамалюрэӄ таӄъалӄылчавчывантак.
Тынэсӄынэивнин: Колёгытваӈэлтаркын.
Иаʼм?
Чамаръынтоёпаркын, чамарачавчывантаӈыркын.
Оʼмрыӈатэнӈыткуиʼ.
Ок, эӄэлюӄ тынтэнӈэвэтын.
НыкоргавӄэнТыӈэсӄын.
Кыеквъэт, эвынпытӄылымгилыръулин.
Колё нэйычгивыргыргэтӄин.
Выткунэргыръотыляӄэн.
Оʼмрыӈаиквъи: нэйычгивыргыргэтӄин.
Выткунэргыръотыляӄэн.
Оʼмрыӈаиквъи: Тыӈэсӄыниквъи: Ӄэлюӄ-ым, эты, илыӈэӈэркыт.
Оʼмрыӈанаейвэчунинэлгыӄинэтыʼттъыт, итӄыевыԓьыт.
Ыʼлёкытэтыранатвыӈынат.
Нутэгчиԓьытуйӈэвааʼт: колёныёаʼтӄэн.
Чаёкванма, Оʼмрыӈаиквъи: Айвэгайъоленытчай, читигырнутэгчиԓьылӄылмури.
Ӄэлюӄ-ымӄэтыӈоръогъэ.
Лыгэнитыкайвэтаӄъапатгъэ.
Ӄэйыӄынвак, нанатвынпыгпыг-такэчгыёчгын.
Майӈымэмылен, нымэйыӈӄин, нитчыӄин.
Оʼмрыӈанаэʼмэтыйгутрыннинрэнолгэты.
Тыӈэсӄынэритлиннинпыгпыг, ӄынурэйыръыкыԓьин.
Оʼмрыӈананинэгитэӄинчычаткына.
Колё, итыкгымнинтумгытумгэрмэвлинмэчынкы.
Чемэтэвыналвавкыԓьэнкымгытэмтэк.
Алымыаʼмынаӈӄачормын, ыʼлӈэмлилгыкыԓьинтэнтик, — кооквыԓьын.
Чамаыныкитвыквылгын, элянма, ныръэчумкэтӄиныʼлык —аʼмынаӈъачгыргынтыттэтыктапӄаткынэты!
Вачаӄгимтитэкымгыттэ, ӄынурэйыръыкыԓьинэт, тапӄаткынэты.
Вэлеракытгынтыттаткаиткэгитэывэраткынэты!
Ывэрачыкогтынинэнэрэтӄинэт, наӄамунмыкапэракыԓьэнаттымкычьыт.
Чемэт-кунывик, ӄынурмачамрытрыт.
Гитэкакэркытваԓьын, мигчирэтыԓьын — ӄынуртыргытыркамаграԓьын.
ӄитпыԓьэтыԓьын.
Ымыяраӈы; киткиттымӈэтвак, пэнинрычекоё.
райӈын — колёнымэйыӈӄин, накамнылгэнытаӈпэраӄэн.
Энмыгэӈгыпырэвлыёттэраквытколёнымэйыӈӄинэт, чамаопчетыквиӈын - ымынымэйыӈӄин.
Ӄолитык, элейвыԓьыкэ вама,нэнагтоӄэнынӄэнвыквылгын, чотгэӈкываԓьын.
Оʼмрыӈанагэнкэвлингитэкимырэӄыԓьын, ӄитпыԓьэтыԓьын.
ӈыръырыгьёлявъёлӄылтэ нэнэнэт лёӈыгтота тынтынэт.
Энмэч эккэт игыр нъымэйӈэтынэт.
Аʼмын Тэнантомгыӈ эейвэчкыԓьин.
Чама гым чинит гэрэӄигым?
Ӄымэл гымнан, тыттэӈэт, миӈкри тырэнпэвы, йъарат-ым тумгытум.
Тыттэӈэт, ралвавыӈоаʼ пилыгилик.
Йъарат-ым мургин ынпаквыргын - аʼмын тытгэӈэт.
Ытлён миӈкри митык?
Ӄaӄa, эрэтгъи элек томгатыԓьын.
Люнтэвиминӈэ нанӄытвама титык, мэчичьу тыкоргавык, тивык.
Опопы мачынан.
Аʼмын нылевлевигым.
Энмэч ивкэ.
Ӄaӄa, лыгэнӈун.
Ыʼттъыт, чоттагнык готытваԓьыт, ӄутгъэт.
таӈаръаля ынръам тыӄалялвынвэтгавык.
Вынэрай ынрэтвииʼ.
Рынэнинэт ыʼттъыт, гутысӄивнинэт орвытараӈэты.
Плыткук, кукэнпыиʼ.
Рырыткунин пыгпыг.
Оӄӄаматкынэты йытонэнат гиркыт чама рилеӄ.
Тэрэӈгъи.
Нымачныйъаӄэнат уттыт - чоттагын ганлыръолен.
Тумгытум рэсӄиквъи, иквъи: Виин ратанӈавнэн, эʼтки титӄыевык.
Ии, - очнэн Оʼмрыӈана.
Иквъи: Чама-ым ититгъэт эръэт.
Эръэмпэиʼ.
Тумгытумчотыквыткыныкнывакъотваӄэн.
Оʼмрыӈана йытонэн ӄэмэӈы.
Тэгмэчынкы ничыӈъэв гититлинэт эръэт.
йыӄӄaйъым!
Нылгэчачаԓьатӄэнат.
Ӄырым нъэӄэрэнэт чоттагнык?
Ӄырым.
Ынан чама тырэйвэнӈын ытчай.
Чама рэмэлеты, эчвэрагыргын.
Чавчывантактаӄъалӄылтэ.
Ӄэйӈун мэӈӄо н‘ыпэк, гаглыпатъёлӄылтэ: аʼачеӄагтэ ратваӈыт ыʼтвык, ынкы-ым кивык, ыӄэквъи.
Ӄэмиплыткук, Оʼмрыӈана эйвэннин ытчай ынпыӈэвэ тагноӈ ваԓьа, пыгпыгчыко ваԓьа, - мэмылытьоля.
Ӄол-ым колё гакоргавлен.
Оʼмрына ивнин: Ӄaӄa, айвэ мытӄалмытванмык.
Иаʼм?
Ӄун гым тыӄалмытватык: тыпатын ыʼпъылгын ӄэчыкин.
Итык чама ӄэтэв гувйигым, ӄымэл-ым ӈавытлывъёт гэетлинэт мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытӄычыку ёоттэ.
Мытӄамэтвамык: чимычвиткут э кыкватъолтэ рывэтъягылгав.
Ӄэлюӄ-ым эвын ԓьэленръуркын.
Йыӄӄэй аёаʼтыԓьатка ныԓьэленръуэʼн.
Илетыԓьэтыркын, ывэрат пипиӄылгин мимле йыръэтгъэт.
Оʼмрыӈана ивнин: мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытӄычыку ёоттэ.
Мытӄамэтвамык: чимычвиткут э кыкватъолтэ рывэтъягылгав.
Ӄэлюӄ-ым эвын ԓьэленръуркын.
Йыӄӄэй аёаʼтыԓьатка ныԓьэленръуэʼн.
Илетыԓьэтыркын, ывэрат пипиӄылгин мимле йыръэтгъэт.
Оʼмрыӈана ивнин: Эчвэрагыргын.
Киткит кыргэвык, римлывириӈыт.
Ии, ытръэч чама чавчывантаԓьыт.
Чама ролмачы ымы гым ныченрыгчавэгым.
Вэлетынкы гиивыԓьу, чама н‘эвысӄэтӄэйык винрэттумгу.
Ӄэйӈун лыгэтаӈычьыгыргын.
Ыяайпы тылеԓьыт, епэчгин вусӄымчыку, янот тынвыргыргын нурвилетӄин.
Ынӄора рай рыюԓьыт, эʼйӈэткуԓьыт, тыленэймэвэ.
Аʼмын ныныпкирэтӄин колё амалваӈ пэраԓьын н‘алвыԓьиӈын!
Ӄутти нилгыӄинэт.
Ӄутти лыгитэӈӄэӈуԓьыт.
Нэмэ тэӈӄэӈунэлгыт кэролыӈык нытаӈпэраӄэнат.
Элгыпанран ынпэвыԓьин плекыт кэлик гатаӈпэрата.
Наӄам нэмэ лымӈэ тэнтэйкык эвиръыт, ымы н‘эвысӄэтти нытаӈпэраӈӈоӄэнат.
Оʼмрыӈана нэнатаӈпалёмтэлӄэн ынпыӈэв.
Ӄэлюӄ, эты, амынан вак, эмнэнэнэт тумгу лыӈык, нэмӈолӄэн.
Галгэгаймавленвэтгавыԓьын: лымӈылкэн клюкэӈэвынин.
Коок-ым, клюкэӈэв нэмыӄэй гъэӄэнмэйӈэвлнн, ынтыёԓьатыԓьын эʼнӄу нэтчын.
Ынӈин плыткуиʼ вэтгавыԓьын.
Ӄутгъи Оʼмрына, иквъи: Ивнин: Гытанчиӄай нытэрэӈӈигыт?
Ии.
Аʼмын, гынан таӈынмычвынпэчыкаатын тумгытум.
Вэлет, ёаʼнма, чинит нытэрэӈӈыркын.
Оʼмрыӈа, рагтытыляма, нычимгъуӄин.
Пысӄунлейвык, тывалёмын амалваӈ ваԓьын пыӈыл.
Ярак рэсӄиквъи.
Тыӈэсӄынэ нинэнчикуӄинэт ӈилгыт.
Ынӈин эʼмпычга нывакъотваӄэн.
Иквъи: Ыʼттъыттырэӈэтынэт.
Рывиривнин ӈыркир, ынӄо йытонэн вылгыналгыкэрӄай.
Нинэгитэӄинэт ротлыгыргыт, итык мэлнымэлӄинэт.
Ымы въэйип мэчынкы уʼмэԓьын.
Нычимгъуӄин.
Кыкэ, ӄытлыги, ӄутырык ымы ныгитэӄинэт тумгин эвиръыт.
Тумгынынэ пынлёнэн эвиръыгитэԓьын: Леӈытэӄ ымы чавчывантаркын?
Ии.
Нэмыӄэй мылымӈэнааʼк.
Чама чинит мынчикунэт мургин ӄоранмыёт.
Ии.
Люрэӄ нараӄоранмымык.
Ии.
Эчвэрагыргын.
Рэӄулымӈэ.
нычимгъуӄин Тыӈэсӄын.
Оʼмрыӈана рыетъаӈавнэнат эвиръыт, йыпъёлӄылтэ рэмкичикин.
Эргатръоэʼ.
Эвын кытыйгын гэнрэтвилин.
Ытръэч панэна нэйычгивыргыргэтӄин.
Оʼмрыӈа ӈытоэʼ.
Тумгынынэ пынлёнэн рэсӄивыԓьын: Ыʼмто мэвын ӈаргынэн?
Гэмэлетлин, ытръэч пэнин нъытлетӄин аӈӄы.
Итыкэйычгин гэнрэтвилин.
Мури мытнутэгчиркын.
Эӄылпэ мынчаёкванмык.
Ээй, — иквъи тумгытум.
Ӄырым эвын пэтле найычгэраглен.
Плыткунэӈу, Оʼмрыӈана эмтэйпынэнаттэючгыӄэгти, ӈытоэʼ.
Эвын ымы энараԓьыт нэквэттылеӄинэт.
Тылянво лыгнин ытчай.
Эвын уйӈэ.
Ӄаӄа, аморатэнмавык, ӄынвэр энапэляэʼ,ӄалялвынвэтгаквъэ чит энантымлятыԓьын.
Эквэтгъи.
Тыляма,нытлепыткуӄин оʼръыттъыёлягты.
Кынмаӈӄачӄач таэʼ.
Эвын ӄол нутэгчиԓьын нылеӄин.
Иʼнтэгныгиӈэтэ.
Аʼмын-ым иʼвчейвыиʼоʼрыныкагты.
Тэгмэчынкы Ноталпъэгты эймэвтылеԓьын ынпыӈэв йъонэн.
Пкитԓьэн ивнин: Ӄaӄa, нинъигыт!
Ынӈин нылеӄинэт.
Оʼмрыӈана ивнин: Кита, виин райынрэлы мыёпатык, ынан таӄъоӈӈоктырайъогыт.
Ии, ныӈинтури, лыгэн ӄылейвыԓьэркынитык, нэкэмӄунлым, тэмурыгӈэ, гыткаттъылыркыт.
Лыгэн ӄэйыӄын гырголятгъэ, ԓьунин ывэран.
Винритэ отгытаагнэн, рыпанрэвавнэн, эвын тэнйыръыԓьын пэлӄумрэтэ.
Наӄам тэгныйыркыӄинэт, уйӈэ эчерикыԓьинэт.
Кэӈиӄ рыркэн тэючгу гэнрылин.
Имыт рывиривнин, рырыткунин.
Пэлӄумрэт ёнэнат, киткит рыпэлявнэн.
Пэлӄумрэт куннинэт эчьытъуле.
рыркэн - тэючгын.
Гакоргавлен.
Ынпыӈэв, ивтыл ваԓьын, нэмыӄэй нъэмпытваӄэн.
Рэкулымӈэ, вэчьым ывэраԓьоэʼ.
Тумгыт гармагтыленат Чавчываканыпъагты.
Кита, эʼптэ гым кытэ мырмагтыаʼк.
Ынан тылянво мылгын рагтэты ынпыӈэв.
- Чинит ывик нинивӄин Оʼмрыӈана.
Иʼвчейвыиʼлыгэн гырголйылмынолгэты.
Эӄылпэ рымагтыэʼ.
Вээмык иʼргъи, тыттэтгъи Рэлпынолгэты.
Мыкыпъэԓьын - вэчьым, ээкэръынтоэʼ.
Лыгэн йылмыткынатгъэ, мэчиичгэ ԓьунин ывэран: тэнтик, нутэсӄын ныйыркыӄин.
Винрэтэ рывэнтэннин - эвын ывэран, йыръыԓьын иикитэ.
ытонэнӄол тэючгын, энатыёнэн.
Ӄэйыӄын лейвыиʼ, нэмэ ӄол ԓьунин.
Вынэ вай итчетгъи.
Ӄутгъи, лылепыткуиʼ оʼравтылягты, эвын ӄутти ынык лыгэн эвыча нъэмпытваӄэнат.
Ӄутти нылейвыӄинэт-нэнарэрӄэнат.
Ныйъытвытылеӄин.
Ымы кытыйгын гэнрэтвилин.
Нэмэ кытэ лейвыиʼ, нэмэ ԓьунин ӄол ывэран, мэчрытылпитэ йыръэннинэт энаёчгыт.
Ымы энатыёнэн эӄуттэврэӄэй ынкъам иквъи: йыӄунтэтык импэтэ.
Йыръэннинэт эвичти.
Эвын тиркытир нивтылетӄин.
Йылмыгиӈкы гамаччетлётленат лемӄут.
Пырнинэт, ёнэнат пэтлечыку - лыги нинэлгыӄин ынпыӈэв, рэлемӄугичиӈыԓьын.
Эӄылпэ виритылеиʼ, иʼргъи вээмык, тыттэтгъи Иʼнтэгнык.
Торгырголятык Эʼнтагныткынэты, лылепыткуиʼ: ӄиирнин гынмыл пэляё ынпыӄэв.
Эвын киткит гагырголятлен.
Лыгэн ыныкэгйит вирииʼ.
Ынпыӈэвэ гитэнин эймэвыԓьын: тыпэляаʼн.
Гаӄамэтвайгыт?
Ванэван.
Гывэраԓьойгым.
Ӄаӄa, пэлӄумрэтэ?
Ии.
Чама иикитэ.
Кыкэ, гыныгмич.
- Рулвынин эӄуттэврэӄэй ынпыӈавэты.
Ынпыӈэвэ пиринин: Ръэнутэт?
Никит гыныкы.
Аʼмын вай, иӈӄун ӈэвысӄэт!
Мэӈӄо ети?
Найъон вычгакы ваԓьын выквылгын, ынкы ӄача вакъоаʼт.
Таӄъома, нывэтгавӄэнат.
Ынпыӈэвэ нэнакэтъоӄэн тэлеӈкин вагыргын.
Эвтылягты тыляма, нытаӈӄэлпэраӄэнат вээмыт, гытгыт.
Пилгыӄэй гаркыватлен, ӄэлюӄ гыматлен айгынлейпы йъок.
Ынпыӈэв иквъи: Вынэ мынтимтигмык, ыʼлӈыинъыԓьигым.
Оʼмрыӈана патлячыкойпы ралянтаннэнат лемӄут.
Ивнин ынпыӈэв: Ии, кыкэ.
Тимтиӈгъэт.
Эвын гитчетлинэт.
Йылнинэт ынпыӈавэты пыгъянвыт эӄуттэврэӄэгти эмтэнвы.
Оʼмрыӈана тимтигнинэт этчыянвыт.
Ынӈин оʼраярагты эквэтгъэт.
Ынпыӈэв, ӄэлюӄ-ым ынанкэн, нимпэтылеӄин.
Ивнин Оʼмрыӈа: лылепыткучьэтэ, тыляма.
Ээй, - очнэн нутэгчитумгэ.
Ӄэйгипэ, иʼвчейвыиʼ оʼраярагты.
Эӄылпэ пкиргъи ярак.
Эвын Тыӈэсӄын, аймыԓьын, нэмыӄэй пкиргъи ярак тапӄаткыната.
Ӄаӄа, люнԓьутэ тынтыгыт.
Кынмаӈӄачормылгата гатайгым.
Рывиривнинэт имтит.
Пчегтываэʼ.
Тапъагнэнат плекыт.
Рыянръавнэнаттэючгыт ытчаен, ӄэмиплыткук рыԓьататынвы.
Рыюнэвнин пэнъёлгын.
Кукэнпыиʼ куутэръэӈэ вэлӄопалга, ӄивричьэ ититык.
Эвын гэвулӄытвилин.
эвын ӈавытлювъёт гувилинэт, ымы гэнэймэвлин ӄэмэӈы, нэръэчвиткуӄинэт.
Нэмьпӄэй гапатленат вэлӄопалгыт рымачгэкавкавылгав.
Чит нивын: Гыт-ым ?
Эʼнӄэтгъи, иквъи: Пкиринэӈу, нэмыӄэй ынӈин ваԓьа тувиэʼк.
Ынпыӈэв нымӈылтэлӄэн ӈавытлювъёрыкы: Ӄэтэв Оʼмрыӈа нэмэ гъирлин Чавчываканыпъаваамык.
Ӄымэлынан гэԓьулинэт иикиԓьыт ывэрат Рэлпынолгыгэӈкы.
Ымы вай гымыкы ӄутти инэйылгъи.
Итык, гакынтатвъав, люрэӄ рэлӄатъёлӄылтэ ԓьэлеӄкы чама муллычыку ёолӄылтэ.
Оʼмрыӈа иквъи: Вынэ мырагтыаʼк.
Ярак рэсӄиквъи, эвын Тыӈэсӄын нупчитӄин чоттагнык.
Гэмо лыгнин рэԓьын тумгытум.
Колё алвавка, ӄонмынга нинэнитлитӄин выквылгиӈын.
Тымкычьыт рыпэт ныкувлюкэтӄинэт.
Эмкэмэтԓьэн.
Гитэнин Оʼмрыӈа, кукэвыргыргэтыԓьын.
Оʼмрыӈана ванэван лыги нылгынин.
Таляӈкы, рэмкын маравыԓьанма, лыги нылгъиӄин кытамчачго пкитԓьэн эʼӄэԓьын.
Нивӄинэт, рынноԓьыт, нэкэмӄун микынэ ръааʼвъёттэ, рэӄык курэ, талваайгысӄэты гамаравысӄэвленат.
Итык рывэлвавык нымытваԓьыт, рынноԓьа нэтлыӄин нутэйиквин.
Амноӈгыпы так, нынмыткоӄэнат чавчыват, ныпириӄинэт турмэйӈэтыԓьыт пурэлю, ӈэвъэну нылгыӄинэт ӈэвысӄэтӄэгти.
армачьыӈэнэвнаткота нынтыӄинэт нымытваԓьыт.
Ынкъам чит ынпыянва колё нынэӈъэлевӄинэт ымыԓьотурмэйӈэтыԓьыт.
Гамгаярак нынтыӄинэт опчетыквыт.
амӄынъёаʼтык, аʼачекыт нупчитӄинэт.
Нытэйкыӄин мыргыръэлян аӈӄачормык, чыгайпэкымляткынык, миӈкы кооквыԓьын.
Гыролмы — кытгынтыян.
Ынкы нынрачвыӈатӄэнат аʼачекыт.
Гыролмакы кытгынтатык рыпэт нытэлӄэтӄинэт.
Мэӈин ынанъяачы нывитԓьэн, ынӄэн мэчынкы нынъэлӄин.
нынрачвыӈатӄэнат аʼачекыт.
Гыролмакы кытгынтатык рыпэт нытэлӄэтӄинэт.
Мэӈин ынанъяачы нывитԓьэн, ынӄэн мэчынкы нынъэлӄин.
Мыргыръилеплыткук, рэмкын нытэйкэвӄин.
Миӈкри ваԓьын вагыргын —акэркытайкавык нынԓьунэтӄин.
Ынпыянватэйкэвыԓьыт ныныгйивэтӄинэт.
Ынӄэн лыги лыӈэ, ымы эвын оʼптыӄылявылё нъэтԓьэт пэнин илюԓьэтыԓьыт.
Ынкъам ӄол нитӄин Тыӈэсӄын нэмыӄэй нилюԓьэтӄин: нывэгнымлявӄэн.
Оʼмрыӈана рывиривнин чьовыргыргын, эвын тумгытум гапаален упчитык.
Лыгэн ынӈин, иръычвыт лёӈыйпа, рэсӄиквъи.
Чоттагын гыӄэвлин, чама гэвусӄынкиръулин.
Ымы мимыл ныкитэ ныӄитыӄин.
Оʼмрыӈа иквъи: Ии, - очнэн тумгынынэ.
Эргатръок рэмкын чавчывантаръоаʼт.
Мачамынпыян ярак гапэлятлен.
Кэтэв-ӄун чавчыват чымче гулвэвлинэт.
Турыпкитԓьэт ывинпыэʼт.
Ӄамэтваплыткок, Оʼмрыӈа инэпэтгъи.
Ыʼмӈытонэнат ыʼпысӄыт, ытръэч ынкы гэныпыӈэтлинэт ӈыраӄ гытолӄылтэ, ӄынур таӈпэраӄаво, ынкъам йымэнэнатэвлёттыэнаймэёлгык, рыкылватъёк утъымык, рэнолыӈкы.
Йымэнэн эмгынун мачо, ымы ыʼвалтыргыт гэныпыӈэтлинэт.
Ымыԓьэты, этъымкыԓьин, ӄорэн аймак гаймэлен ръэгэгавынвы.
Ынкы ымы гаймэленат пылгэттыт, риԓьэкин рытрыттэ, ивылинут, риԓьэкин тыргыт.
Ивтыл, ӄолеэнаймэёлгык, - эʼлегйит, найнывъёт.
Пэтыегъет, рэлӄыпатъёлӄылтэ янра рытрилнинэт, иӈӄун таӈыпаты мигчирэтыплыткук.
Ямгатвыё рилӄырил инэнръэлевнин апаткэӄоӄоӈата ынкъам ёнэн ӄорананӄычыко рыварэвавынвы, ԓьэлеӈкин роолӄыл.
ёнэн ӄорананӄычыко рыварэвавынвы, ԓьэлеӈкин роолӄыл.
Кивлыпириткунин муллымул, тъынин нэмьнрй нанӄычыко.
Йытонэн палӄомраёчгын: тэкитвынинэт ынкъам ёнэнат ӄорамоллычыко.
Йымэнэн моллыёчгын орвытараӈык, йъаратунмык авэляткэгты, емэчгыԓьанма.
Ӈэвысӄэтэ, лыгилыӈэ, иӈӄун нивлыӄин ԓьэлеӈит, гэнчимгъувлин имыръэтэкичгын.
Оʼмрыӈана ёнэн чымӄык тэкичгын пыгпыгчыко, аӄаракэгты.
ыӈэсӄынэ ынӄэн пыгпыг рытрилысӄивнин виин орвытараӈэты ынкъам ынкы тэӈынкылвэннин араткэгты.
Ымы орвытараӈык нъигигэтӄинэтнэлгыт.
Мачымыԓьэты ыʼмӈытонэнӄол аймак.
Ынӄэн вэты гытамэты гэнчикулин, нэмыӄэй нэнумкэвын.
Энмэн килвэйкин йытоолӄыл.
Гыроръок рэмкын ныкилвэйӄин гамгарагъет, вэты ынӄэн лыги нылгыӄин, иӈӄун тумык рээн яал авнатвака.
Рэмкын, эвынӈан ыʼԓьыл тортылгыма, ӈаргын, рэтытааӈыплыткок, ныӄамэтваӄэн.
Ӈалгылегты гамгарагты ныӄамэтвасӄэвчаӄэн.
Ынръам нъэйӈэвӄинэт ынпыянвыт.
Нынрамавӄэнат ынпыянвэты тэгничыӈӄинэт мачвэтъолтэ.
Ӄамайӈыткынык эмгынун нытрилӄинэт ыпалгыт, ӈэраналваӈ ваԓьыт.
Ӄол ыпалгын, тайкыё роратгыпы лымэвыр аʼлягъейпы, ӄол - таляпалгын.
Ӄораттъымыт, ԓьэлеӈкин рэвовъёттэ, янор ныталяӄэнат, ныныпгыпэвӄинэт мимлык.
Ивуԓьын ыпалгын ныкилитӄин, рук тэгныйыркьпӄин.
Килвэйык рэмкын гэчевкы нытваӄэн.
Ынӄэн лыги лыӈэ, ӄэтыӈоръок нынумэкэвӄин таӈэты ваԓьынӄоратъол.
Эргатръоэʼ.
Оʼмрыӈа панэна нываӈэлтатӄэн.
Тэкичгыт рэмкумъэвыплыткук, ынръам рычекоӈӈонэнат нэлгыт.
Ӈаргын аʼӄагнэгты рырыраннэнат, выква инэтрилнинэт акымъокаткэгты.
Ӄычат, тэгмыргытвэ, ымы выквытрэлнэнат.
Чама нывимиглитӄин, ёпатычьата нэлгыт.
Тумгытум нывакъотваӄэн ранмычыӈкы: ныӈэлгырватӄэн.
Ынӈин ӄынвэр ԓьэленръуиʼ.
Тургич гатымлылен.
Эвын магляԓьытлымынӄо галяйвыӈӈоленат.
Тыӈэсӄын ыʼттъэ нинъэлкыӄин энмыгэӈата.
Амӄынъычо нымэмылёӄэн.
нымэмылёӄэн.
пкитԓьэн.
Эноматытрыткоэʼ—ӈирэӄ мэмылтэ, ӄаймэмылтэ.
Рэймэвнинэт тытлынолгэты, виин ынкы пэлянэнат.
Йыннэн оттыкойӈыӄай, мимлыйыръыԓьын.
Эмчемэнэнат мэмылтэ, ынӄо вытку ратвынэнат.
Чьачаӈгыпы ратвыёттэ ныӄэвъячатӄэнат.
Нытоэʼ, эвын Тыӄэсӄынэ нэнавъятӄэнат ыʼттъыт.
Гакоргавленат, эймэвык ӈавэтын.
Нэквутынэт чоттагнык рэнолгык.
Оʼмрыӈана ралкойпы рынэнин раӈъёчгын.
Рэӈэннинэт ыʼттьыт.
Тыӄэсӄын тивичгэ нытивӄин ранмычыӈкы.
Айгыпы йъэчычек, ынинэт лелют гэтинэтлинэт, рилвыт-ым гаӄаайпыленат.
Оʼмрыӈа тэӄэмэӈгъи: таӄаманъёлгык ёнэнат вэлӄопалгытъол ынкъам юнэв.
Лыги нинэлгыӄин йигрэвыԓьын тумгытум, ымъылёӈэт кытчынъёма.
Рэԓьын вакъоэʼ кынмэк.
Ытлён, рыгъягыԓьын, пыниттывэиʼ; кэттываԓьын ӈэвъэнэ плякъарэнэн.
Лыгэн йытъёттэ нинэнлиӄинэт, нэнаймэӄэнат энаймэёлгык, ээкэгйит гыргол.
Виин энаанӈанма, иӈӄун рынмыт ныкыкватынат.
Плыткунэӈу ӄамэтвак, инээнӈэтгъи.
Эӄылпэ румкэвнинэт тэкичгыт яӈак: аймысӄаткэгты рытрилнинэт рэпалгыткынык рыӄэтатынвы.
Энаймэёлгык йымэнэнаттэнуйгыт, чоттагнык.
Эвын гэвулӄытвилин.
Ратвынэнат айколтэ, гэӄитылинэт: рырыткома ныӄэвъячатӄэнат.
Айколятгъэ.
Ораёаʼтыплыткок, ӈаргынэн виин ӄонпы гэмэлетлин.
Ынкъам Оʼмрыӈа пэнин, ӄынур раӄэты, гагчавыԓьын.
Эӄылпэ ныплыткуӄин имырэӄык.
Рывиривнинэт иниргиӈыт-эʼптынэлгыт, иръылӄылти.
Виин иниргиӈу ныяаӄэнат.
Ёрочыко нылгомычьатӄэн.
Ээкэт ныӄэргынлятӄэнат.
Тыӈэсӄын ванэван ниниргиӈэтын амомычьата.
Гатчьатлен, ынӈин нывытрытваӄэн.
Оʼмрыӈа атчьатгъэ ыныӄӄач .
Атчьатыԓьын кэӈилыку оммачайпынэн.
энакагмалеӄэнат лёԓьот.
Оʼмрыӈана ивнин: Аʼтав-ӄун лым мынымӈыляквыт.
Ээй, кита.
Аʼтав-ӄун лым тыӈэиʼ.
Ӄaӄa, - тумгытум коргаквъэ.
Эӄуликэ, виин акоргавка, ӄэйӄун ытръэч левлевэтыԓьын томгатгъэ.
Ынӈэ эӈирэсӄивкэ, энмэч гэӈыръыкэвлин вагыргын, левлевэтыԓьын - мынкоргавыркын.
Мачынан вэлет нытомгаркынат.
Эчвэрагыргын, люрэӄ Тэнантомгыӈ морыкы рапааʼлевлевэтык, мынмычвынаркын, энмэч мынӄитпыԓьэтыркын.
Вэты ынӈэ апыннытвака.
Нэкэмӄун гыныкайпы ӈъоркыт.
Авынарычгытвагты, Тыӄэсӄынэ кэтъонэн ынпыӈэв, нымытваԓьын энмырак, валӄатрак.
Ынин ыʼвэӄуч тэленъеп гэпэлӄэтлин.
Тумгытум ивнин: Уʼриӄаӈан, ынпыӈэв, ӄутырык нытвыӄэн, энмэн ныгъюлӄин кэймитык.
Ныкэтгуӄин къарэк.
Ынкъам ӄутырык кэймитыԓьу ныгтыӄэн.
Оʼмрыӈа иквъи: Ии, ӄэйвэ.
Итык, эты,ӄутырык лыги нылгыӄин.
Эмрэӄу эʼми эӄэвиичикыԓьин?
Ӄун нытвыӄэн, эты мэчичьу эӈэӈыԓьын, эмрэӄун ныкэтгуӄин.
Амтымӈэ ӄырым ыʼнытвыаʼн.
Нэмыӄэй гымнан ынӄэн пэгчиӈу гэтчылин, ытръэч янот чит гыныкы нырамӈылёӈэгым.
Айвэӈӈоонкэн вэтгавлыги нинэлгигым.
Ӄаӄа, иаʼм ивкыԓьигыт, эммэтивэтык?
К ʼутти, аматэваткэянвыт, ынкалӄаӈын рай кымиӈыԓьэтыркыт.
Ынпыӈэвэ нымкыӄин кэйминнин, ынкалӄаӈын рай ӄымэл ыргынан кымиӈыԓьыт варкыт.
Кита, аʼтав мынтааӈыткомык.
Ӄырым эвын, аʼтчата вата, мынинъэтэнмык.
Ӄоныры вэнъым, эты, тэнлюгнинъэйвэ гэнтымури.
ейвэче.
Ынык чимгъугйит ваԓьын ӈэвъэн: пылчимгьуԓьын.
Ынкъам ывэӄучитэ ыныгмил нинэгйипӄин, миӄкри-ӄун ӈэвъэнэ ытлён нинэтэӈыгйипӄин.
Епэчгин эргыръокыԓьэн.
Йылмыткынгыпы тытлыгъет Тынэсӄын вирииʼ, рэсӄиквъи ярачыкогты.
Ныппылюӄин яраӄай эвыр ымы ёроӄай.
Элейвыкыԓьин Тыӈэсӄын рачымчеты ынкъам, пысӄунԓьук, гэтаё ымыԓьо гамъыпэрален.
эвыр ымы ёроӄай.
Элейвыкыԓьин Тыӈэсӄын рачымчеты ынкъам, пысӄунԓьук, гэтаё ымыԓьо гамъыпэрален.
Рэԓьын чоттагнэты ёрочыкойпы ынпыӈэвэ рымъэйӈэнин: Ов!
О, вынэ гыым.
Ынпыӈэв уʼрэквъи.
Микигыт?
Гым Тыӈэсӄигым.
Ии, - очыткоэʼ.
Ныягынпэгчавыткоӄэн.
Ӄэйвэ аʼтаквынан?
Вынэ ванэван, тумгынынэ йытыйгот нэнтыгыт ӄамэтванвы.
Ээй!
Виин ӄырагтыгэ, ынан тырээты.
Вынэепэчгин, наӄам чама чинит рачымчепы нылейвигым, ытръэч ыяагтылейвык нымэсӄылӄылетигым.
Ынан этъонтаткэгты аӈӄачормылгата тыратааʼ.
Тыӈэсӄын рагтыэʼ.
Оʼмрыӈана пынлёнэн рэсӄивыԓьын: Эʼми?
Энмэн чинит рээты.
Оʼмрыӈа коргаквъэ.
Йымнэн эвычаӈкэрӄай.
Ӈытоэʼ чоттагнэты.
Рэквэвнинэт ӄоратъолтэ.
Инут, эчьыԓьыт, митьэ рылгымил уʼмэԓьу гарвытколенат, ынӈин гэнӄитэтлинэт.
Таӄаманъёлгычыко ёнэн ӄэтоолӄыл.
Рывэнтэннин чепъаёчгын, чепъантоэʼ.
Чама инэгтэтгъи ӄэмэйыръэ варэврэлӄыёчгэпы.
Ымы ёнэн чакайытъол, рытучгылӄыл ӄэмэйыръык.
Ӄамайыръыёчгынченлеӄай, ваԓьын чотыквык рыягнав, гэтэйкылин Тыӈэсӄынэ, иӈӄун тумгытум антовэрэткэгты ӈалгылегты яӈагты.
Ынкы ёнэнаттэӄэмэнйыръыт.
Нэмэяӈагчеэʼ, инэнэквэквъи эръэлӄыле.
Ратвынэнат эчьыԓьыт ӄоратьолтэ, ывинпыиʼ.
отъеӄоратьолтэ-гытолӄылтэ кукэк нъалянтоӄэнат.
Нэнанчывачгынлевӄэнат пыгыпгэтыԓьыт.
Тэгмэчынкы эръэт нититтылеӄинэт, ынпыӈэв чоттагнэты рэсӄквъи.
Оʼмрыӈана уʼрэвнин ягынпэглявыԓьын, ивнин: Ети?
Ии!
Вэнъым итъэтгъи тылян.
Киткит тивыткуиʼ, эймэквъи чьовыргэты.
Ӈавэтынва ягнанэн эймэвыԓьын.
Танрасӄэвы, ритлиннин чьовыргын.
Ынӈин тэленъеп вэймэну нылгыӄинэт етыԓьыт ынпыянвыт.
Рэсӄиквъи ралкогты.
Эвын кынмэк ганрыратлен тэгнилгыӄин айкол.
Оʼмрыӈана ивнин: Нутку ӄывакъогэ кавэты.
Ынпыӈэв элвэтиӈэтэ кынмагты вакъосӄэквъэ.
Аплёратвака, Тыӈэсӄын рэсӄиквъи.
Чоттагнэпы пынлёнэн тумгытум: Эʼми, епэчгин эеткыԓьин?
Нотӄэн, гэетлин.
Тивыткуиʼ, эʼптэ рылгъэ.
Эвын ынпыӈэв, амэвычаӈкэтԓьан, кынмэк нывакъотваӄэн.
Ныпаӈъэвӈытоӄэн.
Тыӄэсӄын иквъи: Авынгынрыратэты, гэмо тылгыгыт етыԓьигыт.
Гым нъатчайгым оʼраӈӄаӈӄач.
Тэнӈыткуэʼт.
Оʼмрыӈа ӄамэнтоэʼ.
Янот ӄитуэʼт рычепъалгав чамачеэтӄоратъолёгъат.
Ынпыӈэв, аʼӄаванныԓьын, нунтымъэв ныӄамэтваӄэн.
Ӄэмиплыткук, Тыӈэсӄын плягтыэʼ, иквъи: Гымнан чинит тырэрэӈэнӈынэт ыʼтгьыт, виин тури пычвэтгавма, пысӄунэче ӄыпычвэтгаквытык.
Оʼмрыӈа эмӄэлелвынэ иквъи.
Иик, аʼтав ӄинэнринӈыӈыркын.
Амыргынан пэлятгъат.
Ынпыӈэвэ кэргыргычыкойпы йытонэнат тимлюӈыт, рытрыттэ, мэтъарвыткоԓьыт.
Оʼмрыӈана рыгтамавнэн ӄэмэӈы, йымэнэн ӄаманъёпатъёлгык.
Ӈавэтын мэгчерыткома, нывэтгавӄэнат.
Ынпыӈэв нычичыԓьэтӄин чама нытгивылтэтӄин.
Мэвын раӄынвы нъэйӈэквым, — тэмлёӈанма, нычимгъуӄин.
Чычаткына нинэгитэӄин ёрочыкон.
Колё ёройӈын!
Гитэнин чьовыргын, эвын ӈыранчьовыргыԓьын.
Чьовыргын тэӈэчерикыԓьин.
Уттин ротъымыт, эрти тэӈэкээкыԓьинэт.
Уԓьивыт, ӈаргын элеӈитыԓьыт гэтэӈъигигэтлинэт: иле чама кытыйга гэтэӈынъигигэвлинэт.
Уԓьивыт, вылготтэн, ӈыронрылгымэл уʼмэԓьыт, ымы тэӈэкээкыԓьинэт, ымы тэгмэчынкы ивлеԓьыт.
Тэӈынӈин ваԓьыт уԓьивыт, вэтлякы йыпатыԓьыт - ымыԓьо таӈынтэнмава тайкыёт.
Аграт, кынмэн таӈъэвкы гуԓьивэтлинэт, ынӄэната ёроӈы рыпэт мэлпээтыԓьын, - ныркывпэраӄэн.
гэгьюлетлинэт нымытвак.
Этын ныгъюлӄин тэминӈэтык, уттык рынӈыткок.
Ӄымэл-ым гитэк таӈычьыгыргыт.
Ымы нотайкоч таӈачарэткынка, йыӄӄайъым!
Ӈаргын илетыԓьэтык, рэпалгын-нотайкоч, чинӈан рэтэму яаё, гэтэӈъигигэтлин.
Ӄымэл-ым тэнъэк агтыкыԓьэн ымы аткэкыԓьэн.
Рэлкучыкун ныпэраӄэн ӄынур ӈаргын рыпъавъё.
Ынпыӈэв гэтлепъивэтлин, лыляпыткома нычимгъуӄиӈ Ӄаӄa, этынвыт ӈотэнъёрокэн таӈыннаны ваԓьыт.
Чемэт ымы ыргичгу амрамынноӈэты нывэтгавӄэнат Ӄэтэв ӈавэтын нылейвыӄин, чоттагнэты ӈыточьата.
Вэнык ӄэмиплыткуэʼт, ратвынэнат мэмылытъолтэ — эръэлӄылти.
Ынпыӈэв авъеткынка нытимлюӄэтӄин чама, тэмлёӈанма, ныӄалялвынвэтгавӄэн.
Иаʼм нагтыгым?
Алымы титэ ванэван лыги ыʼнылгыгым.
Оʼмрыӈа рэсӄиквъи, аграк вакъоэʼ, нэмыӄэй йытонэн пылгэттылгын, рэԓьарытрыт ӄорэн, рывыткоӈӈонэн.
Ымыԓьо ээкэт ныӄэргынлятӄэнат: гэвитъэтлинэт йыркывитъэ, ванэван ныпоаʼнтонат.
Нывэтгавӄэнат .
Ынпыӈэв нымӈылтэлӄэн: нэнатвыӄэнат эн- мыраԓьыт, ынык чымче нымытваԓьыт.
Оʼмрыӈана нэносӄэн: Ытръэч ынӄэн вэтгав очытконо нинэлгыӄин Оʼмрыӈана кыкэ.
Ӄынвэр пааэʼ пыӈылтэлыԓьын.
Виитвыэʼт.
Авъеткынкатэмлёӈатыӈоаʼт.
Нывулӄытвиӄин.
Вулӄытвик ынпыӈэв ныӄылӄылетӄин рагтык,миӈкри-ӄун тагратьян, тапӄатыткыната так, гитъэтлин, ынкъам иквъи: Опопы мыткивык, ынан эргатык мырагтыаʼк.
Ии, — Оʼмрыӈана татлыгнэн, — ынан мыркылегыт рагтыԓьэгыт.
Виин ӈутку ӄыкырвэнтогэ.
Эвыр пэгчиӈэтык, Тыӈэсӄын ныёпаннэн яраӈы.
тэнатыёаʼн ранъёчгын тумгыӄэин-ыʼттъыӄэин.
Эвын нивигым,люрэӄтырэткивы.
Ынпыӈэвэ Оʼмрыӈа, тимлюӈэтыԓьын, пынлёнэн: Эвыт ръэнутранывъёԓьавӈыктаанвы, ӄырым мъэнӄэтык.
Епэчгин мэчынкыпанэна нытааткойгым, амынан итчыԓьыт рымигчирэвкы, ынанкэн тырултывиэʼк.
Итык тарытрыӈык - епэчгин нытарытрыӈэгым.
анэван панрэвкы мынкавравынат.
Ымы вэлет тилюӈэтык,рыетъаӈавык, епэчгин тимлюӈэркын.
Тэгмэчынкы Тыӄэсӈын нытивыткуӄин чоттагнык.
Эвынгэвулӄытвилин.
Тивыплыткук, рэсӄиквъи.
Иквъи: Гэмэлетлин, таӈэнъалкы эргатык.
Вэтгавыԓьыт рыпааӈаннэнат.
Авъеткынка нытваӄэнат.
Ынпыӈэв иквъи: Вынэ нымӈылёйгым.
Ӄырым амтымӈэ ӄэнагтытык?
Опопы рэӄын ӄиниквытык, ынӈэ игыпэткэ.
Епэчгин таӈвэнратытытваркын.
Оʼмрыӈа авъеткынка нытваӄэн.
Тыӈэсӄынэ нинэгитэӄин тумгытум, авъеткынка ваԓьын.
Ӄaӄa, пычемытъэт чинит ивкэ.
Ымы ынӄэн аӈэнток ӄылӄылю лыгнин.
Мытив, чинит нъивын ӈавысӄаттомгэты.
Чемэтлыгэн амъэӈгыпы выентоԓьын.
Ӄынвэр чинит аӈэнтоэʼ: Ӄэйвэ, вынэ тэӈэмчинъюнргэ мыткэтъогыт.
Эчвэра аалёмка ӄитги, гынан лыги, мури гэтумгынынэтэ нымкыче мытытгивимык, мытылвавыркын кымиӈэтык.
Эчги томгатыркыт, эвыр туръурэтыԓьыт галяркыт.
Ӄэйвэ чит нирэчинъюргэвӈымури, ытръэч игыпэ, ӄынвэр ынӈин нытваморэ.
Наӄам итык тумгытум нутгыӄин, эвыр нытомгатӄэнат, амрагаляӈа лыгэнитык.
Ӄынвэрейвэчу тытчыгъэн: ытръэч тэвиминӈыркын нанӄытваԓьын.
Тыӈэсӄын виитвыиʼ.
Оʼмрыӈа иквъи: Ии, ынӈатал-ым эмчинъюргэ мыткэтъогыт.
Ымыԓьорыкмури лыги нэтчымык лывавыԓьыморэ кымиӈынмэйӈэвык,эчги алватэӈатыӈоркыт, эвыт галяркыт.
Ӄынвэтмытчемгъоӈӈомык, кита вынэ мынратааӈытко.
Нымкче мытытвачеэкэй нымытвак, мытылвавыркын кымиӈэтык: эчги томгатыркыт, уйӈэ варкыт.
Ӄутти эчги мытынкэвыркынэт, эвыр галяркыт, лыгэлӄунэӄэгти.
Тыӈэсӄын иквъи: Чит ынанкэн ӈэвысӄэт, тумгытум, нинивигым, китаӄычинъюргэв.
Чинит гынан ӄыйъогын, иӈӄун гыыт.
Ытлённигыпэтӄин чама ӄынвэр мэлӈирэсӄивыԓьын.
Ымы игыр: ӄытлыгигатомгатлен, вытку айвэ иниквъи.
Ӄэлюӄ-ым тыпчеӈин.
Тыӈэсӄын нывэтгавӄэн.
Нэмэ Оʼмрыӈа гэвйитвылин.
Нивӄин: нотагченвык гыткъаратыԓьын.
Ӄынвэр гым тычемгъоӈӈоаʼк.
Ӄытлыги,амӄлявылморэ чамъам мытранымытвааʼ.
Ынан гинэнпичыкэвэтлин гым рымигчирэвйивык.
Ынӈатал, ӄытлыги, моргынан,ӄлявылморэ, таӈгэмо, миӈкри тэйӈэт нычачьав ыпатык.
Миӈкри тэнэлгыӈкы.
ЭӄэлюӄТыӈэсӄын гавэтгаквыплен.
Ынпыӈэв авъеткынка ныпалёмтэлӄэн.
Виитвыԓьын, тэнгыеӈэ,очнэн.
Ынпыӈэв иквъи: Кытэ виитвыиʼ.
Нылгичимгъуӄин.
Авъеткынка нытваӄэн, ныӄылӄылетӄин.
Ӄэйыӄын чемгъотваэʼ.
Чемгъотвама,нытимлюӄэтӄин.
Тыӈэсӄын нэмыӄэй гэвйитвылин, ныӄалялвынвэтгавӄэн:Аʼмын тыттэӈэт, ръэӄэты.
Энагтатыԓьэгым тыраӈыркыляты.
Аʼмын вэлет мыттааӈыткомык, ӄэйвэлым рэӄылӄылеты.
Ынанчинит чимгъутмытривыркынэт, ӈан-ым гатааӈыткоморэ.
Ӄэлюк-ым миӈкри .
Амынан тумгыӄэй нэмэ ратымӈэтавэмэнӈыаʼ нанӄытвак.
Авъеткынка вама, нэтчывъентоӄэн.
Оʼмрыӈана ивнин: Аʼмын этчывъентока!
Люрэӄ ипэ мури аʼӄавагыргыԓьыморэ.
Люрэк эвын, эты, чамъам.
Ыныкит-ым таӈвагыргыԓьо мынъытвамык, ӄырым нъыгаляркынат томгатыԓьыт нэнэнэт.
Ынпыӈэв иквъи: Ытръэч ыныкиттыралвавы, вэчьым, тыраӈыркыляты?
Ынӈэайылгавка лывавынвэты.
Эвыр ралвавы, ӄырым моргынан рэӄын мыниквыт, энмэч мурык ынпыӈэву мытрэтчыгыт.
Энмэч гичивӄэву мытрэтчыгыт.
Эʼтки,яйвачгыргын: уйӈэ эчычеткинэкыԓьин.
Чама ыныкит мытралвавы, ӄэлюӄ-ым миӈкри.
Ынпыӈэвэ ивнин Оʼмрыӈа: Ээй, эйъым рытра ӄытэйкыгын тэлет, ричинмил ивлеԓьын.
Ынпыӈэв чит нывакъотваӄэн кынмэк элгайколяткынык.
Ээй, вачаӄ-ым эйъым мыпааʼк рэмкыԓьу итык.
Виин мынъэлык аграӄалык.
Эʼ тки, элгайколяткынык тырамкыԓьыпэраркын.
экэвмури н‘эвысӄэнмури аграк вак.
Элвэтиӈэтэ ӄытгъи аграгты.
Оʼмрыӈана йыркэты рырыраннэн айкол аграк.
Ынпыӈэвэнэнаяаӄэн эвычаӈкэрӄай, рыгоԓьын.
Роӄалык вакъотваԓьын гамъыпэрален.
Оʼмрыӈа ыныкагты эймэквъи, эʼптэ тарытрыӈыӈоэʼ.
Ынӈин рыягнавкы нывакъотваӄэнат, нытимлюӈэтӄинэт.
Оʼмрыӈавэтгавыӈоэʼ, ӄытлыги, ныгьюлӄин вэтгавык.
Ынпыӈэв мыкычьунывэтгавӄэн, имыръэнут нэнатвъиӄэн.
Эвын гэвулӄытвилин.
Эръэт - мэмылытъолтэ гититлинэт.
Оʼмрыӈа, амэвычаӈкэтԓьан,ӈытоэʼ чоттагнэты.
Яӈак пэгчаткоэʼ.
Ръылинин таӄамайъёлгын.
Йытонэн ӄэмэӈы, ӄаматкынык рытрилнинэт таляԓьыт ӄорэн пааӄат.
Чывиткунинэт пэкуле.
мгынунӄэмэк рытрилнин чепъаёчгыӄай.
Уӄӄэмӄэгчыку нытанлелелпэраӄэнат чипъэт, ымы мытӄымыт тыӈачьэпы нылелелпэраӄэн.
Ӄутти ӄитыт, чимычвиткуԓьыт, рытрилнинэт чепъаёчгык рымагты.
Ӄамэтвааʼт кынмэк.
Чиитэръуэʼт мэмылытьоля, ыпаттьыԓьа - нычачаӄэнат.
Чама аръапаквъат чеэтыпата.
Плыткук, ынпыӈэв аграк нывакъотваӄэн.
Ӈавэтынва маленэн въэйӄэе ӄэмэӈы, ынӄоры йымэнэн.
Айколятгъэ.
Ынӈинтылюлвэквъэт, энмэч ынпыӈэв нытъирэткуӄин.
въэйӄэе ӄэмэӈы, ынӄоры йымэнэн.
Айколятгъэ.
Ынӈинтылюлвэквъэт, энмэч ынпыӈэв нытъирэткуӄин.
Эргатръок, чикинъэ кыеквъэт.
Чаёкватгьат мэмылытьоля.
Гэнчиитэвлин аръапаӈы - аръапаквъат.
Ӈавэтынва рывиривнинэт эвиръыт.
Рылеӈӈок, таатконэнат памъят, рылининэт.
Тэгрывъэе въээннинэт рыгъягыт.
Рылининэт ымы танойгыӄонагтэ.
уркэмэтԓьэн ныкэргыпӄэн.
Оʼмрыӈана кыленин ӈытоԓьын.
Винрэннин ыʼттъилгэтыԓьын.
Ыʼттъыт ныкоргыръоӄэнат ӈавэтынвэты.
Тыӈэсӄын инъэлкыиʼ.
Амыргынан ӈэвысӄэтти пэлятгьат.
пыгпыг гэнатыёлен иикитэ.
Эмкиткит инэгтэтгъи, ымы чакайытъоля.
Ръылинин таӄаманъёлгын ралкогты.
эӈэвысӄэттумгэ лымӈэ ӄамэтвааʼт: ыргин тэйӈэт нынуӄин чама киткит эръуэʼт.
Ынпыӈэв иквъи: Гытэквъи.
Навэтынва румкэвнин ӄэмэӈы.
Ынпыӈэв иквъи: Виин ыʼлё вама, кита рай мыйъоаʼн гымнин тумгыӄэй —ыʼттъыӄэй.
Мэчынкы тылгэтаӈкырвэнток.
Ээй.
тайкыё, ӄинэйылги.
Оʼмрыӈана йылнин тэлет рытрэн.
Ӈытоэʼ чоттагнэты, яӈагчеэʼ.
эквэвнинэт мэмылытьолтэ чама мытӄыт - энатыёнэн эмыгэӄэй.
Ӈавэтын рылгьэ, эвын ынпыӈэв гакэргыплен.
Ивнин: Энмэч кэргыпэ?
Ии.
Энмэч мылеркын.
Оʼмрыӈа эӄылпэ кэргыпгъэ, чеэкэй чоттагнэты ӈытоаʼт.
Оʼмрыӈана эмтэйпынэн эмыгэӄэй.
Чеэкэй нылеӄинэт оʼрэнмырагты.
Ынпыӈэв кэӈунэӈэԓьын.
Энмыракэн, энмыгэӈкэн вэрэян мэчниквыӄин оʼраваамэты.
Вириэʼт рывинрывылгэ.
Эймэквъэт яраӄаеты.
Епэчгин эргыръокыԓьэн.
Ымы ӈаргын таӈаляйвыԓьыткынка.
Рыпкирэннин ярак.
Ынпыӈэвэ рывэнтэннин тытыл, ыʼттъыӄэй ръэлянтосӄычатгъэ.
Оʼмрыӈана рывиривнин ынкъам йылнин эмыгэӄэй ӈавэтынвэты.
Амкоргава иквъи: Рэнолгык патвасӄыткынык рытрилнинэт тэкичгыт.
мытрилынэт.
Рэӄулымӈэ, виин ӄэйыӄын тырээкэԓьэты.
Рэлкуӄэй амротвак, леӈытэӄ, ӄэвъяёэʼ.
Итык рыӈвэвыԓьын мытӄымыт варкын рэлку.
Евъев, мынрэсӄивмык.
Янот ынпыӈэв рэеӄиквъи, ээкэтгъи.
Ивнин Оʼмрыӈа: Вынэ, гаятъёченайгыт, ӄырэсӄикви.
Ныппылюӄин ёроӄай: ӈэранчьовыргыԓьын, лыгэн рычикумил мэйӈэԓьыӄэй.
Ыннэн ээк.
Рэлкучыкун гэӄытвилин, ээкэтык гаӄаайпылен.
Ынпыӈэв иквъи: Нымэлӄин, ынан ромавы рэлкун.
Вэлет игыт йыӄӄэй тырагтачьаты мытӄэты.
Тырэтэӈынынлетэвӈын ээк - пэтле ромавы рэлкун.
Ӄэйвэлым эвыт рагагчавы, виин ӄыраггыгэ.
Тыӄамэтвак, виин ӄырым мывиэʼк.
Итык, амгымнан вама, ванэван унмык мыӄамэтвааʼк, чама эмӈоля.
Ӄол нитигым, нэнарагчейгым чымчаяраггы.
Виинынкы нъылёӈэтэгым, гэчевкы нынъэлигым чама пытляӄ ныкынъюйгым.
Энаԓьоянва ӄонпы нэйвэтигым ынкъам ванэван унмык мыӈъоаʼк.
Чама, ӄол нинэнтигым, рэлку нинэныткивэтигым ыʼттьыӄэй.
Гыт-ым тивыркынигыт, лыгэн пэнинэмил ӄитпыԓьэркын.
Ынӈэ ръэнут чимгъуу элгыкэ.
Ынан кытамчачго тырэеты, тыракырвэнтоаʼ.
Ынӈэ энъатчака.
кычгэпык вагыргын.
Оʼмрыӈа иквъи: Эйъым мырагтыаʼк.
Аӈӄачормылгата таэʼ: унмык итъылӄыкыԓьин.
Чегмытъылёвыԓьын вытку нэргыръотыляӄэн, наӄам нылгичьэчеӈэтӄин.
Люнрэтэ итгъи ралкогты, чоттагнык тэрэӈӈынинэт ыʼттъыӄэгти.
Рэӈэннинэт ярак ваԓьыт турмэйӈэтъыттыӄэгти, турынвинэвыԓьыт.
Плыткук, рэквэвнин муллымул ынкъам, рынрэ ынӄэн, рэсӄиквъи ралкогты.
Рымнин кукэӈы, рэлкынин муллымул - турыпкирык, ыʼттъыт рачеэтыпавӈыт.
Ӈэвъыттъыӄэй, чьачагмачы, гагръолен.
Ыʼттъыӄэӄэгтинъэйӈэръуӄинэт чама нылгививрэԓьэтӄинэт.
Ӈавэтынва ейвэчунинэлгыӄинэт.
Эгмиӈыкыԓьин Оʼмрыӈа лыгъыттъыгырыӄкэн: виврэԓьэтыԓьыт ыʼттъыӄэӄэгти нэнанатвыӄэнат ралкогты.
Нэнанрыратӄэнрэпалгытъол ыʼттъытрэтъёлго.
Ыʼттъыӄэӄэгти епэчгин этлепкыԓьинэт, янор ныкулюмкэтӄинэт рэпалгыткынык, омчыконулвэвӄинэт, эʼйӈэръук ныпааӄэнат.
Ӈавэтынванэнатагчечаӈӄэнат.
ынкъам ыʼттъыт нинэлгитэӈынмэйӈэвӄинэт.
ӃымэлынанТыӈэсӄын лыгэнӄивъыттъыԓьын.
Ыʼттъыгаканъё колё нарой выӄэн, ӄоныры этын йыркычимгъуԓьын ынкъам ыʼттъэлымалё нылгыӄин.
Нылгиныгйиӄинэт ыʼттъыт.
Пэнрыткоԓьытрэӄокагты киткит нынэрымъэйӈэӄинэт: пысӄунъивӄучик, эвырнывэлвавӄэнат, тэгъентилык ныпааӄэнат.
Танлымынӄо лейвыкгэныгъюлевлинэт.
Ыныкит нинъэлкыӄин, виин нинунпыӄинэт туквэк, ытлёнкытчынъёма.
Ынкы нырылгалытваӄэнат, атымӈъайӈаръокыԓьэнат.
Тыляма, ванэван нъивӄучийвынинэт ымы ванэван нытачайвэвынэнат.
Ӄымэлынан, кытчынъёма, ванэван ныпэгчиӈэтын.
Мэмылёк, тинэӈӈыплыткук, ныӈэлӄивӄин, ытръэчнэнантавӄэнат.
Чинит нъэмэтӄин этын: чинит ыʼттъыт нылеӄинэт.
Ымы ёоʼтыляк нылгиныгйивӄинэт: чинит ярак ныныпкирэтӄин этын.
Эмтэӈынмэйӈэвэ, ыʼттъыт ынкъам ӄынур нэнэнэт.
Кытчьачаӈатык, Оʼмрыӈана мулле нэнатапаӈӄэнат, наӄам мэмылмоллыт мытӄыԓьыт, ӄымэл-ым ыʼттъыт колё гынкыԓьыт.
Оʼмрыӈа, тумгытум аӈӄайпы ляйвыма, пэнин ваӈэлтатыԓьын.
Рывиривнинэт нэлгыт.
Вылгыналгыт, ӄэтыӈокэн ӄоранматкэн, энмэч гэнйитъэвлинэт, рылгэ тантэнмыгнэнат.
Торымгоэʼ энотлятык, чама раӈпат рилючьэтэ нинэнтыӄин.
Нэнанотлыӄэн иръын.
Энотлянма, пэнин ӄалялвынвэтгавыԓьын.
Эвлытъылёвмэч нэмъэм Кэӄисӄукин аӄӄы рэгынникэты.
Торэргавма йъончаӈкаавык, ԓьук Каӈэсӄонӄачкэн ууйъэтыԓьын йъыйыӄ - ӄэйӈун рэмкын ынръам уʼрэӈэнри рэнъэлгъэ лейвык.
Уваляйпы гитэк нывытрэтӄин ӈытэтыԓьын аӈӄы, миӄкри-ӄунӄэвъяча оʼрагырголягты нинэнууйъэвӄин ӈытэт.
Ынкъам рачымчыт накватчаӄэнат.
Оʼмрыӈана лыги нинэлгыӄин, ынӄэната мыгонэн тэйкык турыԓьын иръын, мыркучьын.
Ваӈэма, чиниткин ӄэлелвын вэтгавтомго нинэлгыӄин.
Увэлен орайгынлетвак, пууръу Кэӄисӄукин аӈӄы нынтэтӄин.
Ынръам кытыӈэръок, Увэлекин аӈӄы нынтэтӄин, пууръу кэӈисӄуԓьытоʼр-Увалягты нылӄытӄинэт.
Ынкъам ымыԓьо гаплявынраԓьыленат ӈалгыл.
Кэӄисӄукин акӈӄы мыггынникыԓьын, ымы ёо эйыӄынлиԓьэткыԓьин т-Увэлекинэӈэ.
Ӈытэтык, увэлеԓьыт ныкопрагтьпӄэнат: нылгэкопрамэмылёԓьатӄэнат Кэӄисӄук.
Ӄутти, гыннэкоянвыт, нумӄуӄинэт.
Кэӄисӄун чит гэнымлин: эмкыкыԓьинэт лыгэраӄагтэ.
Ӄутти ивтыл нымытванвыԓьыт, ӄутти - Ԓьораннаткынык.
Ԓьурэннэн ваԓьын лыӈкыткынык, оʼрэнмыӈӄач.
Увэлеԓьыт, эвэнэгтыԓьыт Каӈэсӄогты, гаплявынраԓьыленат ынкъам эӄылӄылкэ ӈалгылегты нылейвыӄинэт.
Пууръу увэлеԓьыт, ыныкит йитив ныпкирӄин кынтагты.
Ӄэтыӈок, тэгрыткук, тургич пкирык, ныйитивуӄинэт увэлеԓьыт.
Колё майӈыръавиӈын нынмыӄэн.
Ыннэн ръаквыпы етыԓьыт, чымченымык ваԓьыт, таагмэч нынӄэвивӄинэт: этлы мэӈин ыʼнынвэннэвын.
Ынкъам эʼптэ Увалягты колё рэмкыԓьын ныпкэтчаӄэн.
Таӈымыԓьо пкитԓьэт нынӄэвивӄинэт.
Читынӈин ваԓьын тэленъепкин вагыргын.
Ръэвук, нулювӄинэт ойымпаӄыт, эвлытъылёвкэн йытоолӄылтэ.
Ынръам йитив нынымӈивӄин.
Мӈэма, нэмэ колё рэмкыԓьын ныпкирӄин гамганымгыпы.
Тэлвэ айвалгыпы ныпкэтчаӄэнат.
Колё амалваӈваԓьын оʼравэтԓьан ныпкэтчаӄэн.
Нэмэлымӈэ рэмкын амалваӈ нывэтгавӄэн: гэмгэнымнымыгйит.
Ойымпаӄыт, йытоӈӈок, нымӈылятӄэнат гамганымнымэты.
Нууʼӄэԓьыт ымы ныпкэтчаӄэнат.
Мыӈик гырапчаԓьылӄылтэ.
Чит нэмыӄэй нууӄэԓьыт эмйитивуԓьыт.
Нэмыӄэй нымӈиӄинэт.
Ынкъам увэлеԓьыт, ӄэлюӄ чымче ваԓьыт, ымы нымӈисӄивӄинэт.
Ымыԓьоргэн гатваленат мыӈигрэпыт.
Ымы ԓьурэԓьыт эвын таляӈкы эмръэвуԓьыт.
Ынкъам чит рэмкын, эвын лыгэн алгол, чит эмлейвыԓьын.
Нэмэлым инчьэвиԓьыт, агновык, ӄатвыткоӈӈок,нымӈылятӄэнат, ванэван чит нъэӄэчитвылгынэт.
Ынкъампытӄылым энаԓьоянвыт мыгтумгыԓьыт.
Ыныкит чавчывата нынэймэвӄин ӈэлвыл аӈӄагты, ымынууӄэԓьыт нычавчывантаръоӄэнат.
Чавчывагты нынԓьэтэтӄинтэӈимыръэнут, ӄымэл ыргынан нэмыӄэй нытиръылӄылӈыӄинэт.
Ынкъам чавчыват, тымык мэйӈыгынник, ванэван уӄэлюыʼнылгынэт.
Аӈӄаԓьа нынӄэвивӄинэт итгылгэ, имъутэ чамапагтылгылӄыля: вивтэ.
Наӄам йитивин колё нэвлыӄэнайӈыт вивтыт, вэвтийӈыт нувӄэнайӈыт.
Вивтыт чама анэлго нытэйкыӄинэт.
Чамачемыянвэпы вэвтэпы нытэйкыӄинэт вэгыткунэӈэт: чоттагын вэгыткук, ыʼлытвэтык.
Аӈӄаԓьыт нытумгыԓьэтӄинэт чавчывак рээн.
Ӄымэлыргынан аӈӄаԓьыт, тумгыԓьэтыԓьыт майӈычавчывакрээн, колё нэмыӄэй нынӄэвивӄинэт чаманытэвиръылӄылӈыӄинэт вылгынал- га.
Амалваӈ ваԓьыт вылгыпанрат, плекылӄылти, нынъянръавӄэнат пыкэрыкво ятыԓьэты.
Ынкъам аӈӄы гилетык, анӄэвъыттъыянвыт аӈӄаԓьытнычавчывантаӄэнат айгысӄычавчывагты.
Ынкъам ӄол нитӄин Тыӈэсӄынэʼптэ ныкырвэнтоӄэн.
Колё имырэӄэ нытинэӈӈыӄин,ӄымэл ынан колё ныӄэвӄин чама ныӄаанматӄэн.
Ынръам эйгысӄын орагэлытвак, оʼр-Увалягты чавчыватныӄэвиичиӄинэт.
Авынраԓьэты нынԓьэтэтӄинэт кэтлыӄылтэ, плекылӄылти.
Ытри пууръу нынӄэвивӄинэт кымгыта, ниилӄинэтпыгпыгыт - мытӄыёчгыт.
Рэмкын чит тэленъеп пууръыткучитэгэтэӈычьэтлин нымытвак.
Тэленъеп чит ныӈэвтумгэтӄинэт.
Агмэӈыкэянвытныӈэвтумгыԓьуӄинэт ӄулинутэк эмчинъюргэ: люрэӄ н‘энкунанъыгтон кымиӈын.
Нэвтумгэтык, чама нытэтумгыӈӄинэт.
ныкит эгмиӈыкыԓьин ныӈэвтумгэтӄин мыгкымэӈыянвык,ӈэвтумгин кымиӈыт, эмэлкэ, ынык кымиӈу нынъэлӄинэт.
Ӄэйвэ ӈэвтумгыӈэвъэн, алымы мыгкымиӈэтыԓьын, люӈкымиӈэтэ гитлин ӈавтомгыыʼваӄочгыпы, вэнлыги ӈэвысӄэтэ лыгитэӈу нинэлгыӄин ӈэвтумгъывэӄуч.
Ейвэчу нинэлгыӄин, миӈкри-ӄун ӄлявыл эӈинӄэйкыԓьин, ымы ӈэвтумгэ тэӈу нинэлгыӄин.
Лыгэн пкитԓьэн нэнэнэрык лыгивэймэну нылгыӄин.
Турыпкирык, ванэван нъыттъымиглитын: ӈэвтумгынэнэнэрык нырэӈэтӄинэт, ныквутӄинэт ынинэт ыʼттъыт.
ӈэвтумгьывэӄучик ӄача.
Ӄэйвэлым эӄу рэлгыгнин, рэйылӄэты ӈэвтумгьывэӄучик рээн, ейвэче ченэтъываӄочегты, анананакыьэты чама эмчинъюргэ: люрэӄ ӈавтомгэпы ратомгаты кымиӈын.
Ӄэйгипэ: ӄутти ныгмиӈэтӄинэт ӈавтомгьываӄочгыпы.
Ыныкит кымиӈынӈэк, пытӄылымӈэ нытумгэвӄинэт.
Вэты тэӈу лыӈыйгут нынтыӄин ӈэвтумгытлыгын.
Кымиӈыт нивӄинэт.
Ынӄэн тургин ытлыгын, вэты антыяатка.
Эчвэра ныгыттэптури, ытлыгымил ӄыгйипыркыниткы.
Эʼтки ӈан, яйвачгыргын ымы гитэк.
Пкитԓьэн, пычемытъэт, вэймэну ӄылгыркыниткы.
Ынкъам , тури ляйвыӈӈок, уʼрэӈэнрилы гавынраԓьа ӄытваркынэтык.
Аʼтавлыгэн,эмчинъюргэвэ, рэӈэвтумгэнӈыиʼ.
Эвыт-ым нэнэнэт нывалёмӄэнат.
Ымы н‘эвъэнти, эʼнӄэтыԓьыт кивык рэмкыԓьык ӄача, ывэӄучитэ нынвэтгаватӄэнат.
Ӄэлюӄ-ым, валёмыԓьыт ныткивӄинэт, йигычгытэгнык, рамкыԓьыӄлявылык ӄача.
энарагты.
Вытку ээкэт вайӈык, ӄлявыл ӈавысӄатэты нылӄытӄин, натчьатчыкэвӄэн.
Инъэ-м кыевык, ээкэтык, пэнин кынмэк ниилӄэтӄин, ӄынур тавэчвачьыӈыԓьын.
Ӄынур ӈэвысӄэтык лёӈытваԓьын, иӈӄун нэнэнэтэ аԓьокэгты, миӈкри-ӄун, люрэӄ, турмэйӈэтыԓьытрапайваӄанӈыт рамкыԓьэты.
Нымытвагыргын чит вэты гамгамэӈӄо гытамо гэлгылин, эвын таляӈкы чит ныгыттэпӄин рэмкын.
Тэлвэ ӈавтомгыԓьатгыргын ымы гытамо гэлгылин.
Эргатръок авынраԓьын нырагтыӄэн.
Ӄынур ръэнут лёӈытваԓьын нытавэчвачьычӄэн.
Ыныкит рэмкыԓьын лымӈэ нэтляӄэнрамкыԓьытвак, этын-ӄлявылнычичевӄин: люӈэквэтэитгъи, эты, чеэкэйгатваленат.
Ванэваннымӈылёнэнӈэвъэн.
нэтляӄэнрамкыԓьытвак, этын-ӄлявылнычичевӄин: люӈэквэтэитгъи, эты, чеэкэйгатваленат.
Ванэваннымӈылёнэнӈэвъэн.
Ӄулитгивикпууръуытлёнэʼптэнырэмкичиӄин, пыкитԓьэнлыгивэймэнунылгыӄин.
Авынраԓьаэʼптэнинэпчеӈиӄинӈэвъэн.
Вулӄытвикӈэвтумгыннэмыӄэйныткивысӄивӄинэнарагты.
Инъэнырагтыӄэн, нэмыӄэйнытавэчвачьыӈӄэн.
эгмиӈыкыԓьинэтынкъамэʼнӄэтыԓьытрыӈэвтумгэвэтык, ныталяйвыӄэнат.
Нытъарынъевыӈӈоӄэнат.
Ныӄонлылянъайытваӈӈоӄэнат.
Таляйвык, нынкэтъоӈатӄэнаʼнӄатгыргынрыӈэвтумгэвык.
Оʼмрыӈанаынӄэнвагыргынлыгининэлгыӄин.
Ытлён, турмэйӈэттылеԓьын, ытԓьатаганвэтгаватлен, миӄкри-ӄунытлыгэгэнӈэвтумгэвлинынинытля.
Ынкъаммыгтумгыԓьугатваленат.
Амынанвама, аʼтчаматомгэты, ынӄэнатнэнакэтъоӄэнат.
Ытръэчытлён, эмигыпэчама, ынӄэнӈавтомгыԓьатгыргынвэтыэкэвкугэлгылин.
Ӄымэл-ым, эты, ынӄэнатаытлёнлывавыркынкымиӈэтык?
ЫнкъамОʼмрыӈагъэнӄэтлинрэнӈэвтумгэвӈык.
Ӄaӄa, лыгэнгымӈыркылӄавэгымыʼвэӄучик, агмэӈаткэмачымытӄичирмыӈэтык.
Ыныкамынаныʼвэӄуч—ӄлявыл, ӄутти, ыныкгэта, - тумгинэтӄлявылтэ.
Ӄаӄа, —чаманаӄамнычимгъуӄин, —иаʼмӈантъэнӄэтыкрыӈэвтумгэвык?
Люрэӄ ӄолеӄлявылгыпынэнэнэтнъыегтэлынэт.
Яйвачгыргынтумгытум, гапааленрэӈэвтумгэнӈык.
- Чама, эты, чинитнъэнӄэтӄин: рэӈэвтумгэнӈыԓьу, нъытъивыԓьэтын.
Ӄaӄa, агмэӈаткэмачы, пысӄунрэӈэвтумгэнӈыԓьынтывичыръуэʼн.
Ӄэлюӄ- , эты, тынгэргэвын.
Аʼмыняйвачгыргын!
Ымыӄырымнынкэтъоӈаннэнгымнинаʼнӄатгыргын.
Аʼмыннытэӈӄингымниныʼвэӄуч!
ӈэвъыттъыӄэгтиганрылпырленат.
Элекин, омавкэнйытоотӈэвъыттъыӄэгтинынъегтэлевӄинэт: ниилӄинэтванляԓьэты.
Тытлёмнэнчьовыргынрантоӈыԓьэтыӈавъыттъыӄаеты - ӈытоэʼ.
выраплёратвака, валёмнэнпыкитчыӄивыԓьын.
Йымнэнкэрӄай, плягтыэʼ.
Ӈытоэʼ амкылява.
Эʼлепэтгъитытлык, гитэнинпыкитԓьэн, эвынгамэмылёлен.
Кытгынтырасӄэквъэ, рыймэвытковнэнмимлекойӈыӄай, амкыляваӈытоэʼ ӈаргыногты, эвынтытлыкгэнэймэвлинэтмэмылтээмчемэнвы.
Эмчемэнэнат.
Ӄолэʼмэннинралкогты.
Рынвиленнинчьовыргычормык.
Ратвынэнӄамэквын, рырыраннэнамгынонрок.
Ратвынэнатмэмылтэ.
Нытоэʼ, выяннэнатыʼтгьыт, гуннинэтрэнолыӈкы.
Виинтумгытуморгымэгленма, рэӈэннинэтыʼттъытчамарыпаанэнат.
Ӄэйъыттъьпӄэгти, чоттагныкготытваԓьыт, нъэйӈэръуӄинэт.
Ӈавэтынварымъэйӈэнинэт, эвыт-ым, валёмыԓьыт, пааʼтэʼйӈэръук.
Плыткук, йъонэнтумгытум, ӈаргынваԓьын.
Чит винрэркынин тивыԓьын,ивнин: Гитэнин ԓьолӄылеты: лелют гэтинэтлинэт.
Рэмыннуӈгъи.
Ӈирэргэри рэсӄиквъэт.
Оʼмрыӈа тэӄэмэӈгъи, раӈӈок.
Киткит гаематленӄопалгын, ёнэн таӄаманъёлгык, чама юӈэвэ эʼлыткуиʼ.
Мачаммычеэръа юӈэвынрэтгъи расӄэвэты.
Тумгытум эвын гакэттывален.
Эӄылпэ йымэнэнат эвиръыт, емэма ӄитыт.
Рывиривнин ӄэмэӈы, рэймэвнин кынмагты.
Ӄoпaлгычвэткoэʼ, нывылгъавӄай, рытрилнин юӈэв ӄаматкынык.
Авъеткынка ныӄамэтваӄэнат.
Аʼтчак лывавнэн вэтгавымгоԓьын, ӄынвэр Тыӈэсӄынэ чинит пынлёнэн: Ынпыӈэв амынан рагтыэʼ?
Ванэван, тытумгэтын.
Ээй.
Ралкогты люнрэԓьигыт?
Ӄэйвэ.
Леӈʼытэӄ гъыёлен рэлкучыкун?
Рэнэӈу, рынлевнинэт ээкэт.
Турээкэтык, рэлкучыкун гаӄаайпылен.
Ныппылюӄин рэлкуӄэй, ыныгмич ваԓьыӄай.
Рэӄын никвыт?
Итык рыӄэвивын?
Ии.
Гакоргавлен такэчгэты.
Ээй, к‘ӄ a .
Тумгытум ныюӈэвуӄин, вилмытӄык рытутэ.
Юӈэв тэгмэчынкы нывэривӄин.
Плыткук, ӄопалгоаʼт.
Тумгытум иквъи: Виин мэчынкы, эръуԓьымури.
Турыпкитԓьэн ныйигрыӄин.
Мэмылытъолтэ, ыпаттъатыԓьыт, тэгмэчынкы гитилинэт.
Эръуплыткук, аръапаквъат чеэтаръапалга.
Аромка нъэлгьэт ыʼттъыӄэӄэгти, ваԓьыт рэпалгыткынык.
Рэлку маллывээръыткэԓьын: ыʼттъыӄэӄэгти, лёвыԓьыт, ныткэӄэнат.
Виин ӈавэтынва малема ӄэмэӈы, ромкавма, аʼйӈаръоӈӈоаʼт.
Тумгынынэ ивнин ӈэвъэн: Вэчьым ралёвыӈыӈоаʼт?
Ӈэвъэн киткит рэӄын ивык, эвыт нывалёмӄэн.
Евъев, тыплыткоӈӈоаʼк.
Ӄонпы нэнаяаӄэн ачгэргыкыԓьэн кэрӄай, ымы ӄол нитӄин рэлку кэтԓьан.
Йъонэнат ыʼттъыӄэӄэгти.
Гаӄончечгыргынтолен: почьаткынык рытрилнинэт, чьовыргын ритлиннин, уʼрэквъи, рынрэ ыʼттъьиӄэӄэгти.
Пэнрынэн ӈэвъыттъыӄэе, йыӈоткоӈӈонэнат ыʼттъыӄэӄэгти.
Чотыквынолгык к‘ача ганрыгъёчгавлен нутэсӄын, ынкы гэгмиӈэтлин ӈэвъыттъыӄэй.
Оʼмрыӈана рыгъёлгычыко рытрилнинэт ыʼттъыӄэӄэгти.
Ытԓьаӄайык лёвыԓьыт нэмэ тагчечаӈыӈӈонэнат, лёԓьот нэнакагмалеӄэнат - тэгнычиитӄинэт.
Ыʼттъыӄэӄэгти нэмэ нылгэчачопыткыръоӄэнат.
Рэсӄиквъи, кэттываэʼ.
Мэмылтэ нылгыӄинэт ӄамэквыткынык, тылгытэгилигнинэт, иквъэт: Наӄам епэчгин энкиръукэ, виин ӄол мынвэнӈын.
Тыӈэсӄынэ ивнин: Эвыр гынан.
Тылгытылеԓьыт нычьачаӈыткэӄэнат ымы нымуллывириӄинэт.
Рырыткунинэт эʼмэтичгыт, тумгынынэ тапъагнэнат.
гэлгылин.
Оʼмрыӈана пынэткунин выквык пэкулӄэй: рирвэвнин.
Мэмылӄай ыʼ мыргыԓьын, этъым, кыткыткэн йытоо - тʼаӈӄонаглыӄыл.
Рыранэн нанӄэпы, нывылгьав рымнин мытӄымыт тэкичгык.
Наӄам ныйыӄыӄин инээнӈэтык.
Тумгытум кытэӄэй чычатрыэʼ.
Мэлкытэ тъирэткуиʼ, лылепгъи, эвын гэплыткулин рывэнӈык.
Кол нэнамгоӄэн.
Ивнин инээнӈэтыԓьын: Ынӈин ӄынӄитэт.
Ынан гымнан мынԓьэтэтын ынпыӈавэты.
Вэчьым, ӄол итыркын, ӄувчимгъуркын этэйӈэткэ ванвэты.
имырэӄык.
Ӄaӄa, нэмэвайтырэӄыркын.
Онтымытваԓьэгымринэчичевы, аʼтавгытгытэавнонтымытвакамынытваркын.
Епэчгинчинитывикитмытынмигчирэвыркынэт.
ЧитОʼмрыӈанарэллеттаагнэнаймаӄӄай—нитчыӄин.
Тыӈэсӄынплягтыэʼ ивнинтумгытум: тырэнԓьэтэнӈынярагты.
Оʼмрыӈана тытлёмнэн чьовыргын, аʼрэнэн чоттагныʼӈач,иӈӄун ӄлявыля кавэты ныннэнин аймаӄӄай ынкъам нытрилниняӈак рэпалгыткынык.
Ӈэвъэнэымырытрилнинэттэкичгыт рыӄэтатынвы.
Ымырытрилнинэтмытӄыт-чакагтэ.
Виинрынэнинэттэнуйгыт.
Ыттэмаленэнӄамэквынынкъамрынэнин.
Расӄэвэты, ратвынэнатайколтэ.
Айколятгъэ.
Энаерыԓьытаӈӄатакэчгэты, чамаачыӈыткоԓьын, иӈӄунавынраԓьыннычавчывантааʼн.
Ии, ынан мэсӄэйыӄын вак, епэчгин пиврэркыт чематгыргык.
Нивӄин: Гаймавъёченаморэ.
рэтԓьокымгыта, рэӈылӄыле.
Колё инэӈэԓьыт нэквэтӄинэт.
Ынръамӄутти ныпкирӄинэт.
Лыгивэймэну нылгыӄинэт пкитԓьэт.
Ныныпкирэтӄин амалваӈ ваԓьын пыӈыл.
Гэчевкынытваӈӈоӄэнат рэмкыԓьэтык.
Ныниԓьуткувӄинэт ынпыначгыт,пкитԓьэт: нытлеԓьэтӄинэт, чама нылымӈылӄэнат, чама нытэлеӈкинэткуӄинэт.
Ымыԓьонынӄэвивӄинэттэкичгэ.
Нэмэамыргынан гэнъэтлинэт, нымачемӈолӄэнат.
Оʼмрыӈанагэнйыркэвлин аʼптыё нэлгын.
Панрат, нэлгык ыпыԓьыт,нэнатааӄэнат.
Ӄонаглыӄыл увнэлгын, киткит ӄэӈуԓьын, унмыкавылгыкыԓьэн - кытчьачаӈанма танъяа ваԓьын.
Ӄэйӈун ԓьоргыӄай, йъилгын, нэм-эм нычьэчеӈӄин!
Эʼптыплыткук, йымэнэн гыргол.
Тумгытум нэмыӄэй нымигчирэтӄин кынмэк:нэнайпатӄэнат ръарӄак тылпъиԓьыт мумкылти.
Тэгмэчынкы мэгчерыткома, эръэт итигъэт.
Тумгытум пынлёнэн: Вэчьым, чама рэӄиту?
Ӄoo, лыгэн эвыт гынан.
Ӈэвъэнэ тытлёмнэн чьовыргын,рывэнтэннин чотыпа ваԓьын уттыченлеӄэй, ымы уттэ эйпичгыԓьын, рэпалгытъоля йычгыгыргыԓьын эвыча, рывантатын уттэ уԓьивыԓьын.
Ынӄэн ӄамэнаймавъёлгын.
Ӄымэл-ым Оʼмрыӈанауʼрэвэ нэнанатвыӄэнат тэӄэмэнйыръыт.
Ченлеӄэй ванэван ыʼнынвэнтэтын ыʼттъэ.
Ӄоныры ыʼттъыт эмтэгнэвээтээвитӄикыԓьинэт.
Ӈавэтынва гынмыеп етъаӈ нинэтчыӄинэт ӄэтоолӄылтэ:ӄэмэйыръыт, тэйӈэтти - нэнаёӄэнат ченлеӄэгчыку таӈпэрэ, ынкъам экимэвкыԓьин тэӄэмэӈык.
Ӄавэё Аколымайпы уттуӄэ м ратвык, эмчьэчеӈэ,ныӄэвъячатӄэн.
Оʼмрыӈана рэймэвнин ӄэмэӈы кынмагты, ыʼвэӄуч ныкэрватчотытваӄэн, гуаʼтчама, нэлкытваӄэн.
Ынӈин, элкытча,кэрвачотэты ӄамэтваӈӈоэʼ.
Тумгынынэ ивнин: Малякавкэгты въэнуркын?
Ынӈин ивык, вакъоэʼ.
Торъанэлёвъаныт мэйӈычьэлюкэԓьыт,пиӄымлек ӄитыԓьыт ныпэгляӄэнат.
Пэтле нылгыӄинэт пиӄытыʼттъыёл ынӄэнат нынуӄинэт.
Въэнычвиптыт галявтыма нытрилӄинэт виин ӄаматкынык, роолӄылтэ пиӄуплыткук.
Нывъэнукинэт рычепъалгавкы.
ынӄэнат нынуӄинэт.
Въэнычвиптыт галявтыма нытрилӄинэт виин ӄаматкынык, роолӄылтэ пиӄуплыткук.
Нывъэнукинэт рычепъалгавкы.
Ӈэвъэн нэмэ киткит камэтваэʼ.
вэӄучитэ чычаткына, авъеткынка нинэгитэӄин.
Ейвэчу нинэлгыӄин вэнӄачьатыԓьын.
Ӄитуплыткук, чоттагнэты рывнинэт гынуԓьыт.
Эръэмпэиʼ чиитэръэтэ, тормэмылытъоля.
Этъопэл тормэмылытъоля, ыпаттъатыԓьа, ӄамэтваэʼ тумгытум.
Чама чеэтаръапаквъэ.
Тумгытум ӄамэтвак, ыʼвэӄуч эʼптэтаӈӄамэтваэʼ, эмӄэлелвынэ ныкоргавӄэн.
Ӄэмиплыткук, Тыӄэсӄынэ ивнин: Гыт аӄамэтвака вак, люур гым мэлгытъыԓьигым.
Румкэвнин ӄэмэӈы.
Айколятгъэ.
Кытэ тимлюӈэтгъи.
Тумгытум кавэты атчьатгъэ оʼрачьовыргэты.
Инъыгъевыԓьылӄыл: пэтле, атчьатэнаӈо, йылӄэтгъи.
Нэвъэн эʼптэ атчьатгъэ.
Ныӄалялвынвэтгавӄэн.
Аʼмын, нэнэнэт ваԓьо, энмэч выёԓьымэч нъымэйӈэтынэт.
Авынӄалялвынвэтгавэты й ыл- ӄэтгъи.
Инъэ тумгытум чит мэрынрэ ӄутыркын, ӈэвъэн камаграэʼ ынкъам иквъи: Энмэч кыеви?
Ывэӄучитэ очнэн: Ии.
Рай тымгэтыркын, мыйъончаӈкаавык, люрэӄ таӈалкы варкын.
Люрэӄ рэнтэты, мэӈӄо йъоркын?
Виин таӈэвэнэӈ - мивиниркын, наӄам айвэ колё ныпиврэӄин.
Эмчывытыԓьын ёоʼнчаӈкааквъэ.
Ӈыток, ыʼттъыт коргыръоаʼт.
Рытрилнинэт.
Ынык рээн ӈытоаʼт: эʼчесӄиквъэт ӈаргыногты.
Н‘эвъэнэ рымнин рычеэтавынвы айвэкэн аръапаӈы.
Рывиривнинэт иръыт, чывытэннинэт.
Рывиривнинэт плекыт ынкъам памъят.
Нэмыӄэй чывытэннинэт панраплякыт, лыгикултэтыԓьыт, памъята.
Рэԓьын аʼтчама, рырамавнэнатмэмыляръат ӄамаӄайыткынык.
Аръaпaймээʼ, оттоӄамӄайыткынык.
ыӈэсӄын рэсӄиквъи, эвын нылгэченрыгчатӄэн.
Эӄылпэ ӄыръарӄатгынат ыʼттъыт, виин гым кэргымма чамачаёӄванма.
Ынан гымнан тырэнвиривӈын оргор, эмытъэт виин акэмавкэгты, ӄынривмивэтгынэт.
Эʼми тэнэвтыёчгын?
Ӄэмлытыёгын.
акэмавкэгты, ӄынривмивэтгынэт.
Эʼми тэнэвтыёчгын?
Ӄэмлытыёгын.
Ӈэвъэн эӄылпэ кэргыпгъэ.
Рывиривнинэт ръарӄат, йымэтваԓьыт энаймэёлгык.
Ӈыток, ыʼттъыт коргыръоаʼт.
Эӄылпэ ръарӄаннэнат, таӈэлгаты рытчынинэт.
Тумгытум ӈытоэʼ, эӄылпэ рывиривнин оргор, рывытваԓьын орвытараӈык.
Чит ӈэвъэнэ рынэркынинэт ыʼттъыт, тумгынынэ ивнин: рытык, кырвиквъэт.
Ӈэвъэнэ мэткиит нэнъарэӄэнат янотьыттъыт, тэгьентилыԓьыт.
Ыʼвэӄучитэ рынэнинэт, иʼлгык йыпаннэнат: ӄыек рымумкылевнинэта аʼӄьачентаты.
Чит ричитык рыкылвэтыркынин ивтэтичгын, амгагчава, рыпэт нылганэӄэн: орвык рыкылвэннин.
Яаʼрэнаӈата гунпылин оргор.
Ыʼттъилгэтгъи.
Аӄэтыкэгты ратронэн тэнэвтыёчгын.
Рэквэвинэӈу яаʼрэнаӈ, ыʼттъыт гэквэтысӄычетлинэт.
Гэкырвивлинэт: нылгиръилемъетӄинэт.
Ӈэвъэнэ нинэгитэӄин йыӄунтэттылеԓьын.
Ыʼттъыт, рымайӈавъёттэ, нылгинэрмэӄинэт ымы аръэтынтыкыԓьэнат йъотыляма, пылмыёаʼнма.
Алымы ымыԓьояанаӈ мурык мытынтыркын.
Рэӄэ, иаʼм тылвавыркын кымиӈэтык?
Ейвэчу нинэлгьнӄин авъёԓьыка ваԓьын тумгытум.
Наӄам иаʼм опопы томгатыркыт эмрэвъиӈэ?
Ӄынур вагыргын левлевэтыԓьын.
Ӄаврыткатыԓьын рытаалгылявнэн.
Ети?
Ии, — очнэн ынпыӈэвэ.
Ынкъам ивнин: Виин ӄырэги.
Ээй.
Рэсӄиквъи.
Рымнин кукэӈы.
Тэръэӈгъи мэмылытъоля.
Палӄыёчгычыкогты рэрэтыткунинэт пэтывэтъыт ээккин: турвитъэннин.
Турвитъыԓьын ээк ӈылятыӈоэʼ таӈвэтгыры.
Эӄылпэ йыннинэтайколтэ, рывнинэтчоттагнэты.
Галгарэля ӈоймаленэн нотайкоч.
Эчги плыткуиʼ, ынпыӈэв чоттагнэты рэсӄиквъи, ягынпэгчаквъэ: ӄитыкултэт мэӄэнтэтыԓьыт ӄитынутэсӄык.
Тивыткуиʼ, рэсӄиквъи ралкогты.
Ивнин ӈавэтын: Кита ӈанӄо, ӄэймэкви гымыкагты, мыричитгыт.
Рыкылвэннин талятьё ечьачав, ӄынур ӄонайык аʼрэчго, йъэгылгык йылгы ричит.
Ынӈэ эгтыкэ кымэӈаттагнэты.
Маԓьаӄанты тытлетын.
Ӈэвысӄэтэ очнэн: Ии.
Ынпыӈэвэ чичу нинэлгьнӄин мэтивэтыԓьын: Аʼмын эмэтивэткыԓьин, энмэч мынӄитпыԓьэтыркын, мынмычвынатыркын тыӈагыргэты — вай налпынрымык ричитэ.
Ӄырым лым игыркин тыӈэԓьын кымиӈын ӄынэрэт - вай тъомрытлятын.
Ии, вай ӄывалёмгэ!
Ии, - очнэн Оʼмрыӈана.
Ынӈэ ръэнут лыги элгыкэ, лыгэн ӄынут пэнинэйгыт ӄыӄитпыԓьэтыркын нымытвак.
Аʼтавлыгэн гынин тумгытум ванэван ныӈирэсӄивын.
Эмрэӄун алыматка варкын гыныкы ейвэче.
Ыныкит акымэӈыкэмачо нэнъылгыгыт, айвэӈӈоонъяп ӈирэӄэв ӈэвъэн нъырэннин.
Ӈэвысӄэт лыгэн ночыткоӄэн ынпыӈавэты.
ӄэлюӄ-ым миӈкри, эты эвын вагыргын ӄолнитӄин нылевлевэтӄин, ӄынур эӄинэтыԓьын тагнымытваԓьэты.
Таам, виин ынкэмил, - ынпыӈэвэ ивнин, - мынпаа ынкэмил аʼӄавэтгавык, аʼавэтгавык вагыргэты, люрэӄ ынан ейвэчу нэрэтчымык.
Рытучгуратвынэнат челгыпэраԓьыт турмытӄыт, мэмылмытӄыт.
Чама рыръэлеврилӄыт ӄорэн гэтэӈвэривэтлинэт ымы гатанъямгатвыленат- эмкиткит аръокватгъат.
Рывиривнинэтититыԓьытэръэттормэмылытъолен.
Ынпыӈэв, арынныкэта, нылвавӄэн кууԓьэӄитук.
Иквъи: Аʼмын, ӄытлыги, рытын - мургин егтэл, эʼтки вай арынныка лыгэн чанывъэгты ваԓьын.
Аръапаймэнэн ыпаттъыԓьа аръапата.
Чимычвиткунинэт мэмылытъолтэ, алвавкэгты рэлюк, рэймэвнинэт.
Ынпыӈэв раръапалгав эръуиʼ.
эръуиʼ.
Плыткук, ӈавэтынва румкэвнинэт гынуԓьыттэйӈэтти.
Ынпыӈэвэ ивнин: Виин гыт игыт ынӈэ аваӈэка ымы атарытрыӈка.
Ынӈэ ръэнут энтитгытэткэ.
Пысӄунэче ӄытымӈэтвагэ.
Энмэч виин рачымчепы ӄылейвыткуги.
Рачыко чама унмык атваԓьатка, мыгнанаянвыт, люрэӄ, ваӈэлтатыркыт, ӄывинрэтыркынэт чама, ӄол ӄитыркын, ӄыкынъюркын.
Ии, - очнэн ӈавэтынва.
Гыым мырагтыаʼк.
Ынан, ӄол тыритыркын, тырэетыркын.
Ынан аваӈэлтатка вак, ӄол ӄитыркын, ӄэнаёпатыркын.
Эʼтки вай тырулевык.
Чама эмнолтомгылӄылтэ ӄырэркынэт: рытрыттэ, вэлет мытимлюӈэтыркын.
Ынан гынан чинит ӄынкавравыркынат рытрииръыт.
Люрэӄ аʼӄарытрээръыԓьэты: аʼтавлыгэн нылпынрэгым, ваӈэма, гагчавмачы, нылпъиӄинэт.
Аʼмын лым рыйылгэвӄэвыт ынкъам ынӄэната ванэван мылпынрыткок рытрииръэ.
Вэлет мырвыткоркынат.
Ии, - ӈавэтынва нэносӄэн.
Ынпыӈэв пынитгъи, йымнэн кэркэр.
Ымы ӈавэтын тэнмаквъэ ӈытонвы.
Иквъи: Эйъым гым виин мылымӈэнааʼк гынык рээн.
Айвэ ивиниԓьын гамэмылёлен, гачымъелен.
Рай аймаӄӄай мэмылен, эмыгэчыкуёта, гынык рээн мынъяалявын.
Чама мыкырвэнтоаʼк.
Вынэ пычамгымнан ваԓьэгым, йъарат нымкыӄин.
Ӈэвысӄэтэ ивнин: Мачынан.
Ӄэйӈун виин ӄэйыӄын орыӈэны раёаʼты, апагчеӈкэгты,виин ӄэйыӄын гэмытӄэ ӄытвагэ.
Ээй, - ынпыӈэв иквъи, - эвыт-ым.
Эйъым, ыʼлгинъыԓьигым, мынлеркын.
Н‘авэтынва эмтэйпынэн эмыгы, наӄам ынпыӈэв оʼтчой, энмырак нынымытваӄэн.
Кэӈунэӈэԓьын ынпыӈэв мэрынрэ нычейвыткуӄин, паӈъэвӈыточьата.
Нымэлмэлетӄиӈ айъыткынка, киткит мачыӈэны ныйъоӄэн.
Энмыран читтэленъеп эквыткынык ваԓьын, ымы энмыгэӈата ваԓьын пилгыӄэй.
Эмӄынэйгынлиръук, ыматык аӈӄы, пытӄы мэйӈэтык эйычгин, ынӄэн пилгыӄэй ынръам ныпыԓьыԓьатыӈоӄэн аӈӄаӈӄачайпы оʼракынмаӈӄагты —аʼӄаймы нынъэлӄин аймынвываамэты.
Ынкъам , ыматык, наймыӄэнат Ӄааʼровты.
ныпыԓьыԓьатыӈоӄэн аӈӄаӈӄачайпы оʼракынмаӈӄагты —аʼӄаймы нынъэлӄин аймынвываамэты.
Ынкъам , ыматык, наймыӄэнат Ӄааʼровты.
Тапӄарак кынмаӈӄаӈӄач гэнутэргылин онмыёчгын мимливукин.
Ынкэкинэт гыточгыт майӈывыква гаквытрытленат аръыръаткэггы, аквараткэгты.
Ыматык, нотасӄычыкойпы ныттэтӄин мимыл, ныйыркычачаӄэн, вэнлыги увиктанъяаӈ ваԓьын, кичу лыӈэ мимыл, ратъё аймынгываамгыпы.
Чама ыяамаратыԓьык ваамэты аймык таӈыӈ, чымчаӈ ваԓьын, ынкъам ынкыри наймыӄэнат.
Ынӄэн - Ӄээʼрун.
Ынпыӈэвэ рывэнтэннин тытыл яракэн, ӈэвысӄэт ачыгнэн ранвы.
Ыʼттъыӄэй нытваӄэн чоттагнык.
Этъым, ӄонпы ныквотытваӄэн ыннэнлеӈкы, рыпэт вакаӈын ганонмавлен: нутэсӄык - рыгъёлгын.
Ӈавэтын рэк, гакоргавлен.
Нинэмэчкынъэйӈэӄин торԓьоё ӈэвысӄэт, рэԓьын.
Ынпыӈэвэрытавнэн рывэтгавылгав: Вынэ ӄыкынъэйӈэркын, энмэч вай акоргавка айватыԓьэты.
Пааэʼ кынъэйӈэк, рылгъэ рыгьёлгычыкогты.
Навэтынва ивнин Оʼмрыӈа: Кытэ мынрэмык.
Ӄомаквэ, мэрынрэ тылек гымык рээн, ӄэвъяӈӈоэʼ.
Ии, - очнэн Оʼмрыӈана.
Рээʼт ралкогты.
Ыннэн ээӄӄэй , лыгэн авайӈыкымэч, нынлетӄин.
Рэсӄивинэӈу, ӈавэтынва рымэйӈэвнин ээк.
Рымэйӈэвык ээӄӄэй, малкоргавыԓьын рэлкун ӈавэтынвэты.
Ынпыӈэвэ рынлевнин ӈирэӄэв ээк - рэлкун ӄэргыръоэʼ.
Оʼмрыӈа кытэ вакъотваэʼ, йытыквылгыэʼ, ынӄоры ивнин ынпыӈэв: Вынэ мырагтыаʼк, эʼми, каӈэсӄонтаԓьын, люрэӄ, ӄырым ныткивын ӈэнку.
Епэчгин этэрэӈӈыкыԓьигым.
Наӄам ӄопалгын, рэӈылӄыл, гынмыл ныӄэтытваӄэн.
Чама рай, эʼми, ээк вайӈыэʼ.
Р игэвы рэлкун, чама ыʼттъыӄэӄэгти гэллеплинэт: эʼми, лывэкатгьат, рэӄитывъиӈыт.
Ӈэвъыттъыӄэй, ԓьалягмачы, ныгръоӄэн: ыʼ ттъыӄэӄэгти ӄивъетэ нъэйӈэръуӄинэт.
Наӄам гымыгтумгэ чит рыкэгытрэвыркынинэт ымыԓьо - таӈыргыԓьыӄaгтэ, гыто тылгынэт.
ӄымэлыргынан рэлку чама нинэнтигым, нэнанатвэгым эʼйӈэръуԓьыт, малтэрӈыԓьыт ӄивъетэ.
тылгынэт.
ӄымэлыргынан рэлку чама нинэнтигым, нэнанатвэгым эʼйӈэръуԓьыт, малтэрӈыԓьыт ӄивъетэ.
ынӈин тиквыт, виин мэчынкы, ӄырым лым рэӄын миквыт.
Ынӈин |ӄыяагын ечьачав кымэӈаттагнэты.
Вэтъым ынӈэ эгтыкэ!
Ынан эвыт рытэнма нъэлык, вытку, эты, аляръогты, эвыт рилеӄ ратъылыӈо, гынанлыги, кымэӈатгыргын йъок, тумгытум ӄиквын, иӈӄун нэнагтыаʼн.
Ӈэвысӄэтэ ивнин: Ии, ӄоныры гыттанляйвы, ӄыкырвэнторкын.
Ынпыӈэвэ ратвынэн эмэйӈыкыԓьин рэпалгытъолӄай ӄамэквыӄай, рырыраннэн.
Оʼмрыӈана ралянтаннэн эмыгйыръын.
Мэмылаймаӄӄай тэгмэчынкы кытвыл ваэʼӄамэквыткынык.
нпыӈэв иквъи: пэлӄэтык,яйвачгыргын, рэтэвиминӈыэʼ.
Чамъам ранымытвааʼ, ӄэлюӄӄлявыл.
Ыкээн ӈэвысӄэтти, ынпэвыԓьыт, яйвачгыргыт.
Авынӄалялвын -вэтгавэты, ярак пкиргъи, гэмо лыгнин тылян ярагты.
Чоттагнэты рэиʼ, тивыткуиʼ.
Ыʼттъыӄэӄэгтинъэйӈэръуӄинэтӄивъетэ ӈэвъыттъыӄэйык ваалыко.
Ратвынэнат ралкогты.
Рырыраннэн пэтыналгыӄай, ынкаткынык рытрилнинэт.
Омавык,эʼйӈэръук паагъат, нытлепыткуӄнэт.
Тъынин ыпаӈыоӄӄаматкынык.
Ыʼттъыӄаӄаеты рэймэвнин уӄӄэ м .
Мооаʼт эвиик.
Ӈавэтынва тэнӈу нинэлгыӄинэт ӄутти, лывавыԓьыт аръапавык.
Ынан нинэнмэӄинэт ыргинэт иʼӈыт уӄэмэчыку нэлвэвиритӄинэт, натчьэляӄэнат, ыпата нэпъэратӄэнат.
Ырги- нэтнанӄыт тылекувлюкэтэнитӄинэтэмъэнӄэвэ.
Нинэтрилӄинэт налгыӄайыткынык.
Гынуԓьын ыпаӈы чоттагнэты рывнин ӈавъыттъыӄаеты.
нэтнанӄыт тылекувлюкэтэнитӄинэтэмъэнӄэвэ.
Нинэтрилӄинэт налгыӄайыткынык.
Гынуԓьын ыпаӈы чоттагнэты рывнин ӈавъыттъыӄаеты.
Эмлытыёнэн кукэӈы, рымнин ээкэгйит.
Чоттагнэты аръалӄылӈытаэʼ, рэквэвнинэт мэмылытъолтэ.
Пыгпыгчыко нытваӄэнат ыпаттъылӄылтэ.
Янор йытонэн талякэн рыпэӈы, выквэн, ынӄъом кыпчытконэн пыгпыг: рэлкымич мыкэԓьыт рэквэвнинэт ыпаттъылӄылтэ.
Рэиʼ ралкогты.
Виин мимыл гылянма, выквык пынэнин пэкул, йъонэн рэӈылӄыл.
Нымэйыӈӄин кымгытчывэпыт, тайкыё ӄэтыӈокэн рэтԓьойпы, ӄимытӄыԓьын.
иткит гапагчачален.
Гэлгылин, таӈычвэткоӈ гэнъэтлин, ытлён ляйвыткома.
Пэкул нирвыӄин, ынкъам ӄопалгын чывиткук нутгылтэтӄин.
Рэӈылӄыле йыръэннин мэйӈуӄӄэм.
Плыткук, виин рынэнин яӈагты алгыкэгты.
Яӈатытлычормык рытрилнин,пляймэты.
Рэсӄиквъи, эвын мимыл, рытгылявъё, ныпгыпгэтӄин.
Рэлкынинэт эплытылгыкыԓьинэт тэкичгыт.
Эʼми, каӈэсӄонтаԓьыт епэчгин эеткыԓьинэт.
Плыткуиʼ: рыетъаӈавнэнат ымыԓьо, амыгто рытчынинэт.
Эвын нывулӄытвиӄин.
Чит йытонэн рытрыт.
нъыттъынтавӄэн.
Гомавлен ӈаргынэӈ мачыӈэны ныйъоӄэн.
элмэлык мытӄыталяԓьын мэлӄэнтэтыԓьын.
Оʼмрыӈа читӄулигйит ӄытыркын, пэлӄынтэтгъи.
Ӄытгъи аӈӄаӈӄачагты,ӄолегты.
Эквыеӄаеквэткынгыпы оʼраӈӄагтыӈинӄэгтиныралечетӄэнатӄанраткынык.
Эймэквъи ралечетыԓьэты.
ымиӈыт галгомръоленат: къэлит нимтиӄинэт.
Ралеԓьыт ныйыӄунтэтӄинэт, тэлвэ ӄэйымгут, ваԓьыт ралечетынвык, нырмагтыӄэнат.
Галяк ынӄэнат, амкоргавык,ныӄулиԓьыръуӄинэт.
Ралечетын гэлгинитъылӄэвлин.
Ралечеттыляма нывивтэтӄинэт, ӄынур орвыкэн, ӄэнрэт вивтэтичгыӄэе.
нырмагтыӄэнат.
Галяк ынӄэнат, амкоргавык,ныӄулиԓьыръуӄинэт.
Ралечетын гэлгинитъылӄэвлин.
Ралечеттыляма нывивтэтӄинэт, ӄынур орвыкэн, ӄэнрэт вивтэтичгыӄэе.
Ӄутти — янра ӈирэргэри: тумгыӄэй, мыӄыӈ ваԓьын,нинъэмэтӄин.
Мэйӈычьыӄэй ныпытӄывйиӄин иӄуптылекеӄаеквэк, тыттэтвиритык.
Ӄитъылык кылгыпэтык нылвавӄэн.
ӄоныры гантаткынавленаттантэёлгыт ӈалгылегты тыттэтвиритыԓьэ, ынкъам тэнтик эвыр нитъунтэтӄин.
Эчги ныровтыӄэн,ныпкэрыӈоӄэн тумык, нитъунтэтӄин.
Нэмэ ныралеӄэн яалегты,аʼматъё нинэӄэвиӄин ынык рээн.
Наӄам аʼматъё эмпэкыԓьин,йъэлыги нэнантавӄэн эʼмэтыткуԓьын, лывавыԓьын тыттэтык.
Нылӄутӄин, нэмэ нэнанвакъовӄэн, нэмэ ныттэтвириӄин.
Оʼмрыӈа гэтлепъивэтлин.
Ейвэчу гэтчылин лывавыԓьын тыттэтык еӄаеквэк.
Наӄам эймэвык ныӈыркылятӄэн.
Иичгэ нывакъотваӄэн ынпыначгын ынкъам нъанэлёӄэн.
нык варкын чеӈыл, ӈыронгыткаԓьын, имтилгыԓьын.
Ынӄэнынин въаныёчгын чама вакъосӄыёлгын.
Ынӈин ваԓьыт ченлет - вакъосӄыёлгыт ныяаӄэнат ынпыначга, тымӈэтвама ӈаргын.
Тэленъеп ынпэвыԓьыт, кымэӈыянвыт, ярак тымӈэтватанынъэлӄинэт.
Нытэйкыӄинэт етэввэвтэпы гытыԓьыӄагтэ, рээтэтэ ваԓьыт аʼнэлгыт, ԓьэлеӈкы яаёлӄылтэ аʼнэлёк, ааʼныӄагтэ-ым - ваӈӄытгыпы.
Ынӄэнат, пытляӄыʼлё, гичивинэӈунылгыӄинэт.
Вулӄытвик-ым ээчгэпы ныгитэӄинэтытлывъёӄагтэ, увичвэтыԓьыт.
Люур ӄулиԓьэтгъэт яраӈӄачайпы: Ныгаймавӄэнат, рыпэт гэмо нылгыӄин волӄытвэгыргын.
алёмка итыԓьыт нытанайылгыӈӄэнат: Таам, вулӄытвииʼ, ӄырагтытык, ӄымэл-ым аӈӄакаԓьата,ыннэнлылеԓьэ, напрайъонтык.
Ӈиӄинӄэе лыги аӈӄакалы ыннэнлылеԓьын, йыкыргын вэлётагнэты ваԓьын.
Ӄэлюӄ ынӄэн ӄонпы ныяаӄэн тинэнъэӄэлиӈӈык аʼнӄаԓьэты рагтык.
аʼнӄаԓьэты рагтык.
Ыныкит нывалёмӄэн аӈӄакалы, ралечетыԓьыт амманаӈ ярагъет, амкылява нырагтыӄэнат.
Нэмыӄэй ӈинӄэй оʼраярагты тыттэтгъи, наӄам ӄырым нымпээʼн аʼматъёӄанраткынык.
Ынпыначгын ымы ӄутгъи, эмтэйпынэн вакъосӄыёлгын.
Тэӈилгэвиръыԓьын мэрынрэ нылеӄин оʼраярагты.
Ӈэвъэнйыръын ымы мэрынрэ нылеӄин оʼраярагты.
Тыляма, егэ нинэӄэплюӄинэт кытъылӄагтэ.
Чама ныпалёмтэлӄэн ыʼттъынтавыԓьэты.
Тыттэтгъи тапӄаткынэты, нытлепӄин оʼра-Каӈэсӄогты.
Гэвулӄытвилин, эвытрыкыԓьин тылян каӈэсӄоӈӄачкэн, амынан ууйъын нывытрэтӄин.
Ръэвэвнин кэргыргын, аӄэвъякэгты вилют.
Кытэ вэтчаэʼ тытлык ыʼттъыёча.
Тэӄэмэӈыԓьыт рачымчыт ныпэгляӄэнат чоттагнык.
Кытыйга нэнанпагьёвӄэнат ээӄӄэгти чоттагныкэн.
Виилвиилти чоттагнык ваԓьэн, ляйвыма ынкы, нытомгатӄэнат лымынкы: рэнмык, рэсӄык.
Нэнатаӈвалёмӄэнат ӈэвысӄэтти, ыʼттъынтавыԓьыт чоттагнык.
Тытлёмнэн чьовыргын, рэиʼ ралкогты.
Эвын ыʼттъыӄэӄэгти гэвирилинэт айколӄайгыпы, амманаӈ нылейвыӄинэт: кутти нырэттэнӈыӄинэт ръэмпатъё ӄаматкынэты, ваԓьэты ээкэк ӄача, ӄуллеӄэй-ым нъэйӈэӄин чьовыргык рыягнавкы, ӄынур нэнарайъоӈӄэн ытля, ваԓьын чоттагнык.
рыгьёлгык.
Ӈэвысӄэтэ рытрилнинэт ыʼттъыӄэӄэгти ваагэӈэты.
Гэгытъэвлинэт: лёвык, рыпэт нынымлилгэвӄинэт чьоткынтэ ӈэвъыттъыӄэйин.
Ӈэвъыттъыӄэе нинэнмылюӄинэт лёвыԓьыт.
Оʼмрыӈа эмӄэлелвынэ нывэтгавӄэн.
Ымы гым кымиӈэтыԓьу, ынӈин тъакынлыватыркын.
Ынӄъом ӄутысӄычетгъи.
Рэиʼ яӈагты, кэгтэгилиӈэтэ пиринин муллытъул, ваԓьын рэпалгыткынык, ратвынэн ралкогты.
Рымнин кукэӈы, инээрнин мимыл тинтинэ.
Тылгымич тинтин, кукэчыку ёнэн муллытъул.
Гыленмич, моллыпат рыгырголявнэн кукилгык аканраткэгты.
ръэнчинэӈэтэ нинэнилюӄин ититыԓьын муллымул, ынӄъом, рывиривнин тэгмэчынкы пыгыпгыӈӈоԓьын.
моллыпат рыгырголявнэн кукилгык аканраткэгты.
ръэнчинэӈэтэ нинэнилюӄин ититыԓьын муллымул, ынӄъом, рывиривнин тэгмэчынкы пыгыпгыӈӈоԓьын.
Гавэтъыкыкватленат ээкэт, ытлён ляйвыткома.
Рэрэннинэт палӄыёчгычыкогты кыкватвэтъыт выквааккэн, чымӄык нинэнэрэтӄинэт мытӄыԓьыт; турвитъэ ээкэт малкоргыръоԓьыт:эпуэʼкэ вэтгыры нынлетӄинэт.
Кынмэкин ээк эвитъыкэ гэнъэтлин, нэмыӄэй витъэннин.
Вакъотвама ээкэк ӄача, ныӄалялвынвэтгавӄэн, нывэнӄатӄэн ӄамэтвак, чама эмӈоля.
Ратвынэнат ӄэвъыттъыӄэй ынкъам ыʼттъыӄэӄэгти тумгу.
Лёвы- плыткок, ваачыко ыʼттъыӄэӄэгти гилкымъетлинэт, элкычга нычачопыткатӄэнат.
Ымы ытԓьаӄай-ӈэвъыттыӄэй нытъирэткуӄин.
Рэлку аӄочеткынка.
Ытръэч нэнавалёмӄэнат ыʼттъыӄэӄэгти, выентоԓьыт.
Ыʼттъыӈӄачкэн ээӄ ӄэй тъэрвъитэ киткит, ныппыԓьэв, нынлетӄин.
Ӈавэтын кэттываэʼ: йыннин кэркэр.
Плекыт, йыгьёттэ, йымэнэнат оттэнаймыёлгык.
Рывиривнин пэтыналгыӄай, ынан айколё лынъё, эмиче вама тумгытум.
Лёӈӄамэтвата атчьатгьэ.
Гэмо лыгнин - йылӄэтгъи.
Рэты ԓьунин ынин тумгытум, нъэлыԓьын ӄулиӈэвысӄэтык.
Янра нынымытваӄэнат: ытлён гапэлялен.
Рэты нытэрӈатӄэн эʼэʼтэ.
Кыеквъи — нытэрӈатӄэн.
Мэрэгтываэʼ рылгэ, гаӄэвъяӈӈолен иниргиӈкитэ.
Люур валёмнэн ыʼттъынтавыԓьын, рай магляԓьын эймэвысӄиквъи, валёмнэн онпыё яаʼрэнаӈата оргор.
Эӄылпэ рывиривнинэт плекыт, йымэтваԓьыт.
Йымнэн кэрӄай, плягтыэʼ.
Тытлёмма чьовыргын, рэсӄиквъи тумгытум.
Ети?
Ии.
Вынэ ӄинэвинрэтги, рай гэмэйӈыгынникуйгым.
Ӈэвысӄэт рэмыннуӈгъи.
Кэтъонэн рэтырэт: ӄытлыги ныкынтатватӄэн.
Чоттагныкэн ээӄӄэй гавайӈылен, ратвынэн,аакайпы рынлевнин, чоттагнэты рывнин.
Эӄылпэ рымнин кукэӈы,рычеэтавынвы эръэт.
Рымэйӈэвнин агракэн ээк.
Рэлкун эргыръоэʼ, малкоргавыԓьын пкэтԓьэты.
эмчемэткокойӈыӄай, ӈытоэʼ.
Эвын тытлычормэты гэнэймэвлин умӄэнэлгын.
Йылнин ыʼваӄочегты койӈыӄай, эмчемэнин умӄин ӄычалгын.
Эмчемэплыткок, гынуԓьын тъынин оʼраӈӄагты, ынӄоры койӈыӄай йылнин ӈавэтынвэты.
Эʼмэтэ ратвынэн умӄэнэлгын.
Ӈэвъэнэ тытлёмнэн чьовыргын.
Ӈирэргэри нанатвын ралкогты, ӄамэквыткынэты.
Колё омӄаналгиӈын!
Торнатвык чьачаӈгыпы,ӄамэквыткынык омчыко ӄэвъячръоэʼю Ыʼвэӄучитэ ивнин: Ӄэтыкватгъэ, виин нылгыркын.
Чинит-ым нычимгъуӄин.
Титэ рырыраннэн ӄамэквын, алымы малванэван нынъылинин.
Ӄэтэв аʼмын ныгынкойӈыӄэн ӈэвысӄэт гэԓьулин тумгу.
Янот мынъыттъывъят, ынан рэсӄивык мынриннитвын нэлгын.
Мэгчерыткома рэлгы.
Ии, — очнэн ӈэвъэнэ.
нэнакагмалеӄэнат лявтэпы чама вэлёйпы, нэнанвэтгаатӄэнат.
Наӄам иаʼм гым эʼптэ энакагмалекыԓьэн турыпкитԓьигым.
Гутыплыткук ыʼттъыт, ӈавэтынва яӈачыкойпы рэннин ранъёчгын.
Ыʼттъыт, раӈанма, ванэван нъэйӈэръунэт ымы ванэван нытэгъентилынэт, лыгэн нунтымъэв ныпэглитӄинэт рэнтыёт ӄопалгытъолтэ.
Ыʼвэӄучитэ ивнин: Паркал мыкычьу ӄылпынрыгын: ынан вэнвэпынэн гынтэвыԓьын умӄы.
Тынэймэвын, мэчичьу оʼрагымыкагты нэнаггатӄэн.
юӈурэвэлеркылетэ титык.
Кээк ганӄыԓьыравлен.
Тыйъон, ынкы лыгэн тыкыргэмйин ӄутыԓьын.
Эʼтки, мэчынкы ныгыттэпӄин ыʼттьын!
Оʼмрыӈана пынрынэн: йылнинэт лым ӈирэӄ ӄопалгытъолтэ, нывылгъав пагтаткоԓьыт.
Колё умӄэвины!
Нэмыӄэй кэӈисӄуԓьыт гумэкэтлинэт гыноныӈӄач, этъым умӄуԓьыт.
Гым, таванвыӈыԓьэгым, йъота гинэнтылин.
Нымэйыӈӄин кырыӈайӈын.
Ӄоныры, этъым, гайъолен мэмылрэтԓьо.
Ринэԓьувык, гэгынтэвлин.
Тытрилын Парӄал.
Гайъолен ръилегынтэвыԓьын: ыʼттъыёча гатален.
Мэчичьу чит нэнагтатӄэн оʼрагымыкагты, Гэнулвэвэтлин кээк.
Колё риӄуквины мэмылрэтԓьок ӄача.
Рыпэт ганкытычгавлеи ыʼԓьыл.
Винвыгйит тыръэтгыпын, тынэймэвын, эвын Парӄалына гэнынвилетлин.
Колё кырыӈайӈын!
Тыкыргэмйин ӄутыԓьын.
Чама ӄэтэв аʼмын нывинӄин ыʼттьын, айъарантаткыԓьэн.
Ӈэвъэн рэӈэтыплыткуиʼ, гынуԓьыт рэӈылӄылти ръылининэт яӈагты.
Тэӄэмэӈгъи ӄитытэкичгэ.
Ивнин тумгытум: Виин мырэсӄивык, эʼми рай кукэӈы.
Ии, — очнэн ыʼвэӄучитэ.
Ытлён вытку тэнтивыплыткуиʼ, рэсӄиквъи ралкогты.
Элвэтиӈэтгъи кынмагты.
Вакъочга иръытвыиʼ, йыннинэт плекыт.
Лыгэн йытъёт ӈэвъэнэ нэнатапъаӈӄэнат оттыймэёлгык, ээкэк гыргоча.
Экээкэ гарынӈылен уттин энаймэёлгын, наӄам таӄъэвкы ваԓьын: вылгилин, номоттэн.
Ӈэвысӄэтин ымыԓьо яагты ваԓьын уттин: гавэврэма, гавыквэпойгыма, тэлвэ эръэнчикин койӈын — тайкыёт ынык нымытватомга.
Ымы уӈыԓьунэӈ, плеккин тэнъивӈичгын акымъогкыкваткэгты, —ымы янра ваԓьыт уттуут: нивлыӄин, чьомыткын вычгакы ваԓьын, култэмил уʼмэԓьын.
Ӈэвысӄэтэ ымыԓьо рымэгчеравъёт, тэлвэ эвиръыт рыпъавъёт, амкычьымэты нэнаймэӄэнат.
Нэнавъайӈытоӄэнат плекыт, рылитэ нэнаймэӄэнат, мачкыкватыԓьыт, епэчгин агтыкыкватк а , нэмэ нинэнлиӄинэт, ынӄоры уӈыԓьунэӈэтэ нинэтэнъивӈыӄинэт.
Лилит ынкъам ӄутти эвиръыт ныйыркъэв нэнанкыквавӄэнат.
рылитэ нэнаймэӄэнат, мачкыкватыԓьыт, епэчгин агтыкыкватк а , нэмэ нинэнлиӄинэт, ынӄоры уӈыԓьунэӈэтэ нинэтэнъивӈыӄинэт.
Лилит ынкъам ӄутти эвиръыт ныйыркъэв нэнанкыквавӄэнат.
Тэгмэчынкы мэгчерыткома, кукэйыръын гэчиитэвлин.
чги ныӄамэнтоӄэн, люур мэӈин чоттагнык ягынпэгчаквъэ.
Ов!
Э, вынэ мури.
Ӈавэтынва тытлёмнэн чьовыргын.
Ынпыначгын, ыныгрээн ытлювъёӄай рэсӄиквъэт.
Ӄaӄa, вай гэгынникуйгыт?
Ии, —очыткоэʼ авынраԓьын.
Мэвын гаръапынля рэпкирӈыт?
Ынпыначгын, тэленъеп олвытвака ваԓьын, ытръэч рулевэ ярак нъэлыԓьын, пэнин ныченрыгчатӄэн.
Мычвына гэнъэтлин аккарыкы.
гинэнтылин.
Ӄaӄa!
- Ночыткоӄэн ынпыначгын.
Ӈинӄэй, ытлывъёӄай, гакэрватчотатлен миргык гыткак.
Ӈавэтын ӄамэнтоэʼ.
Ӄаматкынык рытрилнин уттуӄэмӄэй, чепъаёчгын.
Ӄлявылтэ нывэтгавӄэнат ӄамэтвама, ӈинӄэй аӄочеткынка ныпалёмтэлӄэн.
Ӄитуплыткук, Оʼмрыӈана йыпэнинэт мэмыляръат, рэймэвэ кукэӈы ӄэмэк ӄачагты.
Янор рывытконэнат гытолӄылтэ, рэймэвнинэт гынонӄамагты.
Ӈэнӄаеты йылнин гыткалгын, ынпыначгэты - парытлыӈын, йыркычьын, ыʼваӄочегты ыʼ ттъылгын.
Чама чывиткунинэт кывэннэт.
Аръапаймэнэнат,эмъараткэгты эръук.
Нинӄэй авъеткынка ныӄамэтваӄэн.
Плыткук, румкэвнинэт гынуԓьыт тэйӈэтти.
Аръапаӈы, гынуԓььын, рэймэвнин ӈавъыттъыӄаеты, ваԓьэты чоттагнык.
Нэмэ ратвынэнат ыʼттъыӄэӄэгти, лёвыплыткок.
Рэлку, кынъугиӈкы, эʼрыӄӄача, вивритэ эйпынинэт.
Ӈинӄэй ывэчватыӈоэʼ Ыʼттъыӄэӄэйык.
Ӄол рытрилнин ӈыраткынык, кычаӄайгыпы нэнакагмалеӄэн чама рылгылгын нэнанлёвыӈатӄэн.
Ӄлявылтэ нывэтгавӄэнат, ӈинӄэй, ыʼттъымэгленма, ныпалёмтэлӄэн, оʼрырыкы лылепычьэтэ.
Ыʼттъыӄэӄэйык.
Ӄол рытрилнин ӈыраткынык, кычаӄайгыпы нэнакагмалеӄэн чама рылгылгын нэнанлёвыӈатӄэн.
Ӄлявылтэ нывэтгавӄэнат, ӈинӄэй, ыʼттъымэгленма, ныпалёмтэлӄэн, оʼрырыкы лылепычьэтэ.
Люур вай мэӈин нэмэ чоттагнык ӄитынутэсӄык ягынпэгляквъэ.
Ов, — ӈэвысӄэтэ рымъэйӈэнин.
Гыым, — эвын ӈэвысӄэтӄулиԓьын.
Ӈавэтынва тытлёмнэн.
Ӈэвъэнйыръын рэиʼ.
Ети?
Ии, — очыткоэʼ ӈэвысӄэт.
Оʼмрыӈана ивнин: Тэгмэчынкы ети, вай гэгынникулин тумгытум.
Ӄaӄa, эвын-ым ралкойпы уʼрэвык тывалёмык пкэтԓьэты,галяԓьэты: мурыгтытлык ыʼттъыёча.
Эӄылпэ тынӄамэтвавынат тумгыт, эмрэенӈэ, амраӈычгэчеӈа.
Эʼми мургинэт?
Епэчгин эеткыԓьинэт.
Ӄлявыля ивнин: Эʼми, эты копрантыватгъат, вэчьым энмэч ныкынъюэʼт.
ылгийимичгэтӄин.
Ээй, — очнэн ӈэвысӄэтэ, - эйъым виин мывинрэтык лыгыек.
Пычегтываэʼ, эвычаӈкэтԓьан: рывиривнин кэргыргын, рыкылвэннинэт пучьэт, элгэӄаткэгты.
Ӈавэтынва нинэриннитвыӄин умӄэнэлгын - эвын гэлгылин ӄамэтвама.
Ӈирэргэри, гэӈэвысӄэттумгэ, нэтчын рырыткук.
ӄамэквыткынэты нагтонат тэкичгыт, йигйигыт.
Чымӄык тэкичгыт рынэнинэт чоттагнэты.
Ынпыначга ивнин этын: Вынэ, виин кытчатрыгэ, лыгыема умӄэнэлгын.
Моргынан-ым мынивын эпэӄэй, иӈӄун ныетын, вэлет панрат нъынригмивэннинэт.
Чама ӈэвысӄэтти, эʼми, люрэӄ, ярамэглетык плыткуэʼт, лыгыек нывинрэтынэт.
Ӈэвысӄэтэ нинэнйычгытурэвӄинэт рычгыткынӄагтэ, вэгык ыпыԓьыт чама панрат нэналгыеӄэнат.
Чимычвиткунинэт тэкичгыт, энатыёнэнат йигйит чимыԓьыӄэе, рэлкынинэт кукэк.
умӄэнэлгын.
Ӈинӄэй, гынмыл етыԓьын, нэмэ етгъи.
Ӈавэтынва уʼрэвнин,ивнин: Мэй, ынпыначгыт, ынпыӈэвыт ӄымӈылятгынат,ныӄэчейыръусӄивынэт.
Ӈинӄэй амкыляа ӈытоэʼ.
Умӄэнэлгын энмэч танъягыркаа гэтчылин.
Йытонэн мэйӈычьын ӄэмэӈы.
Энмэч ӄычейыръусӄивыԓьыт нырэсӄивӄинэт ралкогты.
Йылӄыԓьын кыеквъи.
Нымкыӄин ӄамэтвасӄэвыԓьыт гэетлинэт.
Кынмэк гаакъоленат ӈалгыл ээкэк.
ӄамэтвама, чеэтаръома рэмкын нывэтгавӄэн.
Ӄол плыткук вэтгавык, ӄол нымгоӄэн.
Пэгчиӈӈинӄэгти - ытлювъёӄагтэ ӄутырык галымӈэналенат,энатпычы нытваӄэнат ӄамэтваԓьык, нылгэчачопыткатӄэнат чама гакочгыпленат палёмтэлык вэтгавыԓьык.
Ӈэвысӄэтти ымы янра аграк ныӄамэтваӄэнат.
Ӄэмиплыткук,нэмэ ывинпыэʼт: ынръам нэнпынэт умӄэтъулти, роолӄылтэ ягыркааԓьэн.
Ынпыначгыт гавэтгаквыпленат: ныкэтъоӄэн тэлеӈкин омӄаваляркылягыргын.
Ӈинӄэгти гакочгыпленат чама ыʼттъыкӄэйык гэнъэтлинэт.
Ӈавэтынва чычаткына нинэгитэӄинэт увичвэтыԓьыт ыʼттъыӄэйык.
Эмӄэлелвынэ нивӄин.
Гымнин эвъикэ нэнэнэт, энмэч ынӈин нъэмэйӈэтынэт.
Энмэч вай уʼрэттумгыӄэгти, энмэч тэнӈытамэч мэйӈээʼт, выёԓьо нъэлгъэт.
Увичвыԓьыт ыʼттъыӄэйык нытэнӈыткуӄинэт.
Ынпыначгыт иквъэт: Вынэ рай ягыркааԓьыт.
Ӄол иквъи: Эʼми, нытаванвыӈӄэнат, эты плыткуэʼт.
Ӄлявыля, умӄуԓьэ, гитэнинэт.
Ӈэвъэн ивнин: Вынэ эвиръыт эӄылпэ ӄинэйыл!
Ӄаӄа, гагтыйылӄатэгым.
Нараягыркааӈын, энмэч нунтымъэв ӄыкэргыпгэ.
Ӈавэтын гакоргавлен, нычимгъуӄин.
Итык эви йъарат этлы амыргынан атвака — гэчычеткинэлинэт.
Ымы тумгытум нунтымъэв кэргыпгъэ, ынпыначга ивыплыткук.
Нэмыӄэй гаӄалялвынвэтгавлен.
Итык эви йъарат ӄырым мынтэвиминӈымык ынпавэты.
Тытлык каврааʼт ӄаврыткыԓьыт, чоттагнэты рээʼт.
Э, вынэ вай мури.
Иаʼм эрэкэ?
Вынэ ынан ягыркааплыткок, эты епэчгин алгыеплыткокыԓьэн?
Вынэ тэгмэчынкы, - ынӈин эвма, ӈытоэʼ умӄуԓьын.
Н‘эвъэнэ тытлёмнэн чьовыргын.
Умкэнэлгын гарэпалгыма нэннээʼн, нъэмэтын.
Наягыркаасӄэвын кынмаӈӄаггы.
Нэнмээʼн мимл ык, ванвык.
Ынӄоры нагтоаʼн.
Аʼачека наягыркааʼн.
олё ныкэтгуӄинэт инэнитлитык!
Упчитык гэнэрмээтлинэтмынгыт, гыткат: малванэван гыткат нытрунэт нэлгык, наӄам ыʼԓьыл нылгэнонмавӄэн.
Мытӄымыт ыʼԓьылык ныпэлятӄэн.
эмэ нэнмээʼн, нагтоаʼн - пытӄылым эмуллыкэ гэнъэтлин.
имтиэʼн орвытараӈэты.
Наймэаʼн иквычьык ыʼтынъёпоолгык.
анрат эʼвкы натвэнат онпэты.
Ымы эʼвкы нэквутын ӄычалгын акымъокаткэгты.
Колё омӄаналгиӈын кырыӈайӈэн!
Эвын гъивэвлин кытыйгын.
Умӄуԓьын иквъи: Тэгмэчынкы эʼвкытыйгаквъэ: эвлытъылёвкэн кытыйгын нэрмэӄин - ратаӈкыкваты кыткытръогты.
Ынан, винрэтыԓьытури, тыралпынрытык эпиӄувтэлӄыле чама вивтэтичгэ.
Плыткук, Тыӈэсӄынэ ачыгнэнат винрэтыԓьыт.
Нымкыргэри.
Чама ӈинӄэгти, ыʼръывинрэтыԓьыт, лымӈэнааʼт, эмпэгчиӈэ, амрапалёмтэлӈа вэтгавыԓьэты.
Чоттагнэты рээʼт, тиквъэт.
Ӈавэтын н уʼрэквъи.
Еттык, энмэч плыткутык?
Ии, — очыткоаʼт.
Вынэ ӄырэтык, ӄомаквытык.
Ынӈъэм тивыԓьин левтыт омома ны|ӄэвъячатӄэнат, гэкъэлитвылинэт.
Рээʼт, яал нъэлгъэт кынмагты, ӈалгыл ээкэк.
Ынпыӈ ваԓьыт кэрватчотатгьат, ӈэнъянвыт - вакъочга.
Оʼмрыӈана рэймэвнин ӄамайӈын, умӄэтъуле гэнлевтэвлин: чимычвиткуԓьыт эръэт,йигйит, рылиԓьыт, энатыёԓьыт чимычвиткуԓьэ тэкичгэ.
ръапаӈы ныӄытвиӄин.
Нынъотавӄэн нытгыԓьэв пылык, энмэн ныӄачапъатвэӄэнат, ныегравыӈоӄэнат.
Наӄам иквичиԓьыт ӈэнъянвыт нынъотавӄэнат, миӈкри-ӄун аӈӄайпы ляйвыгыргын тъэюмимлыԓьын, пытӄы тургич нытъаёчачаӄэн.
Аӈкайпы ваԓьыт, вак лывавыԓьыт, йигрэ тъэютинуԓьыт, ныраквачаӄэнат.
Эӄытвикэ итыԓьын ыпаӈы ӈавэтынва ӄынвэр тэнтыёнэн.
Рэймэвнин ӄамэтваԓьэты.
Эӄылпэ нэткун ӄэмэйыръын.
Лыӈэ эръэмпэиʼ: торчеэтӄамэтваԓьыт рывэтгавылгав гэтэӈычьэтлинэт ӄамэтвак, ырык рээн ӈэнӄайъаачеӄагтэ .
Умӄуԓьын нымӈылтэлӄэн, нэнатвыӄэн тормайӈаттылямакэн эвэнэгыргын.
Ӈинӄэгги гакочгыпленат.
Ынӈэ гэплыткулинэт ӄамэтвак,тэӈычьу гэтчылинэт палёмтэлык умӄэвэлеркылеԓьыт аӈӄак,кээткук, таръэнӈычьата гынунык.
Эчги ӄол ныплыткуӄин, ӄол нымгоӄэн, рыпэт лылепъивэты к, гэмо нэлгыгьэн волӄытвэгыргын.
Ӈинӄэгти эргатэты ӄэйымгук нувичвэтӄинэт.
Ӄол Тыӈэсӄыну нитӄин: гилытъул гэнкылвэтлин мэмычечга, нинъэмэтӄин гумӄулин.
Аʼмын-ым энаматыԓьыт, имтиԓьыт тинтинэ, нырагтыӄэнат.
Ынпыначга нымӈылёӄэнат: Ии.
Аʼмын вай выёԓьыт.
Тэнӈытамэч нъэлгъэт, вэлынкыкунэт иӈӄун ӄлявылтэ!
Тэнытрэтъёлгык рытрэԓьёттэ ӈэвысӄэтэ нынатвыӄэнат, гиву лыӈэ.
Вытку рома тьаёчачаԓьыт, нычичевӄинэт: ӄэйнун-ым ӈинӄэйин, увичвыԓьин, ратъё аӈкачормэпы.
Ынпыначга гоча: Ии, энмэч гымнан танъянат тинимтиԓьыт.
Мачынан, ынан рэгьюленӈыт.
Лылепыркыт, люрэӄ гэгынникулинэт увичвыԓьыт, энмэч атъаёмаратка, ынан ыпаӈы ыʼттъэ нэрэнуӈын.
Ӈинӄэгти ныгаймавӄэнат увичвэтык ыʼлёӈэт, ивиниԓьычитык.
Тыӈэсӄын нывакъотваӄэн кынмэк, нинэгитэӄин ӈэвъэн рэӈычвиткуԓьын.
Ивнин: Гымнан мычвиткун.
Ӈэвъэнэ ивнин: Гымнанчиӄай.
Унмык эрэӈэткэ, гынмыл нымкъэв рэӈэтынэт.
Ымы ӄопалгын ымыԓьэты эчвиткукэ.
Вэнлыги ымыԓьэты чывиткунин.
Ӈэвъыттъыӄэй чоттагнык нъэйӈэӄин: лёԓьоӄагтэ гэйыръэтлинэт - ӄынур нинъэйӈэвӄинэт ыʼттъыӄэӄэгти.
Ӈавэтын тэрэӈыплыткуиʼ, гытэквъи.
Чоттагнэты рывнинэт ыʼттъыӄэӄэгти.
Чинит, ӄулигйит, найъоаʼн ытԓьаӄай.
Лёвыӈоаʼт,нычачопыткатӄэнат.
Ӈʼэвъэнэ тумгытум ивнин: Улвэвыԓьымури, гыт чинит ӄырэӈэт, ӄэйӈун тырагтыраӈанӈынат.
Ээй.
Йымнэнат плекыт, иръыӄэй эчвыткэ.
Ӈытоэʼ рынрэ ранъёчгын.
Ӈэвъэнэ оʼрагты нинэгитэӄин рэӈэтыԓьын: ытръэч ыннэнъют йылнинэт.
Гынуԓьын рыннин яӈак.
Ӈавэтына рэвээннин ӈэвъыттъыӄэй.
Ыʼттъыӄэӄэгти гэкулюмкэтлинэт ваалыко, лёвычьата.
Ӈэвъыттъыӄэе нинэнмылюӄинэт ӄычаӄагтэ.
Ӈавэтынва нэнатагчечаӈӄэнат .
Тумгытум гантолен ӈаргыногты.
Рагты, тытлык ԓьунин ӈэвъэн,ваԓьын рыягнавкы ыʼттъыӄэӄэйык.
Эʼптэ эймэквъи, рыягнавкы пирӄыиʼ.
Иквъи: мэйӈъыттъу рэнъэлӈыт.
Рывинэвык аӈъачгыргыт мэйӈэтыплыткуԓьыт.
Нэвъэнэ ивнин: Вэлет тэнӈытакэн чама кыткытык ӄачайыръынтакэн ӈыпаԓьэты, гымнин ыʼттъылӄылти.
ӈыпаԓьэты, гымнин ыʼттъылӄылти.
Ӈэвъыттъыӄэй нывэӈӄин.
Вынэ вэӈунэлгымык.
Ӄэйвэ янотъыттъылӄылтэ?
Лылепвылгыэʼтрыягнавкы, рэмыннуӈгъэт.
Рэлкун мынйъон, амынан варкын.
Рээʼт ралкогты.
Вилютэӄуликэ малёнматыԓьыт.
Гынмыл вэтгавыԓьыт, ырык рээн нэнэнэт - ымыԓьо ӈыток, амыргынан пэлятык, гэмӈолръоленат.
Ыʼвэӄучитэ ивнин: Ӄaӄa, лёгнатва тынтынэт ръарӄат.
Мыгтынат?
Ии.
йымэнэн.
Йытонэнат ротлынвы памъялӄылтэ - ԓьаляӈпанратчевароӄорэн.
Тумгынынэ ивнин: Мытпэӈъивэт, ынан эргатык ӄываӈэгэ.
Энмэч ӄайколят,ынан инъыгьевэ.
Лымӈэ раӄамэтва?
Ӈэвъэнэ чоттагнэпы ратвынэнат айколят, рырыткома,ныӄэвъячатӄэнат.
Эӄылпэ айколятгъэ.
Ээкэт тэӈвитъэннинэт.
умгынынэ пынлёнэн: Гынмыл люнчичевэ титык, турыпкирык, айвэлёӈайколятыԓьэгыт?
Ванэван.
Пэтайколӄай аграк тынрыратын, аʼтчама, гэмо тылгын —гэйылӄэтигым.
Ӄэтэв ыʼттъыӄэӄэгти нъэйӈэӄинэт, нывылгиилӄатэгым, гэмо лыӈынвэты пкитԓьигыт.
лёԓьот, кымиӈэтык лывавыԓьэн, чама нанӄын.
Нэнайӈоӄэнат кытталгыргыт.
Пынлёнэн: Эʼми, ынпыӈэв гэетлин?
Эʼми, рэӄын никвыт?
Ечьачав, ӈотӄэн, ричиту йыпаннэн.
Ээй, ӄaӄa, вачаӄ-ым мынӄитпыԓьэркын.
Унмык эмигчирэтыԓьэткэ, нитчьэв инэнитлитык ӄыпаагэ!
Ии, - очнэн ӈэвъэнэ.
Таам, мынйылӄэт, ымъылёӈэт мигчирэти.
Вэлынкыӄун, ыʼттъыт,гымнин винрэттумгыт, нинэтэӈынмэйӈэвигыт.
Ымы кытчытвама, ӄырым нъэйӈэнэт.
Ытръэч вилют ӄырым нолвытванат, пэнин палёмтэлыԓьыт.
Ынръам, тыляма, ванэван мынтавъевынат,ыргынан лыги тылян - гэтэӈыгъюлетлин.
Пылмычыко, алымыэвытрыкэ ръэт, чинит нылеӄинэт.
Ымы орвыӈӄачкэн ыʼттъыт,|ӄол итык, нэнанъянотавэгым, ванэван нэлвэвиритынэт ымыванэван нытаалгылятынат.
Наӄам колё нитчерэӄинэт, алымы колё,ӄол гитэ, гинэӈэтэ, ӄынур пэнинэт.
Гынык чимгъугйит ваԓьыт: пылчимгъуԓьыт.
Вэлынкыӄунэйгыт, гымык чимгъугйит ваԓьэгыт.
Ӈэвысӄэт витыткуиʼ чеӈыттэтэ, эмчимгъутэ иквъи.
Айвэкэн ӄалялвынвэтгав ӄынур чичевыркынин.
Ӄол-ым ӄэйыӄын нывэтгавӄэн, гэмтынэвлин: Гаканйы нэнапэляйгым тылягыргык туквэк, нъиригымтылягыргэты, норатвайгым, нэмнуӈэтигым, пэнин нолвытваӄэнат,мэчичьу кытчытвама, выялянма, нымэчниӈэӄинэт.
Ымы этэгъентилыԓьэткыԓьинэт, киткит рытавык эвыт нунтымэвӄинэт, алымы унмык лёнтачайвэвыԓьыт.
Игыркин ыʼттъыӄэӄэгти яамэч рэнъэлӈыт ӄэтыногты.
кэгрилчыку нэнаномаатӄэнат лёԓьот.
Алымы нымкычекымиӈэтгъи, аʼмын лыгэнитык нымкыче йыръэтык пыгтыэʼтлёԓьоӄагтэ ыммэмин.
Аʼмын кэлы нылевлевӄин.
Ӈэвъэн авъеткынка нэлкытваӄэн, ымы янра ныӄалялвынвэтгавӄэн, гамгач ыргичгуныейвэчвылгыӄинэт.
Ӈэвъэн кэӈилыку гэвытгиӈэтлин.
Ынӈин ӄынвэтйылӄывъентоаʼт.
Эвын гакыткытръолен.
Галгат гэпкитлинэт.
Рэмкын нытэплыӄытэӈӄинэт амратапӄантаӈа.
Ымы Тыӈэсӄын тумык рээн тапӄантаэʼ.
Колё гатле нылеӄин, колё ныпонӈэӄэн!
Тэпӄэкин аӈӄаӈӄач, эвтытвэян оʼраӈӄагты, рыпэт нууйъэтӄин галгъатчаԓьа.
Ӈинӄэгтиныпэнрыткоӄэнат аратыԓьэты аӈӄаткынык.
Энэвнаткочета нитӄинэт.
Галгат, пэрэёт ыргынан, нылгыӄинэт, ытръэч этынвэты нынпэлӄынтэвӄинэт эплыӄытэт.
Имтиԓьыт, итченмич, нырагтыӄэнат.
Ымы Тыӈэсӄын гагалголен, нырагтытыляӄэн.
Нинэйӈэӄинэт ӈинӄэгти-ытлывъёӄагтэярак пкэртагнэты.
Ӈэвъэн, эвын гатопавлен, вэнлыги ныягнаӄэн.
Нэнанъотавӄэныʼттъывъятыԓьын, нинивӄин: Энмэч инэӈӄытрыткугын, виин ӄынатвыгынат галгат.
Тыӈэсӄын чоттагнэты рэсӄиквъи , эвын ынпыӈэв ынкы нывакъотваӄэн.
Рэԓьын ивнин: Ети?
Ии, — очнэн ӄлявыля.
Кыкэ, рэӄулым гагалгойгыт, мытраваннакваты тумык.
умгыт ыʼттъывъянма, раӈанма, ынпыӈэв виин ныгалгаргоӄэн.
оттагнэпы гывилинэт: гапатлен ӄопалгын, мачпэтатыԓьын.
Ныйыӄыӄин галгаргоԓьы:ʼОʼмрыӈана рыӄамэтвавмаыʼвэӄуч, энмэч плыткуиʼ.
Навэтынва румкэвнин ӄэмэӈы.
Рымнин галгапат — мэйӈыкукэӈы.
Галгат тэръэгнинэт: рыйыгытурэвэ рунмыт, иʼтын ынкъампилгын рыянръавнэнат, йыкыргэпы тъаетчата оʼракаӈэӄэты.
эӈиӄ рыранэн, йытонэн кэӄъийыръиир, этчыткунин пилгын,йыннин лилил понтайпы, гаегъема рэлкынин кукэк.
Кылвынинэтегыӄэгти, гыткат рыйычгытурэвнинэт, рэлкынинэт ыпэ.
Янра рэлкынин мачо, ӄитыргыԓьын.
Пэнъёлгын ывинтынин уʼмыԓьэ уттэ, отгыталпыкэгты.
нпыӈэв гавакъолен ръавкываннаткынык пэнъёлгык ӄача.
ывинтэтӄин.
рэймысӄэвнинэт рыкыквавынвы.
Ӈаргынэн гэвлытъылёвлен, киткит вулӄытвитэ гэнъэтлин.
ынмаӈӄы гэмлынтолен.
Нылгъэӄэгнитӄин.
Ӄэтэгты магляԓьыт нэвэнэгтыӄэнат Каӄэсӄогты чама ныгалгаӈыттысӄэвӄэнат.
Колё ныривлыӄин гатле!
Инэӈэԓьыт галгата ныпкирӄинэт чама ровтыԓьык нунъэлюӄинэт.
Тыӈсӄын ӄырым нолвытван: нэмыӄэй тумык рээн ны-Каӈэсӄонтаӄэн.
Ныпкирӄин инэӈэԓьын култэтэ, ӄэчейыръэ.
аӄам тэӈэминэԓьуԓьын гэмгэгынникэ.
Ӈэвъэн, лыгыек, рымигчирэвык рыпкэратъёттэ гынникыт, нываӈэлтатӄэн.
Ӈээӄынпыӈэв, лывавтагнык, нывинрэтӄин.
Эӄэгн и к нэнаймэӄэнаторвытараӈык мэмылен ымыԓьэты гытолгыт.
Кыкватыԓьытнэнаёӄэнат пыгпыгчыко-мытӄычыку аӄаракэгты, кырвэнтокыпатъёлӄылтэ.
Пыгпыгыт-ым рэнолгыгэӈкы, тэврик готэты,нилгиӄэтӄинэт.
Лыгыеплыткок, ыттык нэнанмытӄэнат унъэлкултэт.
Ваӈэлтанма, ыʼвэӄучитэ ӈаргын нэнатвэтӄэнаткултэлӄылти.
Ыʼвэӄучитэ нинэвинрэтйивыӄин ӈэвъэн, топавыԓьын.
Чинит нъыттъывъятӄэн, нырэӈэтӄин.
Ыʼттъэ лылячыкогтыныгитэӄин ӈавэтынвык алваӈ рэӈэтыԓьын.
Ӈаргын орвытараӈык нывакъотваӄэнат ымы ыʼттъыӄэӄэгти,энмэч ӄэйъыттъыӄэю нъэлԓьэт.
Ӈавэтынва рамынноӈэтынинэгитэӄинэт элвэвиритыԓьыт.
Гаёоʼръолен.
Виин гилгил оʼмрытвама, Тыӈэсӄынэ ивнинэттэвыԓьыт: Рай Кэӈисӄукин аӈӄы рэнтэты, таӈъытвъаматы рэнъэлы, мынъытынвирив.
Рырыткунин умӄэнэлгын.
Галгэтаӈпъален: эмытӄыкэ, апояткынка.
Рычымкэннин, майык румкэвнин.
Плыткук, пынляннэн ыʼтйыръын: Аʼмын эргатык мынъытынвирив.
Эʼӄэгник виин ныпъан.
ама ӈилгыт, люрэӄ, эʼми, отгатъянвыт мынынрымэнаоʼмрычьа.
Ии, — носӄэн.
Тортыӈама ӄумэкэтгытык, ынкъам авнъатчака.
Рагтык, ӈэвъэн ивнин: Эргатык мытъытынвиривыркын.
Ээй.
Ии.
Йытонэн рорат, талянэн эчьын.
Рыӈвэвнинкокаӄайыткынык, ӄытвимич тъынин роратчыко.
Йымэнэн тэврик рыӄытватын вы.
Нывылгъав чывиткунинэт кыкватӄоратъолтэ гытолгыкэн, ыʼтвуӄӄэмчыку ёнэнат нывылтъэв,оӄӄамӄайыткынык - чипъэт.
Чывиткунин ӄорэн ӄэтыргыян,эчьыԓьын.
Ӄэтэты рытрилнин яӈак, ӄитынутэсӄык, йъэнкы.
Тэкичгыт, кэлвайынвы ромкавъёт, ваԓьыт ӈаргын, гаематленатԓьэлеӈкы.
Вылгыянвыт аӄагнэгты гакыкватленат.
Амкычьымэты нинэнмигчирэвӄинэт ымыԓьо рытэнмавъёт.
Чама ывииʼ, ӄорапатгъэ, чоттагнэпы.
Чывиткунинэтӄытвиԓьытэръэт, роратык рытоолӄылтэ.
Эргатык инъэ еп, эвын лыгэн киткит нытиркииниӄин, кыеквъэт.
Тыӈэсӄын ытри Оʼмрыӈа ӈытоаʼт.
Нэвъэнэ эӄылпэ рынэнин яӈайпы ыʼтвуӄӄэм, йылнин ываӄочегты.
Уӄэмӈынрыԓьынӈытоэʼ.
аʼачеӄагтэ ынкъам ӈинӄэгти, лыгэн энмэч гыттэпэвыԓьыт.
Рораткэн эчьыт, таӈковлёкы ваԓьыт,нилгыӄинэт, нывылгъав гэчвиткулинэт, - эръэк рытукмалналлягчачаӄэнат.
Чама рыкырвивэ, тумгин рычекоё, малялваӈнычачаӄэн.
Ӄэмэтыплыткукытвъэт, эймэвыԓьэ нэпиричитын уӄӄэмйыръиир.
Чама этйыръын ынкы ӈаргын ӄитуиʼ рычепъалгав.
Ӈинӄэгти гэпэтчейыръэтлинэт, рагтыаʼт ӄэвиԓьыт.
Ярак ваԓьыт эʼптэ чотыпа оʼрагты ӄэвииръытъулюгъэт.
лыгъытвиӈын, ӄэтыӈокэн торналгатъё.
Ивтыл, ыʼлыткынык нэнвытрынтэтын.
Ымы ӈирэӄэвин, пэтыналгыԓьэн нъомрытааӈынат ӈилгыт.
Тэвэнаӈат, ӈилгыт - лыгэн-ӄун ымыԓьо яагты ваԓьыт — нынъетъаӈавӄэнат.
нэнвытрынтэтын.
Ымы ӈирэӄэвин, пэтыналгыԓьэн нъомрытааӈынат ӈилгыт.
Тэвэнаӈат, ӈилгыт - лыгэн-ӄун ымыԓьо яагты ваԓьыт — нынъетъаӈавӄэнат.
нырынныткоӄэнат, мэгчеранма нывэтгавӄэнат.
Гатгаткоԓьа, татэвэнаӈӈыԓьа, экээкэ плыткоёт, нырынӈыӄэнат.
Мылеԓьыт ванэван ынъяанат — тэвык аёпынвэты.
Аёпгыргыт-ым тъэюмимлык нъэӄээмэвӄинэт.
Тъэюмимыл нэрмэӄин инэнъэӄээмэвык пэквыргык: рылгыт ныннутӄинэт.
Ынкъамымыԓьо рычекоё - экээкыԓьин, тэлвэ гаӈэлгыма.
Рэмкын тэнмавкы ныгагчавӄэн.
Рай гамӈылятленат: Нууӄэн гэнтэтлин, нууӄэԓьыт нылгэрыркоӄэнат.
Кэӄисӄун токвайпы гэнтэтлин.
Ӄaӄa,- ночыткоӄэнат.
Етъаӈ нэтчынэт ымыԓьо ыʼтвыкин яанаӈат.
Етъаӈ нэтчынэт вивтэтыԓьыт орвыт.
Аӈӄайпы ныйъоӄэн: ӄэтэгэты ыʼтвъэмэркыт.
Этынва, ыʼтэрмэчьэ рытэнмавнэнат ӈирэӄыʼттъорвыт, ымы ынин гаканйы.
Ытлывъёӄай pъыттъыpкылeэʼ.
Оʼмрыӈа нычимгъуӄин.
Тыттэӈэт, нэрэпэгтуӈынепэчгин ныппылюӄин.
Унтымэвыԓьын Тыӈэсӄынэ ивнин: тырантавӈын.
Чама нымкыӄин ыʼттъынъяалявыԓьыт ралымӈэнаӈыт.
Оʼмрыӈа эмӄэлелвынэ нивӄин.
Гымнин тумгытум нычичыӄин, эмэлкэ чимгъуԓьигым энаалёмыркын.
Кэӈисӄук пкирык, опопы лыгэн ыʼтвэ мытрэлӄыты Нууӄагты, чама Ченлюн рэнэймэвӈынин - таӈымпа рэнъэлы.
Ынан рыркок, ыʼттъэ инэривлетэ.
Ымаляӈэт эрэкэ нынъэлӄин тиркытир, энаракэн кымиӈыт нынкынъюԓьэтӄинэт: ӈээккэӄэе ныгитэӄинэт ваӈэԓьыт ӈэвысӄэтти эргынкэк, ӈинӄэгти нъытвыԓьэтӄинэт майӈыянвык рээн, чама нынъэӄэвӄинэт янръаттъыт рэпалгэпы, тывэтъёт пэютэтэ, чама нувичвэтӄинэтныкымиӈычитӄинэт, инъыръук -ым — нэнъычайыпатӄэнат пэнъёлгэпы.
Оʼмрыӈа гатопавлен; нытэнмавӄэн энэтровынвы.
Ӈаргыногты гагтолен ёроӈы — нэнаныпъавӄэн.
Чама нывъагтыёӄэн: итӄыевыԓьыт въэгти янра нинэнтыӄинэт эмрэнылвэнӈэ.
гагтолен ёроӈы — нэнаныпъавӄэн.
Чама нывъагтыёӄэн: итӄыевыԓьыт въэгти янра нинэнтыӄинэт эмрэнылвэнӈэ.
Пынляннэнат ӈэвысӄэтти вэнратынвы.
Етгъэт инъэ.
Янотрытитгытэтэнэгтын чьовыргын аграрокэн,чама ԓьалянръогтыамранрымэӈатурыԓьэ нэлгэ.
Эрти рырыткутэ нэнпирӄынэт, наӄамколё аграройӈын: нитчыӄин эммэйӈэ.
Нынчымӄэтӄин йытъё,ӈалгыл яӈак нотайкочаткынык нэтрилынэт рычымкатъёттэ.
тъым ёрокэн нангырголявын, эрти наныйпыӈатынат, нэквутынэт ивтыл, аʼрыквык уттык нанъомравынат этъывэрэткэгты.
нӄоры отъымэты нэквутын энэтрон гамгач чьомыткынгыпы.
уԓьивэтын кынмэн эʼвпэрагты, ээкэк атрокэгты.
Энэтрокэн нэлгын — рыгрыг — ралкочыкогты ваԓьын.
Чьовыргын ыʼлёръокныквутӄин эгынтонвы.
Ыʼттъыёляӈӄач ынкъам яалеӄӄач, гыргол, чьовыргыӈӄач ынкъам кынмаӈӄач - уттыт рыкылвэтэ рытыԓьыт: чьовыргын ынкъам кынмэн - эʼвкы.
Уттыт гутыԓьытавынотъымэты гыргол, ынкъам инъэ кыевык чьовыргыннынгырголявӄэн, ныквутӄин ёрок оттэты.
Айколят ӈаргын кытыйгык, райвалявкы, нытэвляӄэнат амымляткэгты, ынкъам чоттагнык, эгыянвык, ныномкавытваӄэнат чама яӈак, ёроткынык.
рэпалгыт, пэтатыԓьыт.
Эвын элелӄын гаркыватлен, гапъален тапӄаткын, ытръэчэквынэӈаянвыт панэна ыʼлԓьэт.
Ыʼтвыткуԓьыт панэнанымпэӄинэт энмыгэӈык.
Нылгэрыркоӄэнат.
Ыʼттъэ инэривлетэ нитӄинэт |ӄэчейыръэ.
Аʼачеӄӄагт э ӈалгылегтынинэривлетӄинэт.
Наӄам кыткыткэн мэлмэл!
Пэтыгэлыткынкэнтинтинти гэлгылинэт -ӈэвысӄэтти наймыӄэнат.
Аймииръанма, тыгагтыткочьыт тэныткынык ныпиӈкучитӄинэт.
Эчерикыԓьин мимыл, рыпэт ныӄэлпэраӄэнат тинъылтылгыт.
Ӈаргыннынтыӄинэт мэмлыёчгыт танйыӄылгы.
Рыпкэратъёйпы такэчгэпы нытэйкыӄинэт кымгыттэ, ныёӄэнат ывэрак, ԓьэлеӈкин вагыргын лыги лыӈэ.
Ӈэвысӄэттинытакыкватъолӈыӄэнат.
Агтыкыкваткыԓьэнат ныёӄэнат пыгпыгчыко, мытӄычыку.
ныёӄэнат ывэрак, ԓьэлеӈкин вагыргын лыги лыӈэ.
Ӈэвысӄэттинытакыкватъолӈыӄэнат.
Агтыкыкваткыԓьэнат ныёӄэнат пыгпыгчыко, мытӄычыку.
нинэйпэӄинэт ититыԓьыт илюпынъэт.
Ынкы ӈирэргэри ныӄамэтваӄэнат.
Эвын гэвулӄытвилин, эчги гэйылӄэтлинэт, ныкитэ пкиргъэт пынлыԓьыт.
гарырколенат.
Ӈэвысӄэтти ӈытоаʼт, ыʼттъилгэтысӄиквъэт.
Ымыԓьо ыʼтвыԓьыт гэмпэлинэт.
Колё магляԓьын накватчаӄэн - такэчгынтаԓьыт.
Ыʼвэӄучин ытлывъёта ымы гагтылен Тыӈэсӄынин ыʼттьорвор.
Эӄылпэ нэноматынат мытӄыквыт.
А‘ачеӄай, эмэйыӈкыԓьин, колё ныгынкойӈатӄэн.
Ыʼтвэрмэчьын чит чинит нырагтыӄэн чейвэ, люур, тыляма,лылепгъи ыʼттъынтавыԓьэты, эвын ынин янотъыттъыт оʼрыныкагты ныръилемъетӄинэт.
Чит ӈэвъэн ӄонпы ыʼттъынԓьэтэтыԓьын.
Топавыԓьынганъотавыӈолен магляԓьатык.
Ыʼвэӄучитэ нинивӄин: Ынан гымнанчинит, эʼтки ныкырвиӄинэт, каайпынарантакаӈатгыт, наранатчатгыт, ӄымэл-ым рараквачааʼ.
Ӈэвысӄэтэ ейвэчу нинэлгыӄин авъёԓьыка ваԓьын.
Аʼмынвачаӄ ӄэйӈун амтымӈэ гым тыятлытваркын.
Аʼ, уʼриӄа, иаʼмынӈин тычимгъуркын.
нычимгъуӄин Оʼмрыӈа, гэтама эквэтыԓьын аʼачеӄӄай.
Аплёратвака пкиргъэт, эвын гинэӈэлинэт тэкичгэ.
Ӄэтэвыʼттъыт нэрмэӄинэт: аӈъалемъарчыгаглыӈын, вэнлыги нэныпкирэтын ывэрачӄачагты орвор, инэӈэԓьын.
Ынӈин нэйпэнэт тэкичгыт гарэпалгыма.
Кымгыннэнат, ёнэнат ывэрак, наӄамнылгъэӄэгниръутылеӄин.
Ныгагчавӄэнат тэкичгыривлетык.
эӈыплыткуэʼт инэривлетык.
Аʼачеӄӄая гуннинэт ыʼттъыт.
тэкичгыт гарэпалгыма.
Кымгыннэнат, ёнэнат ывэрак, наӄамнылгъэӄэгниръутылеӄин.
Ныгагчавӄэнат тэкичгыривлетык.
эӈыплыткуэʼт инэривлетык.
Аʼачеӄӄая гуннинэт ыʼттъыт.
Ынӈин элеръуиʼ.
Аӈӄы эгилкэ гэнъэтлин.
Ёоʼръок, яракгатваӈӈоленат.
Тымӈэтвама, колё мигчир!
Ӈилгылӄылтигимӈытэтлинэт: ёаʼнма, нырвыӄэнат.
Чама ӈэвысӄэтти нэнанпытвынтатӄэнат.
ыпаттъылӄылтэ.
Рыԓьататъёттэ нэнапатӄэнат, нэнаёӄэнатӄытвиԓьыт пыгпыгчыко.
Чама ынпыӈэв нынутэгчиӄин чымчагты, ӄынвэр гэйыръэтлин пыгпыг, ыпаттъыёчгын.
Эйвэтйыръэгэнэмгынунэвлин пыгпыг, чепъаёчгын.
Ымы эйвэтыткутэ йыръэннин пыгпыг, ёӈавъёчгын.
С. Ыʼвэӄучитэнинэтэнгыеӈӄин.
Ивнин: Тыӈэӈы.
Оʼмрыӈа, ӄол итгъи, ымайвэрэт акавкэгты ваэʼ.
Ыʼвэӄучитэнинэтэнгыеӈӄин.
Ивнин: Мыгтыаʼн эпэӄэй ?
Евъев, люрэӄ, аʼтавынан, ынан рагаляаʼ.
Наӄам, эʼчгынрэ, гарагтылен ынпыӈэв.
Эвын тиркытир киткит гараӈӈолен аӈӄак.
Гулвэвлинэт.
Ныкитэ аромка нъэлгъи Оʼмрыӈа.
Тыӈэсӄын, эмиръычвынтыԓьын, эмкэмэтԓьэн, энмырантаэʼ: йыннэн кэймитыԓьын.
Ынпыӈэв эӄылпэ ӈытоэʼ: гакапчачавлен рыгъевык.
Йымнэнэвычаӈкэрӄай, йымнэнат памъят, пэтыплякыт, пынитгъи.
ывайӈаннэн ээӄӄэй .
Нытоэʼ.
Тытыл айпыма, ивнин Тыӈэсӄын: Виин ӄылеркын, эʼми рай.
Ынан яачы тырэпкиры.
ыӈэсӄынэ пэлянэн.
Ӈэвъэнэ пынлёнэн рэсӄивыԓьын чоттагнык: Эʼми?
Нылеӄин яачы.
Эчги ынӈин ивыплыткуиʼ, люур ярак яалеӈӄач ръэнут пэгляэʼ рэпалгык.
Вакъотваԓьын чотыквык Тыӈэсӄын чеӈыттэтгъи.
Ӈэвъэн ивнин: Ръэнут?
Кытэӄэй вак, люуртытлык кавраэʼ ынпыӈэв.
Рэиʼ чоттагнэты, Тыӈэсӄын ивнин: Эрмэгтъэт, имыръэнутэт ивиникин яагты ваԓьыт, виин ӄынԓьэтэтгынэт орвытараӈэты, оммаеты.
Ымы ыʼтвуӄӄэм виинӄыннэгын.
Ынкъам гыыт виин миӈкри ӄылӄытги.
Рынэнинэт ымыԓьо, аӈӄайпы яагты ваԓьыт.
Виин пэлянэнат.
Ԓьунин рыногыргэпыӈылынтоԓьын йъэлгытомгэн яраӈы.
Ӈэнри ӄытгъи.
Рэԓьын нивын: Эӄэлюӄ ети?
Ии.
Алымы мэлейычгитыԓьын - таӈъытвыԓьаты леӈытэӄ?
Вынэ ванэван.
Ээй, — нэчичевын, пынлёк нанпаавын.
Чотыквыткынык вакъоэʼ.
Тэгмэчынкы гэчиитэвлинэтчаёквылӄылтэ.
Йъэлгытомгэн ройыръын нымэйыӈӄин: мыӄычьыт нэнэнэт нытваӄэнат ынпыԓьык.
Гамгач чаёквынтоаʼт.
Тыӈэсӄын ӄамэтваӈӈоэʼӈиныԓьык рээн.
Ӄамэтвак ванэван нычачаԓьатын: тэкичгыт гагтынэтэтленат, мэлмылгымилнычачаӄэнат.
Киткит ӄамэтваэʼ, паагъэ.
Яраԓьэты чаманыпэгчиӈэтӄин.
Лыгэн кытэ вакъотваэʼ, иквъи: кыкватгъат.
Эчги орвытараӈэты эймэквъи, люур ынпыӈэв тытлепы эʼлепэтгъи оʼраӈаргыногты.
Эʼйӈэвнин Тыӈэсӄын: Мэй!
Рай Тыӈэӈӈы етгъи!
Тыӈэсӄын гатвэтчален, ӄынур гитчетлин.
Янрачечава итгъи.
Тыӈэӈӈы —ӈээккэӄэй.
вытку чимгъуплыткук, ивыплыткук: Ӈээккэӄэй, ӄaӄa,ӈээккэӄэй уʼрэтгъи.
Чит рэркын, ынпыӈэвэ ивнин: Виин евъев!
Нэмэ гынмылкинэт йъонэнат.
Рэиʼ чоттагнэты.
Ети?
Ии.
Вынэ пынлыԓьэгым: ӈээккэӄэй гъурэтлин.
Кыкэ, вынэ!
Ӈинӄэгти, оʼравытваԓьыт, нивынэт: Райплегйъээнниԓьылӄыл етгъи.
Вачаӄ-ым ӄытэнанвэнаӈӈыгыткытэнэлгыӈкин.
Эʼми, эпэй, виврилӄыл?
Рай, ваӈэӈав етгъи.
Ӈээккэӄэгти нылӄытӄинэт торъоратыԓьэты.
Ӈинӄэе нэнԓьэтэтынэт выквэпойгыӄагтэ.
Амкоргава, ӈэвысӄэтэ, кымиӈэтыԓьэ, йытойгот рыннин ӈыркир.
Инэрэтыԓьыт нылпынрыӄэнат панрата, чама имтэнуйгэ, элгыпааʼягылӄыля.
Кымиӈыԓьын арычгытваэʼӈыранъылё.
Ынпыӈэвэнинэчикуӄин.
Ыʼвэӄуч чинит нырамэглетӄэн.
Нытуттыӈӄин, наймыӄэн, нинэрэӈэтӄинэт ыʼттъыт.
Ԓьэлеӈкин ыʼттъыӄэӄэгтигэмэйӈэтлинэт, рэӈэтык ныкоргыръоӄэнат.
Ӈээккэӄэй гэнчымӄэтлин ӄэюунэлгык, гаёлен памъяйылгычыко.
Лёвыплыткок, нылымкэтӄин ытԓьак ӄача.
Ынпыӈэвэ янра нинывиӄин кокаӄайыткыныкаръапавъёлӄыля: тэкичгэ, ыпаттъатыԓьа.
Апагчеӈкэгты,нэнанлымӈэнавӄэныʼттъыӄэй чама ынкы эмрэнэвыенӈэ.
Ӄлявыл, ытлыгын ӈээккэӄэйин, тымӈэтвак, ӈээккэӄэйыкрыягнавкы нынъэлӄин.
Ынпыӈэвэ нинивӄин: Чама кыткоргавык йъарат нытайыӈӄэн.
Вэнлыги ыяайпы нэнатагчечаӈӄэн.
Ӈэвъэн,ывик кыттывэк, нэмэ гамэгчератыԓьатыӈолен.
Ыʼвэӄуч, мэлмэлетык, нъытвыԓьэтӄин.
Агнон гагновлен.
элетык, ыʼтвыԓьэтыԓьыт нырыркоӄэнат.
ӈаргыногты нинэннэӄин ёроӈы - ԓьалянрон.
Ыттэ нинэтэнъэӄинпэкулӄэе нинэтлыӄин, агтэтӄыявкэгты нэлгын ёрокэн.
Пэкулӄэе этлык, энйитъэвкинэлгын нилгъэв ныкыкватӄэн.
энакаргоӄэнат чематьянвыт.
Ӈээккэӄэй, кэтԓьаӄай, ӄавъелёолгычыко нылымкэтӄин чоттагнык.
Вытку лютэк, илыӈэӈэ, ныгъевӄин.
Ытԓьатанэнагтоӄэнат витъыт, ваԓьыт оʼвыргык, ынкъам нэнаёӄэнат элвэԓьинэт, йыркычьыт.
Лёвыплыткок, нэмэ нэнаёӄэнӄавъелёолгычыко.
Ынӈин амӄынъычо.
Ытлыгэ, ярак олвытвак, нинэймитӄин киткит иӈкылтыԓьын,авынэвэты ӈэвъэнэ: Аны рэнынрырэвӈын.
Ытлыгэ рынрык, ныпааӄэн иӈкылтык.
Ӄынур увичвинэӈ,ройыръык нэнэнэӄэй.
Ръотавыткоԓьын нинивӄин: Мачынан, ӄэйӈун аʼтавынан, вэлет виин гичивӄэву мынылгыркын.
Ынан гымнан, тымӈэтвама, тырэнъюркын.
Ии, гыт-ым ыʼтвыԓьанма микынэ?
Ынпыӈэв иквъи: Гым ръэӄинэйгым?
Вэлет мыкынъюркын.
Виин яраӈы мачынан, пытӄы ынкы ныкаргавын энчикукэ рытык.
Ынан ԓьалянръогты мытрэнчикуӈын: аʼӄъытвыԓьаты вак тырачыгӈын этйыръын.
Ынпыӄэв, ынӈин ивык, гакоргавлен: Ӈэвысӄэтэ ивнин: Ынан мывинрэтгыт.
Ии.
Чама ыʼлгымэйӈыԓьын, ынан гымнан.
Эчвэра, агромавыԓьэгым ӈавытлывъёрык нарайъогым.
Итык йыӄӄэй унмык ырык тытинэнвичыӈыркын.
Эвын ӈаргынкэн мимлылӄыт ныӄитыӄинэт, таӈайъыткынка гэнъэтлин.
Йъыйыӄ нылелепэраӄэн.
Ныӄитыръутылеӄин.
Выткунэргыръочычаӄэн.
Ивнинэт: Ӄынвэт ригэвы, ӄинэвинрэтгытык ронпыԓьэгым.
Ынпыӈэвэнинэтрыткуӄинэтёроӈэлгыт.
Етъаӈ гэтчылинэт ымыԓьо.
Эръэмпэиʼ.
Ивнинэт етыԓьыт: Ӄамэтвааʼт.
Гапатленат кыкватъолтэ, йытоот мытӄэпы.
Плыткук, нэнвиривын утъым, наныйпыӈатынат эрти ёрок - ёроӈы нэнпын.
Нэннинэт гытолгыт - нанымӈытавынат.
Таӈъэвкынуԓьивэтын рэлкун.
Кэнъутэ инээрнин нотайкоч араглыкэгтытэнтик, рэлку ляйвыма.
Ымы Тыӈэсӄын нывинрэтӄин ронпатык.
мэливыԓьын.
Ӄаӄа, ымы ԓьалянрон нынаргыныткэӄэн эмэчерикитэ.
Ынпыӈэв чоттагнык ныӄоратьолпатӄэн мачпэтатыԓьа.
Этэнма ӄоратъолтэ, нэнаталяӄэн ыпалгылӄыл эмрэныӈвэвӈэ.
Йъоттыт нынлынтоӄэнат: илетыԓьэтык гитӄыевлинэт.
Ынкъам натан ӈээккэӄэй ралкогты, лылячымъятынвэты ӈылгыля.
Эвын гэвулӄытвилин - плыткуэʼт.
Нэнынлевынэт ээкэт рэлку.
Ынкы ӄамэтвааʼт ымыԓьо чеэкэй.
Рэлкун чама ныӈаргыныткэӄэн, чама нымачьегыткэӄэн, таӈапояткынка.
Ӄамэтваплыткок, ӈэвысӄэтти рагтыаʼт.
Ынпыӈэв ынкы киквъи.
Ӈавэтынва аграк айколяннэн торайколята.
Ымы ытри торайколятгъат, вытгыр рырыраннэнат пэтайколят.
Йылӄэтгъэт.
ыʼллёкэгты.
Ымы ёроӄайторчьовыргыԓьын, ӈэранчьовыргыԓьын: Оʼмрыӈана галпынрылен нэлгэ.
Ёроӄай гэйъээннилин.
Нэмыӄэйаграрон, ԓьалянрон, нэнылӄутэтын.
Рэлкун турнэлгэ чьовыргатык аяйвалпэрака гэнъэтлин.
Оʼмрыӈа ныкымиглитӄин, чама нытэнэлгыӈӄин, ӄэтэв гэкэвлин гаглымэгчератык: эвыт рычекооттэ нинэплыткуӄинэт.
кэркыԓьыӄай эвын гэгынкэвлин.
Ытлыгэ нинэнувичвэвӄиӈрылгыт гыргол нэнанкамагравӄэнат, ынӄоры нэнанатчыӈатӄэнат.
ыпааӄэн эʼптыткук, гырголягты нэнаерӄэн.
Энаерыԓьын тэнӈу нинэлгыӄин.
Ӈэвъэнэ, аʼптыма, нинэгитэӄин тумгытум, увичвэтыԓьын.
Ӈээккэӄэй, ԓьук рылгыт, рыкалыровъёттэ, нэмэкылява нитӄин эʼптыткук.
Ытлыгэ нинивӄин: Аʼмын, выёԓьылӄыл гымнин, нэмэ амкыляа лейвыркын.
Ынӈъэм нъэптыткуӄин, епэчгин вытрытваԓьыӄай.
Ӈэвъэнэ,аʼптыма, нинэгитэӄин вэтгавыԓьын ӈааккагты.
Нычимгъуӄин:Аʼмын, атэӄай эӄылӄылкыԓьин: аӈъалнананалгыӄай, епэчгин лёвыԓьыӄай, выёԓьо нылгынин.
Ванэван рэӄын нивнин, мачынан, плевыт нынвэтгааркынэн.
Ӄол-ым гагаймавлен: Ааʼ?
Ванэван.
Мури Тыӈэӈӈы нывэтгавморэ.
Ӈэвъэнэ ивнин: Вынэ рэӄыркын, плевыт вэлет намвакъотваӈ|ӈоаʼн.
Ынӈин ӈээккэӄэй тыляалватэӈатыӈоэʼ.
Ытлыгэ нинэнувичвэвӄин чама ӄонпы ӈыраткынык.
Ытԓьата, чайвыткоӈӈок, нинэтэйкыӄинэт амтаӈэты ваԓьыт эвиръыт.
Ӈээккэӄэй мэйӈэтгъи нылгэныӈаквэтгавӄэн, наӄам ӄынурытля, нылгэныгынкойӈыӄэн, нылгинымигчирӄин.
Ытлыгэӈэвысӄэтӄэй нэнанлымӈэнавӄэн копрантыватчыӄэвык ԓьэлеӈкы.
Ымы ынкъам, ӈааккаӄаймачы, ӄлявылявэръыԓьын.
Эʼмэттылек, ытлыгын нинэвинрэтӄин.
Ёаʼнма, ӄонпы увичвинэӈу нинэлгыӄин опчетыквылгын ытлыгин, рэлку ваԓьын, авынръотавэты ытԓьата.
Епэчгин ныппыԓьэв, ытлыгэ, винрэттумгу лыӈык, гэныгъюлевлин.
ытанойгэнанватӄэн, левтык аʼлявэты эплыӄытэт.
опчетыквылгын ытлыгин, рэлку ваԓьын, авынръотавэты ытԓьата.
Епэчгин ныппыԓьэв, ытлыгэ, винрэттумгу лыӈык, гэныгъюлевлин.
ытанойгэнанватӄэн, левтык аʼлявэты эплыӄытэт.
Рай-рай, гачгамкын, — ытлыгэ нинивӄин.
Амкыляванынтоӄэн - ныгалгоӄэн эплыӄытэтэ.
Ымывыёткокнылгининэпыткыӄин.
Ытля нычимгъуӄин.
Иаʼм нэмэ алвавкыԓьэн имырэӄык,ӄэйӈун въиԓьылӄыл?
Алвавкыԓьэн ымы тэнэлгыӈкы, инъюмэйӈэтыԓьын,эʼйӈэԓьэткэ рытъё, гэвэты ваԓьын.
Ытԓьата ныйыркъэв нинэнинъэйвыӄин ваӈэк —нылгинынйирӄин.
Чама амӈаквэта,ытлыгык амралымӈэнаӈа, ныгаглываӈэӄэн, ныгаглымэгчератӄэнярак.
Ыʼттъынвинэвык, ӄол нынтыӄин ныпэгтуӄин: ыʼттъыт яракныпкирӄинэт, ытлён-ым - яачы, пэнин, эмчекыԓьин.
Кыткытык, ыʼтвыԓьыт ӈыпэк туквэк, нъыттъынԓьэтэтӄин, кээткукатчатык нитӄыевыԓьэтӄин - мэйӈэтгъи, ӄынур чама ӈинӄэй.
Ӄынвэт ыʼтвыткук йыӈаӈӈонэн.
Тумык рээн нытэвыԓьатӄэн: опченмынгыт алвавкыԓьэнат тэвыԓьатык.
Элек аӈӄачормыеквэнэнанрачвыӈатӄэн, ӄынвэт чейвытылек эпэӈъивэткэ гэнъэтлин.
Гатԓьата нутэгчик, тэнутэсӄыӈкы, инэтэк нылгиныкэтгуӄин.
атԓьата нытэйкыӄин ԓьэлеӈкин роолӄылтыӈачьылгын, пыгпыгыт ныйыръэтӄинэт.
Ынръам ӄитычгэтык нутэсӄын, ричитык, вэлепы ойпа,нынкылвэтӄинэт эӄуттэврэӄэгти ынкъам винрит, рэляӄаӈӄач ръылитэ, —нынутэгчиӄинэт.
Ӄол нитӄин нылгэръынтоӄэн.
утэгчиԓьэ винрэтэ нынвэнтэтӄинэт ывэрат пипиӄылгин, эвын тэӈэтэӄикыԓьэ пэлӄумрэтэ йыръыԓьыт.
Ныгтоӄэнат, ныёӄэнаттэючгычыку, киткит лыгэн нынпэлявӄэнат, ытръэч калтыкво.
Эчьытъулӄэгти ныёӄэнат — энмэн ынӄэната ныркурӄинэт.
Нутэгчиԓьыт нылгагновӄэнат томыгъяӈайыръа.
Ӄымэл-ым ԓьэлеӈкы ныригмивӄинэт, нутэсӄэ тэйӈэтык.
Палӄомралгын, пъопоӄылгын, ээкэлгын, пипиӄылгин тайкыё ронвы ԓьэлеӈкы, ӄитык пытӄылым нэтлегэтӄин.
Ԓьэлеӈкы, кырвэнток, ӄорэн муллымул ныпатӄэн рыпъопоӄылгав, рачьылгав чимычвиткутэ - моллыпаӈы, ыпатьёрыкэнмылгав, нэмэлым нычачаӄэн.
Ӈээӄ ранымытваӈкы чьэчегнутэк — гэгъюлетлинэт!
рыпъопоӄылгав, рачьылгав чимычвиткутэ - моллыпаӈы, ыпатьёрыкэнмылгав, нэмэлым нычачаӄэн.
Ӈээӄ ранымытваӈкы чьэчегнутэк — гэгъюлетлинэт!
Ынӈин гивиӈитти ныгаляӄэнат.
Ытԓьата нинэныгйивэтӄин ӈээкык тэнэлгыӈыԓьынваӈэԓьын, лыги лыӈэ ӄырым ярак ваԓьылӄыл: ынтыёԓьатыԓьылӄыл.
Алвавкыԓьэн имырэӄык!
Ӄоныры ытлыгэ ӈээкык винрэттумгу нинэлгыӄин.
Уттыкрынӈыткок, яаʼрэнаӈак инэнйылгэтык, таръарӄаӈык, купрэтлетык — нинэныгйивэтӄин.
Ӄоныры епэчгин ныппыԓьэв вэтгавтомго лыӈык, лыгэн ыныкы гэнгыттэпээтлин.
Ынкъам ӈээккэтэмыкычьу нэнамӈылёӄэн ытлыгын: имыръэнут тайкыё, ръэкиняаёлӄыл тэминӈинэӈ.
Ярак тымӈэтвак, эʼптэ ытлённырэтэминӈэнӈыӄин.
Аӈӄак нинэвинрэтӄин ытлыгын таванвыӈыԓьын, купрэнвэтыԓьын.
Ынкъам ытлыгын, ваӈэлтанма, ӄымэлынан чинитныкопраёпатӄэн.
Ытԓьата элкыԓьын нинивӄин: Нымэԓьэв вэты гэтэнгыеӈэ!
Эʼтки ёоʼ ныйӄыӄин йыӄынлик.
Оратвака!
Ии, —ӈээккэтэ нэносӄэн.
Ныпкирӄин, эвын гакопрамэмылёлен: лылет кэӈъиритэ гэнулинэт.
Ӄол нитӄин, ӈирэют, ӈыроёт нинъэмэтӄинэт.
ыпкирӄин, гатгытлёлен.
Ытԓьаӄай ныкоргыръоӄэн пкирык ӈээкык, копраёпатыԓьын.
Эвыт ӄол, ӄынур ытлыгын, пкирык,ӄамэтвама, нымӈылтэлӄэн: Ӄaӄa, ӄымэк ӄол мэмыл ӈытгъи: амъыпъэпы гатвален.
Миӈкри, этъым, ӄэтэв капчача тыпирисӄычетын ыпъэпы.
Нутгъэв тыгтоаʼн.
Этъым игыркин гываԓьын: ымы кэӈъиритэ энукыԓьин, наӄам лыгэтаӈыргыԓьын ӄаймэмыл.
Гатԓьата, ӄамэтвама, нывэтгавӄэнат: ытлыгын, магляԓьатыԓьын, епэчгин эпкиркэ.
Инъэ нинэныгъевӄин ытлыгэ: Ӈэвысӄэтӄэй нылӄутӄин айылӄъаратка.
Эӄылпэ нэнайпыӄэнат плекыт, нынтоӄэн ӈаргыногты.
Ныппыԓьэв, гэтлыгэ ӈыток инъэ, гэныгъюлевлин ӈаргынэнрытэнмычьавык, мэӈӄо тылиԓьылӄыл.
Нинэгитэӄинэт эӈэтти,нэнантэнмыӄэн кытыйгын, мэӈӄо ныйъоӄэн.
Ытлыгэнэнамӈылёӄэн рэԓьын: Мэӈӄо гэлилин?
Аӈӄайпы киткит ныгтыйгатӄэн, мэчйъыԓьын.
Арычгытваԓьын ныгагчыръоӄэн.
ӄээкык нинивӄин: Чанлёквайпы тырэлкыэʼ, эвыт тыроратвааʼ, ӄэнаягнагэ.
Ии, — нэносӄэнӈээккэтэ.
Ӈэвъэнэ нинивӄин: Люрэӄ вайынтыёԓьатыԓьылӄыл, ӈавматаԓьа ӄымэл-ым ровэлятыԓьынривӈынин, эвын-ым ытлыгин ивинитумгын.
Увик чинит аʼткэгма ранкалыровӈынэн.
Йыӄӄэй ромэглетыркын, ытръэч гынык лымӈэнаркын, ӄынур ӄлявыл, ымы ынкъам ӄынур ӄлявылчейвыткуркын.
Ыʼвэӄучитэ нинивӄин энанъотавыԓьын ӈэвъэн: Ии, мачынан, ынан ӄырым нынтыёԓьатын, гымнин ынпэвкин выёԓьылӄыл.
Ӄырым ыʼттъэ ӄонпы ыʼнъэмэнмык ымы ӄырым ыʼнэмчемэмык.
Тыӈэӈӈы мэйӈэтгъи.
Эмэйыӈкыԓьин ӈэвысӄэтӄэй, ӄонпы ытлыгык рээн ваԓьын.
Ӄол нитӄинэт, ёаʼтык элек,ныӈэлгытвэтатӄэнат, нырэпалгытвэтатӄэнат.
Чама ытля нинэвинрэтӄин йъээнник ԓьалянрон.
Наӄамёройӈын нитчыӄин рынэк ӈаргыногты, Наргын рыягнавкынываӈэӄэнат.
Ӈээкык ныйӄыӄин каргок.
Ӈэвысӄэтӄэй гиинунылгыӄин ӄлявыԓьянва, эмрэлгыӈэ ынтыёно.
Мэйӈэтык ӈээкык, Тыӈ|эсӄын ныӄывчимгьуӄин.
Аʼмын,пысӄуннэнэны, леӈытэӄ, миӈкри рантыёԓьаты.
Ӈэвысӄэтӄэй,эчичевкэ, нывинрэтӄин олвытвакыԓьэн ытԓьак, ӄынур гэнйылгэтлин: алвавкыԓьэн энотлятык, эӄылпэ нинэплыткуӄинэт тынэёт.
Эвын гэԓьэленръулин, гэӄитылин нутэсӄын.
Ӄол итгъи,аʼӄэвэнэ вагьэ.
Гыпылмыръолен, нылгипиӈэтӄин.
Ныралкотваӄэнат.
Епэчгин амэӈкъамӄамэтвакыԓьэнат.
Аръапат нититӄин.
Аграк ытля гэӈээккэтэ нываӈэӄэнат,нывэтгавӄэнат.
Ытлыгын кынмэк нытаръарӄаӈӄэн.
Люур вайчоттагнык рэԓьыт ыʼттъэ тавтаво нэлгынэт.
Ов!
Э, вынэ мури.
Чьовыргын натытлёпын.
Рээʼт, эвын ынпыӈэв ганпыначга.
Ытлыгын чичеквъи.
Ӄaӄa, вай энмэч, эвын-ым, ӄэлюӄмэйӈэтгъи ӈээкык.
нычимгъуӄин.
Ымы ытԓьаӄай янра ныӄалялвынвэтгавӄэн.
Оча ваԓьын ывэӄучик, авъеткынка нытваӄэн.
Ӄээкык ивнин: Уʼриӄа, гантыгэватлен, гынмыл ванляԓьытёӈавэты.
Пыгпыгчыко гэнэквэвлин, ӄынԓьэтэтгын ынъевӈавэты.
Тыӈэӈӈы ӈытоэʼ.
Ӄaӄa, етык, вынэ гэчевкы мынмэӈкъамӄамэтвамык.
Вачаӄ-ым мытэӄэмэӈысӄивык.
- Ымы ытля ӈытоэʼ.
Йъонэн ӈээкык, ваԓьын яӈачыко.
Ивнин: Виин ынкы ӄоратвагэ.
Увик ынӈэ анкалыровка раԓьэты.
Ии, — очнэн ӈээккэтэ.
Оʼмрыӈа тэӄэмэӈгъи: гаематленат инут, ӄэтыӈокэнӄоранмыёкэн.
Ратвынэн таӄаманъёлгын.
Ынкаткынык чепъаёчгын: нылелелпэраӄэн, рыӈыргалгав ваԓьын.
Йытонэн ӄэмэӈы,рэймэвнин кынмагты.
Кынмэк гаакъоленат ынпыӈэв ынкъам ынпыначгын,нылгэчемгъотваӄэнат.
Авынраԓьын-ым колё нывэтгавӄэн, ӄынуретыԓьыт тымӈъатав энарагчеԓьыт, ымы ванэваннырамӈылёгнэнат, эӄэлюӄ ныръэтури, ӄырым тымӈэнӈэнӄыетгытык.
Тыӈэсӄын, ытръэч эмӄэлелвынэ, нычичыԓьэтӄин.
Ынпыначга нэносӄэн.
Ӄынвэт гаймаквъат вэтгавкы.
Ымы ӈэвъэнйыръыт янранывэтгавӄэнат.
Таӈгэчевкы, ӄэглынангэт, ӄамэтвааʼт.
Рэмкичиԓьыт панэна нывакъотваӄэнат, антокыԓьэнат.
Ӄынвэр Тыӈэсӄынэ пынлёнэнат, авынлыгаратэты ръээвык ынпыначгыт: Иаʼм, эӄэлюӄ, нылейвытури?
Ии, — иквъи ынпыначгын.
- Вынэ ванэван амтымӈэ мынъенмык.
Тыӈэсӄынэ пынлёнэнат: Ээй, ръапыӈыл?
Ӄэйӈун гамӈытлен?
Ии.
Вынэ, вай ӈэвъэвйиԓьымури.
Ытлывэ мэйӈэтгъи,тагнымытватомгынӈаӈ нъэлгъи.
Энмэч лыгэн чинит аӈӄайпыляйвыӈӈоэʼ, наӄам алвавкыԓьэн, мэчынкы нымытвамэч нъэлгъи.
Ымы тургин ӈээкык мэйӈэтгъи, таӈынтыёԓьаты нъэлгъи.
ай мури нэнӈивымык эмчинъюргэтэ.
Итык моргынан лыги,тургин пысӄонвыёԓьын, ӄэлюӄ-ым гыто рэлгыӈыткы.
Тыӈэсӄын иквъи: Ии.
Чама епэчгин эплыгыттэпэвкыԓьии, яйвачгыргынрынтыёԓьавкы: янот нымэйӈэтын, плевыт.
Чама евъев, рамэглетык нэмыгъюлетын.
Эгъёнмайӈавъё, епэчгин гэвэты ваԓьын ымыывиткук, ваӈэк.
Чама гымнин ытръэч выёԓьын, тэрэӈӈыԓьын,гым оратвак Кэӈисӄук.
Ротэвык ытԓьак, ыӈэнанма.
Наӄам йыӄӄэй мынпаамык ыʼтлёмэглетык.
Ынан евъев, плевыт.
Чамачинит нэмгыттэпэвын, ачвавэрэткэгты нэмнъэлын.
Ынпыӈэв авъеткынка нытваӄэн.
Ынпыначгын иквъи: чама пысӄунӈээкык,эвын гымнан гыто тъылгын рынтыёԓьавкы.
Ивнин ынпыӈэвэ: Вынэ мынрагтымык, ӄымэл-ым ръоптыволӄытвэаʼ.
Ӈытоаʼт ӈэвъэвйиԓьыт, уйӈэ нэнтынэт.
Ныӄывӈыттыӄин ытлыгын.
Аʼмын, тыттэӈэт, миӈкри наӄам мынит, эвын ӄырым ыʼнынпаавын йынатык.
Ӄэглынангэт, ымы ӄоленотайпы нэтчын йынатык.
Пытӄылымнымнымгыпы йынатык нынъотавӄэн.
Нэквэтӄинэт ӈэвъэвйиԓьыт, онтыёт: уйӈэ антыёка.
Ытԓьаӄая ыʼвэӄуч, ӄолрыннин, ивнин: Наӄам гыто лыӈыркын ӈээкык ӄыликэтыԓьын.
Вынэ эвынӄыликэтыԓьылӄыл — мынчимгъуркын.
Ӄырым ӄонпы лыги мынылгын: мури палӄатратаа рэтэвиминӈыэʼ пысӄунӄээкык.
Аʼтавлыгэн мури лёӈынэмӈоляа нэнтымык — вынэ мынчимгъуркын.
Наӄам ымы нутэӄэйык ӈавъавъеё гыто мытылгын.
Вэлетлым рачымча ынтыёԓьатыԓьын ымы мытвириӈын.
Ӄырымэн ӄлявыл:итык гэейвэчьэв кымиӈэтыԓьылӄыл.
Ӄырым ӄонпы янраӈавонытвааʼн, вай мэчынкы ӈэвысӄэту нъэлгъи, нымытвамэч чинитнъэлгъи.
Ытлыгын авъеткынка нытваӄэн, вэтгавыԓьыннэнапалёмтэлӄэн.
Ынӈин ивык, рычимгъунӈэвнин ӈэвъэнэ.
Чама ныӄалялвынвэтгавӄэн.
Йъэлгытомгэн рымайӈавъё ейвэлӄэй - ытлывъёӄай пэнинвэръылёйӈа ваԓьын.
Наӄам итык олвытвакыԓьэн:ӄонпы ынйивык винрэтыԓьын ярамэглетык чама энатвэтатык.
Плекытӄонпыавъяатэты ваԓьыт, пэнин аʼлянтоԓьыт въэгти авъяатгыргэпы.
амарлёйӈыӄай, эмъыттъымӄэй ымы иръыӄэй, пэнин яаё оʼрарымнэты.
Ӄонпы экъэликэ лейвыԓьын.
Тылемэйӈэтэ итгъи, пэнин араттаԓьын, наӄам чикинъэ еп нараттаӄэн.
Пэнинуӈэлыԓьын: нытоммайӈыӄэн оттынома тапӄаткынык.
Ӄолнитӄин, нырыркарэтԓьоԓьоӄэн.
Тыӈэсӄынэ, араттак, пэнин рынгээвъё.
Нэмэ ӄол итгъи, Тыӈэсӄын араттаэʼ.
Йъонэн аʼачеӄӄай Вэтлялявтык ранъав, эвын яал нинэрэтчыӈӄин левтуттуут.
Эйычгитэ нэнаркыплыӄэн нитчыӄин уттуут.
Аʼачеӄӄая яал рытчыкнэналвавӄэн.
Тыӈэсӄынэ йъонэн, винрэннин яал рытчык.
Нэнкувлыткувын тапӄаткынэты, аʼачеӄӄая выква кыргонпынэн.
ыӈэсӄынэ ивнин: А, эви гынин оттоммагтэ.
Ԓьук гымнан, нычимгъуйгым:Мэӈин пэнин оттоммаатыԓьын?
Чемэт ынӈин ныкыргонпатэгыт.
Ии, — очнэн аʼачеӄӄая.
Яал рэтчыӈкы левтуттуут, иръыӄэй гэлгитӄыевлин,въаглыӈын гъалянтолен плякгыпы.
Ӄолеплякгыпы нъалянтоӄэнпотыколгын.
Уйӈэ экъэликыԓьин: вилют галгэчелгыръоленатӄивъетэ.
Лыгэӄэвъягты ваԓьын ӈэнӄайъаачеӄӄай!
Тыӈэсӄынэивнин: Иаʼм нараттайгыт патгыргыпляка?
Ии, — очнэн.
Ынйивӈэвэ ванэван ныԓьунинэт?
Ӄоныры гымнанчиӄайнэнатапъаӈэгым.
Наӄам чинит йыпатык алпынӈыт, эвырнытитгытэтӄинэт.
Ванэван ӄыягтыкватгэ?
Ӄэйвэ, чьэчеӈэтык ныгтыкватэгым.
Эйычгитэ кыплык, гитӄыевлин рыпын иръыкин,нинэтлыткуӄин вычготтыӄая.
Улвэвкы, гаӄэвъяӈӈолен.
Рылгыт,итӄыевыктъэюмимлык, ныӄитыӄинэт.
Румэкэвнинэт чемыянвыт уттыт - тимтиӈгъи.
Тыӈэсӄынэ нинэгитэӄин тимтиӈыԓьын.
Винрэннин эмтэйпык.
Нинэгитэӄин тылеԓьын оʼраярагты.
Ӄaӄa, аʼмын ейвэлювагыргын эʼтки, авынганъевма.
Ӄэлюӄ-ым, эвын ынйив —ӄлявыл.
Ӄлявыля ръэнут лыги нылгынин.
Чинит ытлён рычикутэ рытьё.
Мэвын нытапъаӈын.
Ымы элылекыԓьин: инэԓьукыԓьинэт патгыргэпы аʼлянтоԓьыт путыкут.
Плекыт, аʼмын ымы ампэтата,эгылыкэ гэнъэтлинэт.
Аʼмын элыӈаӈгыргын инэтэнтикӄэтывыквык!
Лыгиейвэчу гэлгылин ейвэлӈинӄэй.
Мури ӄэнӄаеты мынвэннэркын, ӄутти-ым энмэч выёԓьыӄаеты акоргавка, йъэлыги ӄынур тэрмэчьыӈыркыт, — айычгэнолга тыляма, Тыӈэсӄыннычимгьуӄин.
Ӄэйыӄын рымагтэты тылеиʼ.
Колё уттуут ныномӄэн.
Нэмэ ԓьунин ӄол вылгил.
Гитӄыевлин: мэткиит яал рытчынин, кыргонпынэн.
Ыннэнчеэкэй румэкэвнинэт чемыянвыттапӄаткынэты: ӄитыръук, ыʼттъэ таӈыгтыӈ.
Нылгэчывъячатӄэн,наӄам йыӈэйыӈ.
Ыяа нэмыӄэй ӄутти уттык гэнъэтлинэт.
Ӄынвэроттоммай тэйкынин.
Ӄaӄa, рэӄулымӈэ, виин ӄэйыӄын гуттэ мытратвааʼ.
Чама нываӈӄытномӄэн: таваӈӄынӈыэʼ ынкъам тъииʼӈгъи, рыляйвыёлылтэчавчывантак.
Мэгчерыткома, аʼачеӄӄай чимгьуу рытчынин: лыгэлӈун, епэчгин эмэйӈэткэ, эмӄивъеԓьэтык, ръэӄывикивы.
Иилгычычеткин, ытԓьэпыкэн аʼачеӄӄай.
Ытля, епэчгин ныппыԓьэв вама ӈинӄэй,гэвъилин.
Ытлыгын, этъым вусӄэ, гылёта ӈавъанэты чама ейвэче ӈэнӄаеты, яачы гэвъилин.
Ынйивэ, эгмиӈыкыԓьэ, ынык гэтчылин ейвэлевыԓьын ӈинӄэй.
Ынйивӈэвэ, эгмиӈыкыԓьэ, гэнмэйӈэвлин.
Ытръэч нэмэ ынӈин ваԓьын вагыргын: амалваӈ гэчимгъулин, ынанкэн гэвэты ваԓьын кымиӈынмэйӈэвык.
Ӈинӄэй лыгуӄэлю гэлгылин.
Ванэван унмык эӈъэлю нылгынин.
Ымы апл ыӄамэтвака нытъылёӈэтӄэн.
Вытку ынйив ыʼтвытконвэпы лымэвыр эвэнэнвэпы пкирык, нэнанӄамэтвавӄэн.
Ынйивэ, эпчиркэ ӄамэтваԓьын, нинэгитэӄин.
Нэнамӈылёӄэн ӈэвъэн: ӈинӄэй.
Ынйивӈэвэ, эгмиӈыкыԓьэ, гэнмэйӈэвлин.
Ытръэч нэмэ ынӈин ваԓьын вагыргын: амалваӈ гэчимгъулин, ынанкэн гэвэты ваԓьын кымиӈынмэйӈэвык.
Ӈинӄэй лыгуӄэлю гэлгылин.
Ванэван унмык эӈъэлю нылгынин.
Ымы апл ыӄамэтвака нытъылёӈэтӄэн.
Вытку ынйив ыʼтвытконвэпы лымэвыр эвэнэнвэпы пкирык, нэнанӄамэтвавӄэн.
Ынйивэ, эпчиркэ ӄамэтваԓьын, нинэгитэӄин.
Нэнамӈылёӄэн ӈэвъэн: Ӄэйвэ нэнанӄамэтвавэгыт?
Алымы ымъылёӈэт ныӄамэтваӄэн, ытръэч эмгытлитэ рапойгыӈыԓьаркын.
Кытвылӄун нанӄын эʼмйиркыԓьин.
Ынйивэ нинивӄин: Унмык аӄамэтвака!
Ӈинӄэй нивӄин: Ии, — наӄам колё ныӄамэтваӄэн.
Ӄэлюӄ ымъылёӈэт ныгытъэвӄин.
Наӄам ынйивӈэв ляйвытконвык ныӄамэтваӄэн, ынкъам ытлывъёӄай ванэван нынӄамэтвавнэн.
Наӄам колё выёԓьо нинэлгыӄин.
Киткит аалёмка ваԓьын нэнаталяйвыӄэн.
Кыткынӈэт нуӈэлӄин, лымэвыр ӄэтыӈокэн оттоммагтэ тапӄаткыната имтитэ нэнагтыӄэнат.
Амынан аймыԓьын.
Ынйив ярак вама, винрэтыԓьын энатвэтатык рэпалгык, ӈилгык.
Вусӄынкивык, мэйӈэтык эйычгин, номычьыномык, ӈинӄэй ынанъыттъыёл нымыргогэчеӄэн.
Ынйивӈэв колё ныкалготкэӄэн: Мури энмэч инъэ мытмыргомык рывэлмытӄылгав.
аанкыпляка лейвыԓьын.
Ӄэтэв аʼмын атъылыӈокыԓьэн гынин пысӄонытлывэ.
Вэтгавыԓьын ӄутырык ӈэвысӄэттумгэ носӄэн: Аʼмын мургин ӈинӄэгти киткит итӄыевыркыт, эвын гатагъеӈыӈоленат.
Аʼмын таӈытлывъёԓьэгыт: ынанъыттъыёл нанмырговыркынэгыт, ымы аӈъока варкын оттэпы.
Вачаӄ ӈинӄэй ӄынвэр ааʼчеко нъэлгъи, пэнин авъяатэты лейвыркын.
Ӄол-ым, эчичевкэ, ныкалготкэӄэн: Колё ныгынкойӈыӄэн ытлывэ, имырэӄык алвавкыԓьэн.
Ӈэвысӄэтэ пынчойго нылгыӄин ӈытоԓьын: Евъев, ынан ейвэлӈинӄэй рэмэйӈэты.
Ынйивӈэвэ, епэчгин вусӄымчыку ӈаргынэн, нинэныгьевӄин: Рай-рай, ыʼлӈыинъыԓьигыт, ынрэтвииʼ, эйычгин мыӄытвииʼ, люрэӄ оттыномгъэ.
Нэмэ кыткыткэн оттыкэвагыргын мытрантыгэванӈын.
Ӈэнӄайъаачеӄӄай, рэйылӄынтэгнык, нылӄутӄин.
Ныкэргыпӄэн чоттагнык.
Ынӈин, ачаёкватка, нараттаӄэн.
Ӄол итык, кимылтэтыԓьын, ынйивӈэвэ нэнаркыпԓьпӄэн кыкватплякиӈа.
Эмынымчевэ, киткит ивинэӈу нылӄутӄин.
энайпыӄэнат аплыкыкваткыԓьэнат эвиръыӄэгти.
Ытръэч выёԓьын.
Ынйивӈэвэ нинэгйипӄин пурэлмил.
Ынръам ныԓьэленръуӄин - тинтин нинэривлыӄин.
Аʼачеӄӄай олвытвакыԓьэн.
Эммигчирэтыԓьэтык, иръыӄэгти эвыр ныргэлёӄэнат, чама гытлёԓьатык, эвыр ныргэлётвэӄэнат.
Ымы ԓьэлеӈкы пэнин винрэтыԓьын рамэглетык.
Ынйивык рээн нивиниӄин.
Мэмылёк - эʼмэтыԓьын.
Копрантыватыԓьын,таванвыӈыԓьын.
Ымы ӈээӄ ванэван ныӄэплывичвэтын мэйӈэттумгык рээн.
Ванэван нырачвыӈын, ытръэч ярак ӄонпы мигчирэтыԓьын.
Аʼачеко апэракыԓьэн, ынкъам ымы эвытрыкыԓьин нымнымык.
Ӄымэл ынкъам чычатъянва эԓьукыԓьин, ымы лыги элгыкыԓьин.
Тыӈэсӄын, тапӄантаԓьын, рагтыэʼ, гимтиткулин мыргота.
Оʼмрыӈана йытонэн ӄэмэӈы ынкъам ивнин ӈээкык: Виин ӄэръэмпэги.
Ынан-ым пыгпыгчыкойпы ӄаматкынэты йытонэнат вэтлёнлятъолтэ, мытӄытъулти рыркэн.
Нычимъэв чывиткунинэт,ынкъам ӄаматкынык рытрилнинэт мыргот.
Чемъамыргот, кээԓьэтык выквык, гэтэӈэтлеэтлинэт рук рымытӄылгав.
Колё нычачаӄэнат.
Араттаԓьын, ӄамэтвама, нымӈылтэлӄэн: Нэмэ Аʼлялёйӈын чикинъэ еп гараттален.
Тыйъон Вэтлялявтык ранъав, эвын энмэч готтоммаатлен.
Тывинрэтын яал рытчык левтуттуут.
Аʼачеӄӄай, эйычгитэ кыплык, гэлгитӄыевлин.
Этъым эӈъэлетык, алпынӈыт плеккин гэнтылинэт, мэчичьу въэйык рээн гъалянтоленат егрылгыт.
Иръыӄэй гэлгитӄыевлин.
аӄам ымы уйӈэ уккэнчикыԓьин.
Иръыкин рыпын ӄынур йъэнэлгын гэнъэтлин.
Итык, мэгчеранма, гатгытлёлен.
Левыт, кырвирти ныӄэвъячатӄэнат.
Вилют галгэчелгыръоленат.
Нинэгитэйгым тимтиӈыԓьын уттэ, чама гамыргогэчелен.
Ӈэвъэнэ ивнин: Ии, наӄам ӄэйӈун ынйивӈэв рыпэт ратымчыткоаʼамракалготкэӈа.
Вэлет нынмырговыркынэн ынйивӈэв, йыӈӈэй йъээнниркынин.
Лёнъяйвалӈытота, ӄынвэр мэйӈэтгъи.
Пэнин авэръылёйӈа лейвыԓьын.
Ынӈъэм ытръэч выёԓьын, яракэн мигчитԓьэн, ынйивӈэв рачымчепы ляйвыма.
Аʼмын-ым, ӄэлюӄ ынйив тэӈэмнымчевэ, ӄырым рэӄын нивнин ӈэвъэн.
Эчвэра эԓьукэ нынтынинэт эвиръыт, яаёттэ ытлывъёта.
Ӄэлюӄ ӄлявыл, элылекыԓьин.
Ыныкит ынйивӈэв лыгэтчаё нъитын, ӄырым йъарат ынӈин нъэгйимнин пысӄуннэнэны.
Чама ынанкэн гэвэты ваԓьыт агмэӈыкэянвыт.
Ыныкит чинит кымиӈу нъитын, окооко нъэлгынин.
Аʼмын ӄэтэв нъомрыӄэн нинӄэйӄэй, тэлвэ мэйӈэтгъи, пэнин ааӈкы плекыт: чемэръатэты.
Энмэч-ӄун Тыӈэӈӈэн уʼрэттумгын.
Аматаӈынӄамэтвавкэта ынкъам ныппыԓьэв ваэʼ.
ыгэлӈун аʼачеӄӄай.
Авэтгавкэ, ытръэч эʼӈгыпы выентота ваԓьын ӈэвъэн Тыӈэсӄынин, гавэтгаквыплен.
Ыʼвэӄучитэ чычаткына нинэгитэӄин.
Нычимгъуӄин.
Ӄытлыги гымнин тумгытум, ӄэченпыткэвык, гэйилылин.
Нэнапалёмтэлӄэн вэтгавыԓьын.
Ӈээкык таӈавъеткынка ныпалёмтэлӄэн: гакочгыплен вэтгавыԓьэты.
Мыргоплыткок, Оʼмрыӈана рырамавнэнат мачпэтатыԓьыт,мачныйъаӄэнат ӄопалгаръат.
Рэлюк агтыкыԓьэнат тэкичгыт, киткит гэнититлинэт, наӄам ӄимытӄыԓьыт.
Ӈэвъэн панэна нывэтгавӄэн, ӄамэтвама: Йыӄӄэй-ӄун ымы нытантапъагнэнат эвиръыт.
Лыгэнӈун аʼачеӄӄай , ӄынвэр рэӄувикивы.
Наӄам ынӈин ваянвыт нъомрыӄэнат.
Тыӈэсӄын гэнйивиӄэвлин.
Ивнин вэтгавыԓьын: Аʼмын ынӈэ ынӈин ивкэ.
Аʼмын ӄоныры ымы мури уйӈэ элылекыԓьымури.
Ынӈъэм мургин ымы чычеткин.
Гыевкы ӈавйъэлгытомгын йытоё, эвыр моргынан ӄырым мынԓьун, ӄэлюӄ эвытрыкыԓьин эмъэӄэвиръэ.
Ыʼвэӄучитэ татлыгнэн вэтгавыԓьын ӈэвъэн.
Ӈэвъэнэ ивнин: Мытив-ым ынйивык варкын.
Ывэӄучитэ татлыгнэн: Ынйив —ӄлявыл, ӄырымэн ӈэвъэнйыръын.
Ӄырым нынтэйӈэннин, ымы ӄырым ныйъээннининэт эвиръыт.
Ӈавэтын яракэн, эмэлкэ лылялгын, — энаннымытвавыԓьын ройыръыкэн.
ты, ымы ӈэвысӄэтти амалваӈ ваԓьыт, эʼквырга ӄутти нытэрмэчьыӈӄинэт, эейвэчкыԓьинэт.
Наӄам тэпӄэк, айычгэнолгык нылгэчывъячатӄэн.
Левыт Аʼлялёйӈынэн ӄивъетэ рыпэт ныӄэвъячатӄэн.
Итык нъивчейвыӄин.
Эмрэӄун, гым оммаанма гъимпигым, ыныкит тылӄутык ынкъам тытаалгылятык,эвын гэйӄунтэтлин.
Ӈэвъэнэ ивнин: Иаʼм ӄол энтыкэ, ачыӈка, пытляӄ ӄамэтванвы.
Итык эʼнӄэткэ кивык, вэлет тъэйъээннинэт каргыт.
Чама нъайпынэнат гынин пэтыԓьыт кэмэтти.
Ӄырымэн эчвэчьин, чама ӄол итык, гынык винрэттумгын.
Лыги рытчык, чинит раляйвыӈӈоаʼ.
ама рэкэвы морыкы.
Эʼтки вай, ӈээкык амынан, наӄам гытомытылгыркын ӄыликэтыԓьын.
Вай мури мытынпэвыркын, вэлет, ӄол итык, винрэттумгылӄыл ӈээкык чама чычатлыӄаӈын.
Ӈээкык, эӄэлюӄ, авъеткынка ныпалёмтэлӄэн, алымы ытръэч ытлыгин вэтгавтомгын.
Пэкул нинэнрыӄин татԓьаӈа ымы чывэткоот тэкичгыт, ӄынур ытԓьэн.
Ытлыгын, ӄамэтвама, нырэмыннуӈӄин.
Эмӄэлелвынэ нычимгъуӄин.
Аʼмын, тыттэӈэт, ӄынвэр ӈэвъэвйиԓьэ нэрэпчеӈимыкнэриткэӈын пысӄунӄээкык, ганмайӈавъёчен.
Рантыёԓьаты, мури мытрэейвэлевы, тыттэӈэт, ынпавмачы.
маленэн мырмыр галгарга.
Ӈээкык мэйӈэтык, ытля вакъотвата гэнъэтлин.
Ымыԓьо яракэн ӈээккэтэ нинэнчикуӄин.
Ытля нытилюӈэтӄин.
Ваӈэԓьын ӈээкык нинэтэрытрииръыӈӄин.
Ӈээкык алвавкыԓьэн имырэӄык.
ывичвытумгын.
Ӄол нитӄинэт нытиӈучитӄинэт.
Ӈээкык ӄынвэр гаройвавлен ымы выквынэтлетык.
Ытлыгын нылгининъыӄин чама нэрмэӄин.
Тапӄайпы кымгытэмтэк чыгайылӄыеквэ гэлгэрмэвлин.
Ӄол нинэнтыӄин, ӈээкык уӈэлтумгу нинэлгыӄин тапӄагты, оттымаеты.
Уттимтиԓьын Тыӈэӈн ʼы рачвынтомго нинэлгыӄин.
Ымы |ӄынвэт ытлён чейвык чыгагьеквэ эпэӈъивэткэ гэнъэтлин.
Ӄынвэр галгаройвавлен.
Ынкъам тэнэлгыӈкы, аʼптыёттэ пэтле нэнаныпъавӄэнат.
Нэмыӄэй наӄам лыгъыттъыгырыӈкэн.
Эвын нытутъэвӄин, ымы гититлин аръапат, Оʼмрыӈа нытапалгыӈӄэн чотгагнык, пэнъёлгык ӄача.
Рэсӄиквъи Тыӈэсӄын, ивнинэт ӈэвысӄэтти: Вай, мури Аʼлялёйӈын нэнатвэтанморэ, тырачыгӈын ӄамэтванвы.
Нэвъэнэ ивнин: Ии, тэгмэчынкы мытӄорапат, люур гэчевкы мынмэӈкъамӄамэтвамык.
Тыӈэсӄын ӈытоэʼ.
Аплёратвака, рэсӄиквъэт ытри Аʼлялёйӈын.
эмэ таӈӄонпы гаёоʼръолен.
Ныԓьэленръучычеӄин.
Айгынлейпы ныйъоӄэн.
Рэсӄивык, ивнинэт ӈэвысӄэтти: Вынэ вай мытъет, энатвэтатыԓьыморэ.
Мытӄэвъяӈӈомык.
Мынӄамэтвамык.
Оʼмрыӈана ивнинэт: Ии.
Вакъоаʼт чотыквыткынык.
Аʼачеӄӄай нымачьёптаӈытваӄэн турлейвыԓьын.
Тыӈэӈӈы ӄамэнтоэʼ.
Тыӈэсӄын гарычгатлен оʼраралкогты чотыквык.
лекыт, патгыргыԓьыт, чотыквык ганолятленат.
Ӈавысӄатӄаеты, игыпэ, нэнанатчыӈатӄэнат.
Ытръэч аʼӄанатчыӈаты вэнлыги нывытрэтӄинэт.
Ынӈъэм Тыӈэӈӈэнэ айвэнъяп лыги гэтчылинэт.
тръэч ыʼръэ ванэван ныгитэнин.
Аʼачеӄӄай аёптаӈаткэгты, Тыӈэсӄын нывэтгавыԓьатӄэн, ӄамэтвама.
Нымӈылтэлӄэн: нэнатвыӄэнат амалваӈваԓьыт пыӈылтэлтэ, валёмъёттэ ляйвыма ӄоленотайпы.
Ӈээкык, вэтгавтомго лыӈык кэвыԓьын, ночыткоӄэн.
Ытлён, энарамавыԓьын,гагаймавлен вэтгавык ытлыгык рээн, тэнӈыткучьэтэ.
Ымы ытля ырык рээн гагаймавлен вэтгавык.
Гэмо нэлгын вулӄытвиԓьын.
ырык рээн гагаймавлен вэтгавык.
Гэмо нэлгын вулӄытвиԓьын.
Ӄытлыги аʼтавынӈэн гагаймавленат, иӈӄун ырык ныткивын Аʼлялёйӈын.
Тыӈэсӄынэ ивнин Аʼлялёйӈын: Вынэ вулӄытвииʼ ӈутку ӄыткикви.
Тыӈэсӄынэ ивнин: Ӄырым нъатчанат.
Энмэч ӄыкэттывагэ.
Тыӈэӈӈы ронвэрэквъэ.
Энэтрон гээкэтлин ымы гайколятлен.
Аʼачеӄӄай, игыптэгнык, пчегтываэʼ.
Эчги йыннинэт плекыт гапамъяма, Оʼмрыӈана пирининэт рыпъавынвы.
Итык галпынӈыленат авъяатгыргыт, ытръэч нэмэ ааӈкы гэнъэтлинэт.
Ӄоныры амтапӄантаԓьатык, эвыт алпынӈыт плеккин нынтыӄинэт.
Чама рытрииръыт, тайкыёт чинит, оʼмрыкыԓьэнат.
Оʼмрыӈана ивнин: Иаʼм наӄам ынан чинит инэйъээнникыԓьинэт?
Мытив ытлён ваӈэԓьылӄыл?
Оʼмрыӈа, рычекома, ныӄалялвынвэтгавӄэн.
Аʼмын нылевлевӄин ӈэвъэнйыръын.
Тыӈэсӄынэ ивнин аʼачеӄай: Аньпӄун эргатык тырэнԓьуӈэнӈынэт гымнин колтаквыт.
гыр-ым виин мэчынкы, энмэч мынйылӄэт.
Ынан эргатык инъыгъевэ.
ныйикилетӄин эмйыркэ памъячыкот ымы плекыт галгэпгатленат.
Ӄамэтваплыткок, Тыӈэсӄынэ ивнин ӈээкык: Кита, ӄинэйыл ӈанӄэнат колтаквыт.
Ӈээккэтэ рывиривнинэт тэврик илгиӄэтыԓьыт ӈирэӄ вычготтыӄагтэ, ӈилгэ рээтэтыԓьыт.
Ивнин ТыӈэсӄынэАʼлялёйӈын: Китаӄун ӈотӄэнат плекык ӄытантэнмыӈгынат.
Аʼлялёйӈына тантэнмыгнэнат.
Ӄынур ръарӄат: ӈилгыт йыпыԓьыт плекык, ынӄоры пынитыԓьыт.
Йымнэнат, тэӈкултэгйит ваԓьыт.
Чейвыткуиʼ— нутэсӄык ныкытпэгляӄэнат.
Ии, — ивнин Тыӈэсӄынэ, — гынан ӄылгыгынэт, араттак ӄыяаркынат.
Ӄымэл-ым рапааӈыт эвъеэтык плекыт, эʼтки эвын чыгаглыӈын, пытӄылым коочгаглыӈын, ныкэтгуӄин плякэты.
нан рэнкэвӈынэт.
Турчейвыткук рэмэчекэвкиты, тылерэкэвы.
ама иʼвчейвык, гытканымчавык, ӄырым унмык ӄыпэӈъивэтыркын чама унмык ӄырым ӄунрэпги куучгэйык.
Ыкээн Тыӈэӈӈы, араттак, ныколтакватӄэн.
Мэчичьу, иʼвчейвык,гым нэнапэляӄэн.
Ӈэвысӄэтӄэй, тэнмычьо лыӈык, гачелгыԓьовлен.
Тапӄагты рачвыӈыԓьатык, эвыт плеккин култэт нэвъеэтӄинэт.
Нэмэлым миргыӄэе гэчимгъулинэт уттыкултэт.
Ынкъам выквыӈынратэты рачвыӈык, амыргынан уттыкултэт нымэчмэрвыӄинэт.
Вайвай, гынан ӄылгыгынэт.
Ынӈэ эʼнӄэткэ пынрык.
Энмэч ынӈэ игыпэткэ: ӄыетыркын,ӄол ӄитыркын.
Чама гымнин ӈэвысӄэтти тымӈэтваркыт, ӄэлюӄ амгымнан ӄлявылегым, гыыт гымык рээн такалго ӄитыркын.
нӈэ чинит гынан энникэ, ӄырэтыркынэт, вай ӈэвысӄэтэ кырвэнтоолго ыʼнылгыркынэт.
Ии, — очыткоэʼ.
рэӄэтвыткуӈыт.
Аʼачеӄӄай ивнин: Тымгэвык, морыкайпы ӄъытвыԓьэтги.
Ии, — очнэн.
Этын ӈытоэʼ.
Ымы аʼачеӄӄай ӄутгъи ӈытонвы.
Оʼмрыӈана рулвынин эвиръынкылвэт: иръын ынкъам кэмэрӄэгти.
Чит Аʼлялёйӈына эʼнӄу лыгнинэт.
Оʼмрыӈана ивнин: Аʼлялёйӈына эʼнӄу лыгнинэт.
Оʼмрыӈана ивнин: Ынӈэ эʼнӄу элгыкэ, энмэч ыʼтвыԓьэтык ӄыйпыгынат.
Иквъи аʼачеӄӄай: Ытръэч-ым ынйивӈэвэ ринъэйӈэԓьэты.
Рэӄыԓьигыт, эвиръынӈэԓьигыт, энмэч ракоргавы, риквъэ.
Рэӄулым, виин ӄэйыӄын ӄырым мынниэʼн.
Эвыр нэръэйӈэԓьэтгыт, ӈанӄо ӄыетги.
Ӈутку ӄынъэлги.
Вай аʼачеко нъэлыԓьылӄылигыт, эмӄивъеԓьэтык ракыкваты.
Ранраквачавӈын увик, вай нымытваԓьылӄылегыт, гытамо лынъёлӄыл увик.
Вытку ынӈин ивык, эйминнинэт эвиръыт, ролвыёттэ ыныкы.
Рагтыԓьын Аʼлялёйӈын ынйивӈэвэ нэмэ иʼвӄучийвынин.
ьунинэт рынрыёттэ эвиръыт, пытӄылым рымэйӈэвнин ӄулиӄул.
Ээй, чемэт миӈкы ныткивигыт, ӄытлыги навэръыерэгыт!
ви вай мытынтэвиминӈэркынигыт!
Ванчаткота нъэли!
Эвиръыт чит иткэркынинэт, Аʼлялёйӈына аʼрэнэнат.
Тэӈвытку лёнтаароӈа итгъи.
Ролы ваэʼ ынйивӈэв.
Чинит румкэвнинэт ӄавэёт эвиръыт, майӄайык рывытгиӈэвнинэт, ынык яаёк ӈилгык ӄача.
Ынӄоры ӈытоэʼ.
Йъонэн ынйив, ӈэлгытвэтатыԓьын.
Ынйивэ пынлёнэн: Миӈкы гэткивигыт?
Иаʼм кэвыӈок ивкыԓьигыт?
Ымныкэрэт тыпэгчиӈэтык, рыпэт ныӈвэчыткуԓьэтигым.
Амалваӈ ӄалялвынвэтгавык, ӄынвэр инъыръуиʼ.
Ымы ытчай пэгчиӈэ эйылӄыкэ гэнъэтлин.
Тыӈэсӄынэ гинъэйӈэвлин, янот тымэчвинрэтын энатвэтатыԓьын.
Чит тырагтыркын, иниквъи, гэчевкы мынӄамэтвасӄэвмык.
Ынкы тылымӈэнааʼк.
Ӄамэтвама,вулӄытвииʼ, рагтыԓьэгым нанъотаквым.
Ӄынвэр тыткивык ынкы.
Плекыт нинэгитэӄинэт ынйивэ.
Пынлёнэн: Плекыт нэйъээннинэт?
Ии, — очнэн ытлывъёта.
Ии, мачынан.
Тыӈэсӄынти — мургинэт чычеткинэт, ытръэч иилгычычеткинэт ытԓьэпы, ии, гынык ӈавмэргэпы.
Ӄэйӈун ытръэч ынйивӄэвэ нъэйӈэԓьэтгыт?
Ии.
Ӄэлюӄ-ым миӈкри, гынин инэнмэйӈэвыԓьын, наӄам итык ымныкэрэт пэгчиӈэтгъи.
Рэӄын никвыт кэвынва?
ымныкэрэт пэгчиӈэтгъи.
Рэӄын никвыт кэвынва?
Налпынрыгым эвиръэ чама нэннинэт чематгыргыт эвиръыкин.
Тыӈэсӄынэ иниквъи, мэлетык, энмэн, ырык рээн мъытвыԓьэтык.
Ээй, мачынан.
Мэйӈъытвыԓьыт, ынӄо ӄъытвыԓьэтги.
Энмэс-ӄун , ӄутыргу, таӈъытвыԓьаты нъэлгъи.
Ынан раройвавы тэвыԓьатык.
Эвын ынӈин ваԓьылӄылегыт, ымыԓьо мури тыляройвава мытинмык.
Рэӄэвиръэ-м налпынрыгыт?
Ӄoo, люӈгитэтэ тынтынэт.
Рагтык, тырэтрыткуӈын эвиръынкылвэт.
Ээй.
Ынйив вытку гэлгичимгъулин.
Ӄаӄa , агмэӈыкэмачы, леӈытэӄ вэлваво тылгын пысӄонытлывэ, - нычимгъуӄин ынйив.
Гыевкы ейвэл, патгыргытӄыԓьот эвиръыт яаркынэнат.
Ик, вынэ мачынан, вэлет мури ытръэч таароӈыткок гэгъюленмури.
Леӈытэӄ, пысӄонмычвын ынпэвкин,пысӄонвыёԓьылӄыл мытынтымӈэвыркын.
Ӄэлюӄ эвын вагыргын гаяйвачьянвылен.
- Гагтыӄалялвынвэтгавлен ынйив авъеткынка.
Аʼачеӄӄэая ивнин ынйив: Ынан гымнан тырэнумкэвӈынэт ӈотӄэнат.
мынтэнмавын.
Ии, — очнэн ытлывъёта.
Аʼачеӄӄая рычымкэннинэт ӈилгыт, румкэвнинэт майык.
нйив агагчавкыԓьэн.
Ытлывъёта ивнин: Ии вай тыплыткуэʼк, мыныгтосӄэвын рэпалгын,тывэтъёлӄыл.
Ынйивэ гынкойӈымэгчератыԓьын ытлывэ нинэгитэӄин.
аройвыӄэн инэнитлитык.
Кыргысӄык, нотасӄыткынык, натвэтын рэпалгыӈ ръивэвэ рыркагтолӄыля, ръылитэ нутэсӄык —нэпэютэтын.
Ӈаргынэн галгомавлен, атыйгыка гэнъэтлин.
Ытръэсӄэв ӄэтыръоӈӈокэн омом.
Ынйив иквъи: Итык ыʼттъыт, малымыԓьо, готэты - эчвэра ыʼннугъэн рэпалгын.
Итык чымче уйӈэ аянръаттъыка.
Ныкирит пэтле рапъааʼ.
иин ӈутку ӄача ынан тыраӈэлгырватыркын.
каатвынвы.
Ныӄалялвынвэтгавӄэн мэгчерыткома.
Чимгъуу нинэлгьпӄин кивыԓьын ытлывэ Тыӈэсӄырык.
Ӄырым амтымӈэ ыʼныныткивэтын.
Йъарат ӄырым эмъейвэчу лыӈэ.
Ӈэвысӄэтӄэй мэйӈэтгъи, нымкыче нэӈэвъэвйин гамганымгыпы — ытлыгэ ръотавнэн.
Ымы гымнан тъанъотавын пысӄунӈээкык.
Пысӄонвыёԓьын, пысӄонмычвын —мытынпэвыркын, ӄырым ӄонпы мынмытлёчьанмык.
Ытръэч игыр епэчгин амгаймаӈэ мытчимгъуркын.
Эʼмпакы нинэкээтвыӄин мэмычечгын.
Люур мэӈин эймэквъи.
Оʼрагырголягты, экопы гитэнин, эвын Тыӈэсӄын нэймэвтылеӄин.
Пкитԓьэн ивнин: Ети?
Ии, — очнэн Тыӈэсӄынэ.
Ӄaӄa, мэлеттылеркын.
Энатвэтанма, Аʼлялёйӈын иквъи, энмэн торыкайпы ръытвытку.
Тыӈэсӄынэ очнэн: пкирыркын, ыʼлгымычвын мэмыл - ымы ораёаʼтык йыӄӄэй тэйӈэт.
Ынпыйъэлгытомга лыгэн нэносӄэн вэтгавыԓьын Тыӈэсӄын.
ама, очыткома, ныӄалялвынвэтгавӄэн.
Эӄэлюӄ вэтгаквыпгьэ авэтгавкэ.
Гэӈэвъэнэ ыннаны ваԓьыт, пыӈкытэ ваԓьыт.
Виитвыԓьын ивнин: Айвэ Аʼлялёйӈын пэгчиӈу гэтчылин, ӄытлыги, турык гэткивлин.
иӈкри гыт чимгъуркын, ынанкэн ынпы ваԓьэгыт.
Ынӈин ивыԓьын, йъэлгытомга гитэнин.
Эмӄэлелвынэ нывэтгавӄэн.
Ии, эвын-ым ынӈин нычичевигым.
Ыʼръэ гэмо,пынлёнэн: Ръэнут?
пэлӄэтыԓьылӄылмури.
Ымы тури йъарат амычвынкэгты ваԓьыторэ.
Вэлынкыӄун, ытлывъёӄай гатвален, вэлет йыӄӄэй нанӈъовыркынэтык оттэпы.
Ынпыначгын ныпалёмтэлӄэн.
Ытръэч палёмтэлма, ченэтувэкэгты нивӄин.
Ии, ынӈываԓьэгыт, ынпэквъи, тэлвэӈавмычвына ваԓьэгыт.
Ымто, рэӄэ рочыткоаʼ?
Ымы очыткок ралвавы, ӄэлюӄ ӈавочаваԓьэгытянот рамӈылёаʼ.
Тыӈэсӄын нывэтгавӄэн: Аʼачеӄӄай — тэгмэчынкы чычатлыӄаӈын, кынмал аʼӄайвыԓьаткэгты, рэӄык экэвкитык.
Чама ӄырым ниилгэтын,итык нымэԓьэвӄэй пэнин гынык выёԓьо ратвааʼ.
Ымы гымнин ӈээкык гыныгтумгык выёԓьо рэнъэлы, эмэлкэ ӈээкку ритгъэ.
Ынпыначгын нычимгъуӄин.
Ии, вай гымык гыттапы вэтгавыркын.
Ынӄъом иквъи: Ӄoo, ынанкэн янот тумгытум мамымӈылёаʼн.
Ынанкэн ӈэвысӄэт, чама рыпэлявнэн ейвэл, эмэлкэ нэнэнэну лыгнин,рымэйӈэвнин, ӄэйвэ лёӈынъяйвалӈытова мытынтын.
Чама ытлён чинит чимгъунӈэиʼ — ымы мынымӈылёаʼн.
Итык гымнин чимгъун варкын, нэмыӄэй чимгъун-линлиӈ варкын.
Янот ынанкэн ӈэвъэнйыръын мынвэтгаатын.
Чама эвыт аʼачеӄӄай чинит равэтгычьаты, ӄырым мынъотавын.
ури нэʼмыӄэй чиниткинэтури, гэчимгъутури, итык эвыт ӄачантэнмык, вэтгыры гитэк нымэԓьэв вагыргын мургин нэнэнэргин, ӄырым мынъотавын.
гэчимгъутури, итык эвыт ӄачантэнмык, вэтгыры гитэк нымэԓьэв вагыргын мургин нэнэнэргин, ӄырым мынъотавын.
Вулӄытвик мэӈкъамӄамэтвама, эʼми, гантолен Аʼлялёйӈын,ыʼвэӄучитэ ивнин ынйивӈэв: Рай, Тыӈэсӄын гынмыл гымыкагты гээтлин, рэпалгытвэтатынвэты.
Мыторавэтгавмык.
Ӈааккагты нэнагнатӄэн Аʼлялёйӈын - мургин пысӄонмычвын пэлӄэткин.
Мургин ёргыгэтаё, ӄытлыги, ӄутырык гитэк мэчичьу энмэч лыгэн ынтывылпыро нэрэтчыӈыркын.
Ынйивӈэв иквъи: Эвын-ым амтымӈэ ӄырым ынйъээннинэт плеккин патгыргыт.
Эвын гым епэчгин инъэ гэчичевигым.
Ымы амтымӈэ ӄырым ыʼнылпынрыаʼн эвиръэ.
Ынпыӈэв нэмэ оʼралвагты йъэлыги ныравэтгавӈыӄэн.
Лыгэн нылеӄин вэтгавык: Ии, вынэ ыʼнылгыгъэн.
Вытку мэйӈэтыԓьын лыги нэтчыэʼн.
Ӄэлюӄ мытынвэчӈытовын, ӄэйвэ вынэ ыныгнатыркын.
аʼм наӄам люнԓьуԓьын туръейвэлевыԓьын?
Ыʼвэӄучитэ ивнин: Аʼмын гэрэӄигыт, ӄырымэнайгыт вэтгавтомгэгыт, йъэлыги нэмэ аʼткэвма валёмыркын.
Нэмэ ытръэч ейвэлевыԓьын кэтъон.
вын ӄэйвэ ынӈин ӄивыркын, итык гынан люӈынмэйӈэвэ рытын эккэмил.
Эвын аʼмын ымы лёӈынтаӈынӄамэтвава гэнтылин гымык эмиче.
Гыым гэлылейгым: гым пкирык чайвытконвэпы, нинэгитэйгым ӄамэтваԓьын, гытлирэԓьэтыԓьын.
Алымы гым нытъылёӈэтэгым аӈӄайпы лейвык, ныпкиригым, нинэгитэйгым лылет ӈинӄэйин, епэчгин ымы кэттывама, мэливыԓьын: Эӄылпэ ынкъам ӄамэтваԓьыморэ.
Ныӄамэтваӄэн, ӄынур гымык рээн аӄамэтвака гатъылёӈэтлен.
Нычичевигым, гымык эмиче ванэван ӄынӄамэтваквын, лыгэн гытляйвытконвык нъэнӄэвигыт.
Чит нэмэ эʼвӄоленторкын, ивнин: Ымы гыым гэйилигым, китъам эʼптэ ӄэнапалёмтэлгэ.
Ынӄэн-ӄун авэръыгыргын.
Алымы йъарат ванэван мынтэвиминӈымык.
Чавчывайпы тумык рээн тыривлыркын нэлгын, ытръэч гыт эмӄытлитэ тэнэлгыӈкы, ваӈэк, мури мытӈъопэраркын.
Ӈинӄэйин плекыт, тэлвэ мэйӈэтгъи, патгыргытӄыԓьот.
Ӄэтэв оʼмрывэкэԓьын, алымы ытръэч выёԓьын.
Авэръыгыргын, талваэгыттагнэты, гитэк ӈыркычгыргын.
вын ӄутырык, лыляянва, гитэк яйвачгыргын.
Эʼрыкут эʼйӈэчьивыркын.
Энмэч-ӄун кыпл- ынмайӈавын.
Янот таӈгыепъёлӄылтэ, ынӄоры, аалёмка ваԓьыт, таӈынвэтгаатъёлӄылтэ.
анэван оʼравэтԓьан иʼвӄучийвэ оʼравэтԓьо нынъэлын.
Ии, итык ӄытличьэтыԓьигыт чиниткин нэнэнэт ытлыгырык ныталяйвыӄэнат.
Ытръэч ванэван ымъатынынӈэн.
патгыргытӄыԓьот.
Ӄэтэв оʼмрывэкэԓьын, алымы ытръэч выёԓьын.
Авэръыгыргын, талваэгыттагнэты, гитэк ӈыркычгыргын.
вын ӄутырык, лыляянва, гитэк яйвачгыргын.
Эʼрыкут эʼйӈэчьивыркын.
Энмэч-ӄун кыпл- ынмайӈавын.
Янот таӈгыепъёлӄылтэ, ынӄоры, аалёмка ваԓьыт, таӈынвэтгаатъёлӄылтэ.
анэван оʼравэтԓьан иʼвӄучийвэ оʼравэтԓьо нынъэлын.
Ии, итык ӄытличьэтыԓьигыт чиниткин нэнэнэт ытлыгырык ныталяйвыӄэнат.
Ытръэч ванэван ымъатынынӈэн.
Эӄэлюӄ ынйив Аʼлялёйчынэн гаӄолентолен ӈавъанэты.
Ытръэч гэнъимпылтэвлин.
Ынйивӈэв лыгэн аӄочеткынка.
Ӄэлюӄ-ым рэӄын нивын,эгмиӈыкыԓьин гэвэты ваԓьын, миӈкри нынмэйӈэвӄинэт гыттапэты кымиӈыт.
Эʼвӄолевэтгавыԓьын ыʼвэӄуч авъеткынка нэнапалёмтэлӄэн.
Тэнкэвӈыткуԓьын ыʼвэӄуч, миӈкри таӈэты рымэйӈэвкы ытлывэ, люур ӈэвъэнэ пэнин малранымчавӈыё.
ит экэвкитэ, рэӄын ивыԓьын ыʼвэӄуч, пэнин ӈэвъэнэ эвъё:Ынкъам гынан рымэйӈэвын.
Эчвэра эԓьукэ ӄынтыгын авынтынэгты, нэмэ эвъеэтыԓьэркын.
Ӈ|эвъэнэ нэнататлыӈӄэн: Ӄэлюӄ эвын олвытвакэян, эвын ынӈин ваԓьыт.
Амыргынан ӄытлеянвыт турыплекэ нылейвыӄинэт.
Ымы ыргин эвиръыт аргэлёкыԓьэнат.
Ӄэлюӄ рэӄык нъэӄэрэнэт, акамагракэта, эчейвыткукитэ, лыгэн вакъотвата вак эвиръыт эӄэрэкыԓьинэт.
Эплеэн миӈкри мытратвааʼ, вэлет мургин йилыт гэгьюлетлинэт пычвэтгавык, ынан йиле нараннымытвавмык.
Мачынан йъааннэянвык нынъэлын.
Эʼми, вулӄытвииʼ, лёнрагта итгъи Аʼлялёйӈын.
Эргатык, чикинъэ еп, раггыэʼ, нылгэгагчавӄэн.
Ынйивэ пынлёнэн: Тъытвыԓьэтыркын.
Ынйивэ чит чаёквынторкынэн, эʼнӄэтгъи, иквъи: Гэплыткуйгым, гаӄамэтвайгым.
Эӄылпэ кэргыпгъэ: йымнэнат эвиръыт, айвэкэн ратъёттэ , ричитык рилгиннин ръысӄываляӄай, эӄылпэ ӈытоэʼ.
Чикинъэ ыʼтвыԓьыт элкыэʼт.
Рэмкын гъытвыткочален.
Лыгэн кытэ вагъат, энмэч рыркоаʼт, ӈыпээʼт.
Рыркат нынэнчиӄинэт гамгач ярак ранъав: ыʼтвэрмэчьыгйит нъытымпэӄинэт.
Эʼтйыръэ ныгаглыйпаӄэнат аӈӄачормэты рыпкэратъёт.
Ӈэвысӄэтэ мимлычурмык нэлвыӄинэт пэляёт.
Яал рытчыёт вэйвыт ынпыначга нытакымгынӈыӄэнат.
Наӄам нылгимэлмэлетӄин.
Аӈӄаткын нылгитымгэтӄин, ӄынур мимыл мытӄыттъыё: аӈӄаткынык нывйилетӄинэт йъыткут.
Нэнэнэӄэгти - ымы аӈӄачормык, пэкычьык нывэлеркылеӄинэт.
Ынпыӈэвэ нынлиӄинэт кэӈиӄыт, имэннэтэ йыръыԓьыт.
Лыгэн ынкы нимэннуӄинэт.
ыӄыԓьыӄэгти, кынъёёт нэнэнэт ынпыӈэвэ, ныпыророӄэнат:нылёвыӄэнат.
Оʼмрыӈа гэӈээккэтэ нытакымгынӈыӄэнат.
Плыткоёт яал нытчыӄинэт.
Рыпэт амваӈэлтатык, ымы ванэван нэймэвынэт эманноԓьэты.
Ӈэвъэнйыръыт, ӄэчейыръытэйвыӈыԓьыт,нывэнвывэтгавӄэнат.
Энмэч лыги гэтчылин Аʼлялёйчын, ваԓьын Тыӈэсӄырык.
Ӄол ӈэвъэнйыръын иквъи: Рэӄыркынитык, чит мурык миргэ гагнатлен еп кытур, ытлыгэ ръотавнэн.
Энмэч мури гэвинвъээнмури.
Ӄоныры гагнатлен епэчгин ӈээккэӄэй.
Ыкээн игыр еп ӈааккаӄайпэраркын.
Ӄутынэ ивнин: Ии, наӄамлым ынтывылпырылӄыл энмэч аʼачек?
- Епэчгин ӈинӄэй.
Ӄол иквъи: Аныӄун ыʼтвыԓьыт рэмпэӈыт, гынин ӈинӄэй ӄыгитэгын.
Тыӈасӄыргыпы нъытвыԓьэтӄин.
Ӈан ванэван ӄыԓьугын, ынйивӈэв нэмыӄэй ныӄэчейыръыӈыттэтӄин амыгаткынык?
Тэгмэчынкы нэмэ гэтэгрэтлин ынйивӈэв, эймэквъи эманноԓьэты.
Эймэвыԓьын нивын: Вайвай, эʼптэ гыт ӄимэннуги.
Гэвйитвылинэт ӈэвъэнйыръыт, пынчойгатыԓьыт.
Ӄутынэ пынлёнэн ынйивӈэв Аʼлялёйӈынэн: Мэӈин тургин нъытвыԓьэтӄин?
Аʼлялёйӈын, - очыткогъэ.
Кыкэ, ӄынвэт ыʼтвыԓьатыӈоэʼ, пэнин Аʼлялёйӈын.
Титэ вытку лыгиныннэ рэнъэлы?
Аʼлялёйӈын - ынӄэн яйвалытвамакэн левлевнынны нынну гэӄысӄычевлин, амъаӄапэрата.
Калготкэӈав авъеткынка нытваӄэн.
Плыткук, эмыгэчыку ёнэнат пэлятыԓьыт йигйит, мачвэкавкавыт, нэвинрэтгьэн эмтэйпыԓьын.
Эквэтгъи оʼраярагты.
Ӈэвысӄэтэ гитэчьэтэ нынтыӄин.
Ӄол иквъи: Эвын-ым тэленъеп нивӄинэт, унмык атымӈэвэтгавкыԓьэн,чама уӄэлю элгыткукыԓьин яйвалеты: вагырга нинэԓьуӄинэт ейвэлти.
Нэмыӄэй янот инэнъейвэлевӄинэт, ынӄоры ейвэчунинэтчыӄинэт.
Мачынан пэлянэн ынйивӈэв- нычимгъунӈэн.
Ии, —ӄутти иквъэт, — мачынан, эʼтки, люрэӄ,нъаяйвалӈытон.
Эʼтки, пэнин авъяатэты лейвыԓьын.
Эвын ыʼтвыԓьыт гэймэвлинэт, тиркытир гивтытвилин.
Ԓьанвык ваԓьын пиӈкуиʼ чыгайылӄэты.
Рыкытгынтавнэн ыʼтвыӈилгын оʼраяалегты.
Ӈэвысӄэтти нытлепӄинэт.
Ӄол иквъи: Миӈкэкыԓьин аʼачеӄӄай Тыӈасӄыргыпы гъытвыԓьэтлин?
Ӄол иквъи: Ӄoo.
Таӈъаачеӄӄай.
Гэмо мытылгыркынэт, микыргин кымиӈыт мэйӈэтыԓьыт.
Ии.
Люур ӄол ӈэвъэнйыръын иквъи: Кыкэ, люӈэлкыле мытынтыэʼн — ынӄэн Аʼлялёйӈын.
Аа?
Аʼлялёйӈын.
Кыкэ, вэты эӄэлюӄ кытпэкавэръыԓьын.
Ымы ымэты ваԓьа авэръэпык аʼачегпэраэʼ.
Ӄытлыги, йъарат мытив ныппылюӄин.
Вынэ мэчынкы гэмэйӈэтлин, ӄэйвэ эвын ынтывылпырмэл гэнъэтлин.
Тэнӈэквъэт ӈэвысӄэтти.
Мургин ӈинӄэю лынъё.
Эʼтйыръэ нэйпэнэт ӄэчейыръыт, нэнэймэвынэт ӈавысӄатэты.
этэйвыӈынэт кымгыттэ, эʼтйыръэ нанэнаматавын Аʼлялёйӈын.
энԓьэтэтынэт Аʼлялёйӈынэн кымгыттэ ынъеврагты, наёнат ывэрак.
нинэнтыӄин ынйив.
Рэӄыткуԓьын нинэвинрэтӄин.
Аʼачеӄӄай мэйӈэтгъи.
Ытри Тыӈэӈӈы ӄынур гачакэтта, ыргынан рычикутэ гэтчылин нымытван.
Матаԓьылӄылык рээн тургичетык нивиниӄин.
Нымэмылёӄэн.
Кынтэчьэтык, ынъевэты нинэнԓьэтэтӄинэт ӄутти мэмылёйыръыт.
Ԓьэлеӈкы ныкопрантыватӄэн, нымэмылёӄэн.
Тыӈэсӄырык гэтчылинэт ӈирэӄ ыʼттъыгаканъёт.
Нэмэлым Тыӈэӈӈы лыгъыттъыгырыӈӄэн.
Аʼлялёйӈын аʼачеко нъэлгъи Тыӈэсӄырык: рэтэ нанӈавтыӈатын.
Эвын гэтгивиплыткулинэт чеэкэй вак, нанъянръавынат.
Нинӄэй нагтоаʼн - Ааʼроӈ.
Чинит ӈавэтынво гэнъэтлин Тыӈэӈӈы, кымиӈыԓьын, ытръэч вэнлыги ӈалгылегты, ръачо нынымытваӄэнат.
Имыръэнут ыпатъё гамӈыля ныпатӄэн: нэлгын, тэнуйгын, эмыръаяанаӈ алгол ныяаӄэн.
Ынпыначгыт гэнпэвлинэт.
Оʼмрыӈа ынкъам Тыӈэсӄын эпэну гэнъэтлинэт.
Ытлывъёӄай ныкынъюйвыӄин, ванэван ыʼнытрилын:: киткит иӈкылтыԓьын эвыт ныпириӄин, гэнынрырэвлин.
Ытръэч аʼӄайганма, Тыӈэсӄынэ нинэтумгэтӄин ивиниԓьынАʼлялёйӈын.
Ынанкэн-ым ынӄэн, ынанкэн-ым ынӄэн!
Гынэнайӈын таткаёӈыйӈын гапрорма тытиӈугъэн, ӄыятлепы тыгтогьан, гымык тытчыгъэн!
(Катам энантантэнвыкэн въаглыӈыӄай, эвыт лымӈэ (эвлымӈэ) уттыӄэй, ръэнут, нинэпириӄин вэтгавма, лиличыку ӈирэӄ гэнтэ.
Ярак пыкиркин, ӄол пэнъёлгыкэн рытрэлъёлӄыл, ӄол ээкэгйит йымэёлӄыл, тачымкэчгынъёлӄыл).
Ынанкэн-ым ынӄэн, ынанкэн-ым ынӄэн!
Калеляйӈын тытиӈугъэн, ӄыятлепы тыгтогъан, эʼнъёчго тыйпатгьан.
Ынанкэн-ым ынӄэн, ынанкэн-ым ынӄэн!
Аталвэнӄоро тытэйкыгыт!
Аʼмын-ым миӈкыри!
Тӈагыргырамкэты ӄлегрэргэ!
Ынанкэн-ым ынӄэн, ынанкэн-ым ынӄэн!
Йъэчгатэн экык рэтгъэн!
Ынанкэн-ым ынӄэн, ынанкэн-ым ынӄэн!
Тӈэсӄэрэмкин экык рэтгъэн!
Ынанкэн-ым ынӄэн, ынанкэн-ым ынӄэн!
Тӈагыргырамкэн экык рэтгъэн!
Ынанкэн-ым ынӄэн, ынанкэн-ым ынӄэн янрайъэн экык рэтгъэн!
Ынанкэн-ым ынӄэн, ынанкэн-ым ынӄэн!
Кооӈаглынолгык тытчыгыт.
Ынанкэн-ым ынӄэн, ынанкэн-ым ынӄэн!
Кууӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӄэнъевык тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыквыкамчетча эчычевытрыкэ тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыккамчетча эвичувытрыкэ тытчыгыт!
Аʼмын-ым миӈкыри!
Выква тыргыткынатгыт!
Аʼмын-ым миӈкыри!
Гынонканой!
Таляквыйӈын ӄинэйылги!
(Ӈачгымынга гэпиритэ).
Ӈотӄэнына айвавытгырык мытрилгьэн!
Аʼмын-ым миӈкыри!
Майӈыгытгык тытчыгыт!
Ынанкэн-ым ынӄэн, ынанкэн-ым ынӄэн!
Ӄуйвирынӈэт эчычевытрыкэ тытчыгыт!
Аʼмын-ым миӈкыри!
Гынонканой!
Айвыйӈын ӄинэйылги!
Ӈотӄэн мыԓьэйвэтгъэн.
Ӈалгыл ӄаатагна тэнтиԓьын!
Кэтэм плыткук, нэнагтатӄэн ярагты ӈэлвыл.
Мэӈӄо ёо варкын, айвачы нынтакаӈатӄэн, гивэ.
Гымнин ӈычвайыткэӄай ӄыйӈогын, ямыкаткэӄай гымнин ӄыйӈогын!
Вытку, тымыплыткок, руплыткук, винввъэймит ыʼмынчывэтык нинэнлывэтӄин.
Тымыӈӈок, гырыӈӈок, ратамычгын нэнанрыратӄэн рагролмык.
Ынкаткынык тымъёлӄыл, нэмэ рыванӈыёлӄыл ратамыткынык.
Айгоон эвъянватыплыткок, лыги нинэлгыӄин рэквыт ӈэвъэнлыӄыл, чимгъутэ, ӄэлелвынэ нивӄин.
Ӈотӄэн-ым ӈэвъэну ритгьэ!
Эвъянватыплыткок-ым (ӄаалвылё), рыннэн нинэтэйкыӄин ӄэтвынэӈ.
Аʼм рынна нинэӄэтвыӄин, гаворвыӄая-ым нинэтэйкыӄин ӄэтвынэӈ.
Нэмэ ӈэвъэн ныныйтъатӄэн яачы.
Ачгыта ратамыткынык нытрилӄинэт.
Ныгакаӈӄоолгатлен-ым ӄаалвылё.
Ынкъам порэрэты нинэквутӄин, еп атынпыка.
Ынкъам ӈавъанчыӈын ныкамлелёйпыӄэн.
Чеӈэт-ым ӄаалвылё ынӈин ӈутри нытваӄэн, еӄааӄ нинэнчумэтӄин ӈававынраԓьа, нэнапатчаёӄэн кэмлилючыку, катам тынпыӈӈок.
Ынӈатал мэткиит нэнатынпыӄэн, ыʼваӄочейӈа.
Ӈэвъэн-ым валята нэнанмыӄэн.
Тымыплыткок, ӄоръачоолга нинэныттувӄин.
Ӄынур ӄораӈы, нивӄин: Ӄӄрр!
Нытэӈвъиӄин-ым, нэнаворвыткоӄэн, еӄайпы нэнамгоӄэн, гамгатывтыв нинэнпэлӄынтэвӄин, ӄаптэйпы нинэгрулмыӄин вытры гыткагты, ӈачгымынга вэриврилӄытъул аʼтав пытляӄы нинэнуӄин, эвыт лымӈэ попокалгын, эвыт ръэнут ваԓьын, мыймыглыӈын, эченур нутэсӄыкин ръэнут, танрогты ваԓьын.
Лымынкы мутлымул вак нутэсӄык гытамо нинэлгыӄин.
Нивӄин.
Ӄулиникэк ынин ӈинӄэгги уʼрэтык нотагты эмтэгъеӈыԓьу ринӈыт!
Ынӈатал нэнанатвыӄэн ымыԓьо, нэнапатъёоӄэн аръаля, чеӈэт-ым винрэтыԓьыт нымкыӄинэт.
Авынраԓьа гэмгэтэкичгытьулӄэй нэнатааӈӄэн янот, эмыннэн рэлюуръыӄэю.
Эвын ныпампычетӄэн ынръам чичгынчыку гаӈавъанма авынраԓьын.
Таӄораӈыплыткотовэкэӈык, имыръэнут этлы этрыткукэ ынан чинит, тайӈо нинэлгыӄин эвъян-ым.
Энмэн нинэтрыткуӄин, нылӄытӄин ӄораӈы.
Нэмэ рамкэпы этлы мэӈӄоры элейвыкэ, юрэӄ ӈойӈоглыӈын рэмкык рэнэрэнӈынин ынин чиниткин.
Нэмэ ынӄэн эʼтки.
Ынӈатал ынӄэн ытръэттэгын.
Аӈӄаԓьырагэнэвычгын.
Ӈиръэ гайъэлга нытэйӈэтӄинэт, пэнинэт пичыгичиԓьыт.
Амлымыԓьыт-ым наӄам.
Ымрагэнэвычгын ӈэнри тапӄаеквэ пэнин рытайӈавъё.
Эмрынгиивитэ гайъэлга ӈирэргэри.
Ӄол-ым нолвытваӄэн, пэнин ваӈэчьатыԓьын, пичыӈыттыкин ирвыир нинэтэйкыӄин, амалваӈ ваԓьын ръэнут, умӄэӈыттыкин, пойгын, ръэнут, тэгрынэӈ, иʼнныпъи, ырыт, мэӄым, черунэӈ, чиӈивэӄ.
Ӄол аӈӄайпы лейвыԓьын, тъэр ваԓьын аӈӄагыннэк, мэмыл, рыркы, унъэл, ръэв, ымрата нинэнтыӄин.
Ӄынвэрэвыр ӄутиинэ ыннэн пэврамэмылӄай тымык лывавнэн.
Миӈкри, туттэгрынинтык тэгрынэӈ нэнапэчайвыӄэн, нычыпъэтӄин.
Иквъи ынӈот йъэлгытомгэты: Ратанӈавӈэн!
Ӄол гынник тымык тылваквъан!
Элымӈэ ръэнут?
Вынэ вай, алымы мэмынӄай!
гымык агыннэккэваԓьэгыт.
Гымнан гаймаӈэн, транмыӈын!
Эплеэн ӄун-ым, плевыр-ым!
Эквэтгъи.
Ӄол-ым пэнин тирвыӈыԓьын.
Ӄэглынангэт ԓьунин лыгэн эвын янъян нытваӄэн.
Нэмэ тымык лывавыӈӈонэн, выръунтэтгъи, ӄоныр-ым гынмыл кыргам ынӈин иквъи: Гаймаӈэн!
Транмыӈын!
Ръэнут-ым, лывавыӈӈогъэ, мэтэвнин, рагтыгъэ.
Ярак пыкиргъи, йъэлгытомга пынлёнэн: Ыʼмто, гынин лынъё тымгъан?
Ратанӈавӈэн!
Тылваквъан, тымэтэквъэн!
Наӄам ныраӄовэтгавэгыт?
Нытымӈэвэтгавэгыт!
Мытив-ым, тымгъан!
мытралвавӈын.
Нарэвыӈӈомык.
Тэӈыԓьытури!
Аʼтав ӈирэнлеӈу мынйъогъан!
Ръэнут-ым, найъогъан ӄэглынангэт ӈирэнлеӈу.
Йыӄӄэй тъэркин тэгрынэӈ, ирвыир, ръэнут, черунэӈ?
Энаӈалвавытвавыркын гаяален.
Ынкэмир эвыр левлевгынникӄэй амъянъян нытваӄэн.
Ръэнут-ым ӈан, нэркылеԓьэтгъэн, эʼчгынръэм эвыр ёоʼчгын пыкиргъи валяркыляма.
Аӈӄата рыԓьэтэннинэт ёа, тэвыԓьатык нылвавӄэнат, миӈкри ёа нинэнлеӄинэт.
Ӄынвэр гапаален.
Илир гэвытрэтлин.
Ӄол-ым иквъи: Тыттынрыӈӈогъак, нэкэм эвын ганотаԓьоёчгынаморэ, мъэчесӄиквъэк, мымпэгъэк!
Аʼмын нырэӄын-ым!
Эʼчесӄиквъи, ӈыпэгъи.
Торпанрэватык гычормэпы, тумгиин ыʼтвъэт пиринин ӄутиинэ, ритлиннин ынык ыʼтвэты, рыгынтэвэннин тумгытум.
Ӄалгота нитӄин тумгытум ваӈэйпык.
Ванэван.
Мэлевилюкыԓьин нылеӄин.
Ярак пыкиргъи, ымыԓьо ӈэвъэнти матанэнат.
Ӄол-ым вай пэнин ӈэранъылё кытчыӈаварычгытваԓьын, ӄоныр-ым тылвакэркыԓьэн, тылвуйӈэ аваляка ымы.
Нивӄин.
Миӈкри?
Ръэнут-ым?
Ытлён-вай тывъиркын!
Ӈыроӄавкэнак ӄулиӄул валёмнэн гырголяйпы: нэрэгитэгыт.
Ынӈэ ачемгьотвака, энмэч амъэвэты ӄычемгъояаркын.
Энмэч-ым ӄыегтэлги, ӄулитгивик нарайъогыт.
Эмӄэлелвынэ иквъи.
Рэӄэ мыегтэлгъэк?
Таӈакэркыԓьэгым, тылвавалякыԓьэгым.
Еԓьо, яв-яв!
Виин ӄытваркын!
Яйвачвагырга нэрэгитэгыт!
Энмэч-ым рай аӈӄачормын ӄыгитэгын.
Гитэнин.
Эвын ынкы номръавычгын ганомлен.
Ръэнут-ым ытлён?
Чеӈыттэтгъи, ӄутысӄычетгъи, йъонэн, нинэгчурмыӄин, нивӄин.
Миӈкри мынтыгъэн?
Чегкамчечыӈӈогъэ.
Ӄэлюӄ-ым вай аӈӄачормын мыкуттыԓьын.
Чимгъун етгьи, иквъи.
Аʼмӈот?
Миӈкри мынтыгъэн?
тымнэн.
Ръэнут-ым, тиръыӈгъи.
Ылвылю тымыткоӈӈонэн, ынин йыпавэръын ымыԓьо плыткунин.
Ӄынвэрэвыр тароӈгьэ, ӄоныр-ым гатаронлен-ым, гатаранлен ымыԓьо.
Ынръам майӈымэмыл тымнэн, майӈыӈэгчыӄык рытрилнин, ӄытрыткынык.
Гычгыръогты гэлилин, элетвыркын-ым вай ръэнут.
Ынин ляйвын, вины ратчыӈаннэн, таӈгэвэты рытчынин.
Яраӈы ынин тэӈэвытрыкэ рытчынин, онмычыко миӈкы.
Тэӈэлейвыкэ гэнъэтлин.
Йыӄӄэй-ым гивэ.
Ныпичыгичигъэн?
Роолӄыл ымыԓьо гэнумэкэвлин.
Мэмылчыӈын-ым вай вычгытээркын эʼӄэгник, омомык.
Наӄам ынръам таӈвытратэты еп ыяайпы, таӈэргылӄык рытрилнин.
Вычгытээркын ымкыткынӈэт, ыманоӈэт.
Аʼм эрэтыткуръугъи, чикъымӈытэтгъи.
Гынунэлеръуркын-ым.
Ӈэнку ыʼтвыԓьын вытрэтгьи, пэнин ваӈэйпыԓьын: — Еԓьопэл гымнин эʼми?
Эʼмитлёнайгыт?
Мытытгивимык!
Амгынёта тыгтыгыт!
Гы!
Нинэвинвыгитэӄин лыгэн аӄочеткынка.
Пэнин-ым рай ӄол ваӈэйпыԓьын: Эʼмитлёнайгыт?
Амгынёта тыгтыгыт!
Ӄынвэрэвыр ӈагчыӄыткынык ыʼмрил таӈэлгыпэраӈӈогъэ!
Ръэнут-ым, эвыӈӈогъэ.
Эвӈан-ым ӈанӄэн!
Тумгэпил-ым ынкы гэвъилин!
Ӈыпэгъи.
Рычеӈкээвнин, чейвыгъи ӈэнри ӈаеӄопы.
Ӄээӄын тыттэтгъи, таалгылятгъэ ыʼтвыӈӄачагты.
Ыʼтвыԓьын эвын ӈанӄэн нылеӄин, гычурмык гэйыӄэтлин.
Гуӄ!
Галгота нитӄин ваӈэйпык.
Яко, яко!
Ӄыпэлӄынтэтги!
Чит-ым, амгылёта тыгтыгыт!
Мэлевилюкыԓьин нылеӄин.
Ӄоныр-ым таӈакэркыԓьэн тумгытум нэмыӄэй.
Чеӈэт-ым турымпэԓьын амтэвыԓьатык гатгытлёлен.
Пэтле въигъи.
Ӄол-ым вай ярак пыкиргьи, ымыԓьо ӈэвъэнти матанэнат.
Ыннэн гивик ԓьэлеӈитгъи, эвыр ытлён миӈкэмил тумгытум ганоратвавӄаатлен, ынкэмич эвыр вытку райъопанӈынэн.
Гынунэлеръук ёпаннэн нэмыӄэй.
Эʼптэ ынкъам элвэк ыʼмрил элгыпэраӈӈогъэ.
Эвын-ым кэтэм ынин ыʼмрил.
Чавтытымкэпы ӄэплюнин.
Тэӈгынин тайкыё!
Наӄам гыт яйвачвагырга люӈгитэтэ нэнтыгыт?
Пэлянэн, рагтыгъэ, ымыԓьо ӈэвъэнти матанэнат.
Ынкъам ытлён ваӈӈогъэ, ӈыранӈава нъэлгъи.
Мытлыӈыргарэ йичьэмрэтти.
Ынанӈэнчьан эӈэӈыԓьын, ныӈэвъэнӄэтӄин.
Ӄутти ынээԓьыт вай ныӈавтыӈӄэнат.
Ӈавынйытравма тымӈэнотагты нэквэтӄин ынанытляӈэ.
Эмӈэвъэнъэнӄэтэ, ӈавынйытравыԓьыт нэнапэляӄэнат йичьэмитгумгыт.
Нивӄинэт-ым ынээԓьыт: Ӄынӄыритчыӄиквыткы!
ванэван.
Йъэлыги пэнин иԓьуткуԓьын, ынпычьынтыёйӈа таӈочьё.
Ӄынвэр эвыр иквъи эԓьоткоаʼачек ынааԓьэты: — Аʼмын-ым ытлён!
Эʼптэ гым мыӈавтыӈгьак!
Гынуннутэкин ӈэнкукин яакэн ӄунӈээккыԓьын чавчывайӈын, ытръэч ӄунӈээкык.
Уйӈэ эккэкэ, тылвамынан ӈааккайӈын.
Наӄам ынръам нымтумгыӄэй эӈинӄэйкыԓьин, нэмэ лыгэн гэӈэвъэнэ.
Ымыньо ганымтомгыма гэпэлӄэтлинэт ынпыначгыӄагтэ.
Ръэнут-ым?
Ӄунэмэркэчечьын ӈааккайӈын тъылыӈӈогъэ, ытръэч ӄаайпы лейвыньын, имырэӄыԓьын, ытръэч амынан эмэркэчечьын.
Ӄынавэр тылевъитэӈ итыркын.
Рочгыпгьэ.
Въигъи.
Ръэнут-ым, ытлыгыӄэе ванэван нынрэӄэвнин, пэнин рыралкотваё.
Ӄынвэр эвыр, эргатэты нымтумгыӄэй ӄытгъи армачьэты.
Ивнин ынӈот, иквъи: — Аны, ӄа!
Малрэтыляԓьэгым!
Аʼмӈот миӈкыри!
Опопы мынынтыгъэн, мынынӈивын!
Аʼмын-ым эвыр, гынан чимгъутэ, эвыр-ым нырэӄын-ым!
Нырэӄын-ым!
Ынанвэнчымӈы, ивлыгилиԓьын, эйминнин.
Эйминнин-ым, вэниннин.
Ръэнут-ым ытлён, вай рынэнин пэнээԓьын ралкочыкойпы.
Миӈкри вай?
Ытлыгыӄэй тымӈэтваркын.
Гыпиничуԓьу нынтомгынпыначгыӄай въиԓьымиглитыԓьын.
Ӄоныры ынкэмир ӈэвъэн этлы эвинрэткэ, пэнин тылвамынан ныгпиничуӄин.
Вэниннин-ым чымӈачгын, ымы орвоор вэниннин.
Кылгэннин-ым, йылгавэтываӄ ӈавысӄатыйӈын орвыткынык эноманнэн.
Ынкъам, кылгэтыплыткук, вэлёйпы рывэтгаваннэн, катам рытрэлыӈӈок.
Ивнин ынӈот, иквъи: Тагам!
Гынан эвыр, миӈкри чимгъун рэтэгъеӈгъэ, ынкыри ӄэквэтги!
Ръэнут-ым, ытлён рытрилнин.
Ӄээӄын эвлыгэлеӈӈогъэ, вэнчымӈачгын-ым миӈкри?
Ӄынвэр-ым ивлымэтэквъи, авэтынаӄ эквэтгъи.
Мэрынрэ чейвыгъи, тылейӄэтэ итгъи, ӄынвэр эвыр ӈан иʼрэмъетгъи.
Ръэнут ытлён, пэнин иԓьуткуԓьын ӈанӄэн аʼачек, аӈаӈъаачекӄай, ынпычьынтыёйӈа пэнин таӈочьё.
Иквъи ынӈот: — Гымнин ӈэвъэнлыӄыл, вай-вай тылеркын!
Пэнин таӈочьё ынпычьынтыёйӈа.
Гагаймавлен, гэӄитпэвлин очыткоԓьын.
Ръэнут-ым ытлён, пэнин тылеԓьын чымӈачгын амвэтгырыӈ, таӈамвэтгырыӈ ынкэгйит, майӈыӄоленотайпы, гыноннотайпы.
иквъи ынӈот: — Гук!
Гымнин ӈэвъэнлыӄыл эймэвыркын.
Миӈкри-ым митгъэк?
Тычемгъотымӈэвыркын!
Ӄынвэр эвыр вэнивыргыргын наачомтагнатыӈӈогъан.
Ӄынвэр пыкиргъи.
Ръэнут-ым, ечьамэттомгэты иквъи: Китъам, рай!
Ӄыгитэсӄиквыткы.
Ратанӈавӈэн!
Ӈотыӈ ръэнут пыкиргьи?
Аʼмын-ым ытлён, эмйымгымгэ, лыгэн ныгитэӄин, панааԓьывытрычгын.
Ръэнут ӈот?
Ривлыгилиркынин чымӈачга.
Ръэнут-ым ытлён, очытконтыёйӈа пэнрынэн, ӄынвэр рырыткунин.
Пэнин иԓьуткуԓьын вай аʼачек.
Ръэнут-ым, ратвынэн, ыныкӄач рытрилнин.
Ӄоныр-ым эвыр очытконтыёйӈын ивнин: Гымыкӄач ӄытрилгын!
Иквъи ынӈот, ивнин: Аʼмын-ым мэквэтгьэк!
Ытлён вай танӈааркын, ывэггыргын мылӄыриргъэн, эʼмитлён?
Чеӈэт ытлён, тиквъэк ытлён, гымнин вай ӈэвъэнлыӄыл, ывэггыргын-ым мылӄыритчыӄиквъэн.
Гынан-ым ӄынъётвагын, торэлёԓьатыӈӈок ӄинэӄэплюги, тынотлыркынэгыт!
Эквэтгьи, иԓьуткугьи, анӈатгъэ.
Ӄэглынангэт этъо ӄээӄын мынгытлыӈын рилюнин.
Лыгэн-ым ӄэплюнин ынтыёйӈа анӈатьаачек: Тагам, ӄынватгэ!
Вэнъом гынан!
Ягтачгыргын ӄырэтгын!
Левыт рилюнин аʼачека, пыкиргьи, ӄэлюӄ-ым чыкээквъи.
Гу!
панэн-ам вай ӈэвъэнлыӄыл нарычгытваӄэн!
Нэмэ ӈан эквэтгъи, гынмылкинэк оʼраӈ вагъэ.
Ӄынвэр эвыр пэнээԓьын ӄутгьи.
Иквъи ынӈот: Йъарат томаквъак!
Нэмэ ӄэплюнин ынпычьынтыёйӈа аʼачекӄай.
Йылӄэтгьэт, эвыр эргатык пэтле кмиӈэтгъи.
Нымтакачгыт пэтле мэӈӄо гаалёмръоленат.
Китъам, ӈавъанрагтатыԓьэн ӈэвъэн мынԓьусӄиквъэн!
Ръэнут-ым ытлён, ӈутку пыкэтчагьэ гамганымтакачгын, ымыԓьо чымче ваԓьын.
Китъам, ӈэвъэн мынԓьугъэн гынин, вайынрэ нъурэквъэн!
Иквъи ыʼвэӄуч: Аммынгытлыӈын ӄынъурэвэтгын, амкагынмылгын!
Эмкэгынмэ ныӈойӈынэлёръоӄэнат, ныкэгытрэръуӄинэт ӈойӈынэлёнвэпы.
Ръэнут-ым, эргатык иквъи ыʼваӄочеты: Аʼмын-ым мынъалярантомык!
Гымнин ӈэлвыл манаӈатыркын, мынъёпатгьан!
Ивлыгилиԓьын чымӈачгын нэмэ нэймитгъэн.
Авэтываӄ ӄонӄаа накылгатыӈӈогьан, наӄам нымкыргэри тэнмавыԓьыт, ӈыраргарэ рыпэт.
Очытконтыёйӈын гъываӄочема ӄутгьи.
Вакъогьат, ӈэлӄиквъэт ӈыранӄытчеӈа.
Эԓьоткоаʼачек иквъи: Тагам, ӄилкымъетгытык!
Ӄээӄынуӄэй лыгэн вагъат, лылепгъэт, эвын ярак гэпкирлинэт.
Нымтомгынпыначгыӄая ԓьунинэт: Гук, нивӄин, гынин ӈотыӈ ӈээкык гэетлин гъываӄочема!
Этлы аалёмка итыркын, пэнин эʼмпытваԓьын ытлыгыӄэй.
Мэӈӄо ныетгъэн, чеӈэт въиԓьын?
Миӈкри вай, йъарат мэрэяаркын.
Ӄынвэр эмъыму гэлилин, рыпэт ныравӄэргатӄэн.
Ӄынвэр ынтуулпыр ӄытгьи: Вынэ вай, ӄэйгыпэ гэенмури!
Этлы алымалявка.
Ӄынвэр-ым ӈээкык ӄытгъи эвын кмиӈыԓьын.
Вытку ынкы лымаляквъэ, чевтысӄутгъи, коргаквъэ.
Аʼмын-ым ытлён евъагыргын гитэк.
Гэӄупӄынтэтлинэт гэӈэвъэнэ.
Миӈкри вай, ампыннытвак, тылваӄамэтвака.
Тъэче вагъат.
Аʼмын-ым ӈэвъэн ыʼваӄочеты иквъи: Аʼтав, ӈэлвыл ӄыпэнрыгын, ӄылӄыритчыӄиквын!
Митьэлыги эвынъысӄэкут, авынваӈӄачтэ ӈирэӄ левмилеӈыт, ынӄэнат рэвытрэнӈыт-ым.
Ынкъам ӄутти ыʼлӄэԓьыт, элгаттэ, увлылеԓьыт лыгэн, нэмыӄэй левмилеӈыт?
Ынӄэн ӄол мэйӈъылӄэԓьын, ынанмайӈычымӈы, ӄорэн-ым очоч, ынӄэнат ынӈэ апэляка!
Ръэнут-ым, аʼачекычгын эквэтгъи, ӈоонкы тынек-ым вэтчагъэ, эʼгӄолягъэ.
Аʼмын-ым ытлён кэчьэгинив пыкиргъэт, янракачьагэнэв ымыньо.
Гы!
Ӄынумэкэквыткы ӈэлвыл!
Ӄэглынангэт ӈавылчыӈын нэныпкирэтгъэн.
Ынанмайӈычымӈы ыʼттъыёл ӄаак ининигъи.
Миӈкри нутэтэ ваԓьын ӈалвылчыӈын нымкыӄэначгын.
Ынӄэнат рэԓьугнинэт, эвынъысӄэкут, эвырэлгаръылӄэԓьыт.
Ымытвата, ымԓьота рыннинэт.
Ръэнут-ым, гэмгуттуут нинэӄэплюӄин, эвыр оʼравэтԓьо нылӄугръуӄин, чымӄык агыткаӄаткыԓьэн, чымӄык амынгыӄаткыԓьэн, чымӄык ӄунлылеԓьын.
Наӄам нэнъыӄэначгыт ымыԓьо, леӈытаӄ-ым ӄаагтатыԓьыт.
Ырык нотагты муулӄытгъэт.
Ярак ӈалвыԓьычгын нэныпкирэтгъэн.
Ӈутку нэнвыргыргэквъэн.
Ынӈатал нымытваӈӈогъат.
лымынкы.
Ръэнут-ым, ӄынур нэнатчыӈатгъан, леӈытаӄ-ым нэтуԓьэтгъэн, нъомрынатчыӈатгьан-ым лымынкы, ынръам айылго нэлгыгъэн чеэкэй улювкы, лымӈэ рэлӄутгъэ юрэӄ.
Ынӄэн-ым ынӄэн, ӈыронӈэнӄагԓьан, рулӈинӄэглъэн.
Ӄун ӄэйвэ ынпычьыӈинӄэй оʼптыӈэнӄай.
Аʼтав-ым ӄаайпы ыʼлё галяйвыӈӈолен.
Эвыр-ым ынӄэн тымъён ытленъюӄэй, таӈкынмалваԓьыӄагтэ гатлювъёӄая.
Мэйӈыԓьыӄэгти таӈкынмал.
Аʼмын ытлён ынӄэн нымнымин ӄол винрэтгъи тэгинӈэтык, этыӄун йичьэмиттумгын ръэнут, ӄэйвэ, вынэ гэйичьэмэ тэгинӈэтгъэт.
Ръэнут-ым ытлён, ынӄэн яраԓьыт аʼтчаркыт.
Аʼтчак лывавыӈӈогъат: Эʼми оʼравэтԓьан?
Ӄынвэр эвыр вэлюгъэт.
Ыʼттъыйӈын-ым ынӄэн нэвилюлгэтгъэн, энарэԓьо эвын ип-эм ынӄэн-ым ытлён нэнатвагъан.
Энатватъыттъыйӈын ӈаргынэнагты йыньёлӄыл таароӈкы.
Ытлён вай налӄырэрыӈӈогьат ынӄэн тымъё, тымӈэвыԓьо нылгыӄин.
Эвын ип-эм ытлён маччечавыӈӈогъат, эвыӈӈогъат ынӈот: Тынӄынаранмыӈын?
Эʼми ӈот ытлён?
Ынӄэн ытлён ыʼттьыйӈын ынӈин нэнтыгъэн.
Ръэнут-ым ытлён, ыʼттьыйӈа лымынкы улювԓьуювнин.
Аʼмын вай-ым гаеӄален.
Эйгиръювынин лымынкы, ԓьуювнин, чеӈэт нымкыӄин.
Миӈкри ыʼнынтыгьэн?
Амъянра гэтчивлин амманаӈ.
Вэчеты гэтчынин рырагратык.
Ынкы вай-м опопы!
Вэлер-ым никвъэт: Вэлер-ым мытъымԓьугъэн!
Ярат-ым лымӈэ пагчеӈгыргын мэйӈылыӈыр, амӄынъычо эквыргын ваԓьын: Миӈкри ӄытгьи, эʼмитлён?
Оʼравэтԓьан тымӈэквъэ!
Эвын-ым нычичэвӄинэт, нитӄинэт: Ынӈот-ым, нанмыгъан!
Унтымэквъэт, иквъэт, нъыттъымԓьугъэн: Эвыӈан, ганмылен!
Ръэнут-ым, нымтомгычгын ынӄэн пэнин тармачьыӈӄаанматыԓьын ынык пэлгэты.
Гы!
Ӈавъанчыӈын-ым вай ытлён ӈэнӄаеты, пэнин орайылӄыньэты, уткучитыԓьын.
Нивӄин: Этыӄун нанмыгъан.
Мэчичьу урэйылӄэтыркынитык!
гэтэӈэйвулетлинэт.
Въэйӄэгти нылӄэгнэвӄинэт.
Кэтэм эвын нынпыткэвӄинэт.
Унӄэн-ым нэлӄыриркын — эʼмитлён тэгинӈыԓьын?
Ръэнут-ым ытлён!
Нымъеквэ!
Ӈэнри нэлӄыриркын мэйӈымыгнымык, пытляӄ-ым ытлён, ӈыркэквъэт ӄынур.
Ръэриӈыткутэ, пынлёткота нымъеквэ, ӄынвэр эвыр нэнкэтэмэвыркын пыӈыл.
Ръэнут-ым, пынчоткота эвыӈӈогъат: Вынэ вай, аӈӄаԓьырамкэты гарантолен, гамытӄырэлен.
Яраԓьыт-ым вай ӄынур тылянвыгъет аʼтчаӈӈогъат.
Эты ӈан эмувикыт, эты гаярама, амӄынъылё ныягнагэчеӄэнат, наӄам эвын ныпэлӄынтэтгьэт, нырагтыӄэнат.
Аръаля кытчайва, этлы гэкэӈэ иткэ.
Пэнин рырэляӄатвоочгываты ӈатйыръыйӈыт пэнин рытъёт.
Ӄынвэр ӄолетъылё ӈэнку вытрэтгъи гэкэӈыԓьын, эвыр-ым ымыӈ мууԓьын ӈэнку вытрэтгъи яалыӈӄач.
Нылеӄин мууԓьын.
Ръэнут-ым, лиӈыԓьыт эвыӈӈогъат: Энмэн-ӄун ӈотынӄэн!
Ынкы аʼтчаӈӈогъат, тылеркын-ым вай тагэнӈыԓьычгын катам ырыкагты.
Ръэнут-ым, эймэквъэт ӈутку, тэӈчымче нъэлгъэт.
Эвыр ӈан чичеквъэт, миӈкри вай гэрлинэт.
Лыгэн чичеквъи, нывилгъи.
Ӄоныр-ым эвыр иквъэт: Ытлён вай мыйъогыт!
Гук!
Элымӈэ!
Гук!
Ивкэ ралӄаӈынвык!
Виин нырвэӈэтӄин: Мургин вай йыӄӄэй ярак гэнчегитэтлин?
Гынонпонтасӄык нэнпыткэквъэн.
Йыӄӄэй эйвулеткылинэт ырыткук?
Гэтэӈвъентылин.
Ӄутысӄичетгъи, тыгаръэлягъэ кытгынтатгъэ.
Ынръам ӄутиинэ кытгынтатыԓьын ӈэнри ӄэгнэвлин.
Рыратӄаптэк иннин.
Пирӄыгьи ӈэнку, накытгынтыпэнрыгъан.
Панэн-ам нэюԓьэтгъи, ԓьогты лылепкы.
Ръысӄычгэ левты наркыплыгъан, найванчемаквъан.
Ръэнут-ым вай, ӄоныр-ым мууԓьыт эймэвыркыт.
Виин пэлягты иквъэт, ӄулимич-ым вай гэнъэтлинэт, гэймэвлинэт: Вако!
Мургин ылвылю мытпэляркын!
Тэтъын ӈан кычавчьатгъат ярагты.
Лыгэн вай раёвынво лыгнин ӈавъанчыӈа ыʼвэӄуч.
Ытръэч пууръыткугъэт ӄынур ынӄэн.
Рагтыгъат-ым тэгинӈыԓьыт.
Ынӄэн етгъэт вай ӈанӄо, гынуннутэк-ым вай ипэ нытваӄэнат.
Ыʼръынивӄинэт нымъеквэгты тылеӈит: Мынӈыркэвыркын!
Ӄытлыги тэгинӈысӄивыԓьыт.
Эʼквырг-ам лыгэн чечатԓьаӈэты нымӈылёӄэн тагэнӈыпьычгын винвэ, тымысӄэвъё: Минкы варкын?
Эʼмитлён?
Ачвачьэты нивӄинэт: Мынӈыркэвыркын!
ръылеӈӈогъат-ым ӈанӄоры.
Эвыр ыʼлетгъи, тэтъын ӈан муулӄытгъэт.
Чаагты ӈанӄоры, рымагтэпы, гыноннотайпы.
Эʼквырг-ам эвыр элетэ найъонат.
Ӈутк-ум вай элеӈитгьэт, миӈкы вай-ам рочыӈкы ӈутин Экулымэк, гивигьэт ынкы.
Нэмэ яврэнръогъэ, айгысӄэты иʼргъэт.
Эʼквырг-ам эвын, мыӈкы нымтэгын, Эндэгыркэнӄач нывилгъэт.
Йыӄӄэй-ым гивэ, анымкэляӈэты ныгалянат танӈынотагты.
Нымтэгнык ынкы нывилгъэт.
Аʼтав ыргынан, йыӄӄэй ыргин тагэнӈывагыргын тайкыё?
Аʼтав ыргынан, чиниткин нутэнут гапэлялен.
Ӄынвэр эвын нытайыӈӄэн пытӄытагэнӈытык.
Лыгэн пууръыткугъэт.
Ӄэйвэ ӈэнку нытванат-ым, ӄырым ръэнут нэнъыԓьугъэн, чеӈэт пууръыткуԓьыт.
Чымӄык-ым энмэч ӄэйвэ чеэкэй нытваӄэнат, энмэч ныннъалекатӄэнат, ныӈэвтумгэтӄинэт, нырэӄӄинэт, чеӈэт ръалё нынъэлӄинэт, миӈкри чимгъун ныплыткуӄинэт.
Миӈкри эмэлкэ майӈываӈэгыргын ныплыткуӄин.
Миӈкри вай чымӄык, ӄынур нылпууръыткуӄин, нъэӄэлиӈэтӄин, ӄэлюӄ-ым миӈкри, тэгинӈыԓьын чечатԓьанвычгын-ым ымыԓьо.
Ӄутиин-эм кэтэм тэгинӈыԓьын этлы энанмыкыԓьэн.
Элвэԓьин нэнанмыӄэн, эвыт лымӈэ экык, кэтэм чымчекин, йичьэмиттумгын ръэнут.
Рыглётавэмэнӈата нинэнтыӄин.
Нивӄин-ым: — Эʼптэ ӄыглёгэ, ӄытэвиминӈыги!
Ӄэйв-эм ытлён тоттагэнӈатыԓьыйӈын мэйӈылыӈыр нъэӄэлиӈэтӄин.
Эв-ам ынӈин нылпууръыткуӄин, нымэлевӄин, эʼӄэлиӈэтык ныпааӄэн.
Ынӄэн ытръэттэгын.
Ӄун-ым ытлён ӄонпы айгысӄыӈӄат нъэлгъэт.
Тэнанытгэванӈа ынӈот ӄулитгивиткук.
Мынгытча гивигьэт ӈунку.
Ынанӈэнчьан йичьэмиттумгын этъым ӈанӄокэнайпы этъым вай гуйвэллин.
Пэляк ынкы ылвылю лейвыгъи.
Нымнымык ныгаляӄэн, мыкнымык.
Ӄытлыги-ым ытлён амгыевкы ыннаннымэты, рымагтынымэты нылеӄин.
Ӄытлыги-ым ӈан амойвачгыргылвачгын.
Пэнин ӈитԓьэтыԓьын ынӄэн-ым ӈанӄэн гыюлетрэмкэ ганывъёԓьавлен, ӈанӄэн ынӄоры.
Ръэнут-ым, пыкиргъи, ръэлетгъи ӈэлвыԓьык.
Йыӄӄэй эйгулеткыԓьин ырыткук?
Леӈытаӄ-ым пууръыткуԓьылӄыл ытленъюӄэй ӈыроӄавӄай.
Йыӄӄэй-ым эйгулеткыԓьин ырыткук?
Майӈъаткэвма ӄэгнэвнин ойвачвагырга.
Ӄачачгынъегнэн.
Ынкъам эквэтгъи ӄэлюӄ-ым ылвачгын.
Наӄам нымачылвавӄэн, наӄам ытлён ӈоонкы гэвытрэтэ.
Эргаръогъэ, панэна вытрэтыԓьын ынкы, ӄынур маԓьатчаԓьын.
Эты ӈан ыʼттъэ айъока, гъаттъыма наӄам.
Ръэнут-ым вай?
Чавчыварамкычгын йыӄӄэй уйӈэ ыʼттъыкэ?
Гъыттъылин, мыкъыттъыԓьын!
Ойвачгыргын нэрмэӄин, чимгъун ӈунри гэнлилин, йъэлыги эмувикитэ йъонэн.
Этлы ӈан гэкэӈэ эвыт лымӈэ иткэ.
Ӄун-ым ӈан кыеӈ эвыр имимык.
Наӄам гаӄэтыӄаатленат мимылти, наӄам тылвъылкэ.
Ынкъам гэкэӈэ этъым люӈиткэ гитлин.
Вэлер-ым аʼмын ыннэн ыʼттъыӄэй .
люӈынлейвэ гэнтылин.
Ытръэч лыгирӄэй гэнлейвылин.
Ръэнут-ым, гынтэквъи чеӈэт ылвачгын, ԓьунин.
Ӄэлюӄ-ым кылеԓьэннин.
Чеӈэт эвыр ойвачгыргылвачгын, майӈыгытгылӄатгъэ, тинылӄэтгъи, этлы ӈан нотасӄыеквэ эгынтэвкы, йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин ваԓьын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, иʼннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ: йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин ваԓьын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, иʼннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ: Ыʼвэӄуч гымнин эʼмитлён?
Нымнымыт иквъэт: Эʼми?
Гэръэлин?
Атӄалвайӈын-ым йъонэн!
Гук!
Элымӈэ!
Тагам!
Мынылӄыритчыӄиквъэн!
Эʼмитлён?
Тагам!
мэӈкалӄаӈынвыгъэт мынлеркын?
Эквэтгъэт ӈирэргэри.
Ыннэн-ым ӄлявыл нымнымин яалятгъэ.
Амманаӈ нъэлгъэт, ӈэнку айвэкэнак атӄыйӈык ылвайӈык вытратылӄаӈынвык.
Ӈэвъэн-ым ытлён нотасӄэпы энарэрыӈӈогъэ.
Ӄол-ым тэныткынэты, ӄоныр-ым ӈэнку, ӈоонкы, ръэнут ӈан нуувэтӄин, этыӄун тинтин, ръэнут?
Ынӄэн йъонэн, рэймэвыркын.
Люур ӈотыӈ рэймэвыркын-ым вай чымчэӄэй, рыкатамавыӈӈонэн, алкылыӈӈонэн.
Эвын ынкы энмэч таӈапаӄатлыӈ.
Ԓьулӄыл тинтинык гинэнчыӄэтлин.
Лынавнэн тумгытум.
Эвыр етгъи.
Эвын ынкы тумгэпил.
Нэйӈэгъэн ярагты.
Ӄэтэвӄун ынӄэн ӈэвъэн гэкэӈыԓьын.
Ырытти катам рынрэты мынгык, эвын ынкы гэвъилин.
Нанрагтатгъан.
Ӄэтэвӄун ӄол йичьэмитгумгын нымтакачго нытваӄэн.
Нагтыгъан.
Катам нэнмигчирэквъэн.
Ойвачгырга этъым гыёлятварата ӈанкойпы вэлвавылӄэва нуйвэлгъэн.
Ылвайӈын этъым нанывъёляквъан катам кытур.
Ӄуннымэ-ым нытваӄэн чавчыв ӈэранрата, ӄоныр-ым гэнымтумгэ.
Йъарат гэйилыӈэвлин-ым нымтумгын.
Амонайгын-ым нынны.
Аʼмын-ым ынӄэн мэйӈэрмэчьын Амонайгын.
Ынкъам ныӄытлиӄин ӄаайпы лейвык.
Ынкъам этлы эначгэӄаанмыкыԓьэн.
Ӄэлюӄ-ым гэчимгъулин эрмэчьын, гивлин: Лыгэн раӄылкылчыӈын.
Иӈӄун чамъам рэӄын ривӈынин: аʼӄараӄынэвкы ваԓьын.
Ӈавъанчыӈын-ым эвыӈӈогъэ: Мытӄупӄэтыркын чавчываночыӈкы!
Мэвын гивэ, тынмыгъан: мырвэ мытитыркын!
Читэвын авалёмкыԓьэн ыʼваӄочейӈын торынвэтгаватык.
Амӄынъычо рывэтгавага гивэ ӈавъанчыӈын апылмаркэгыргын.
Ръэнут-ым, ӄынвэр эвыр лымаляквъэ.
Ръэнут-ым, ӄаагты ӄытыԓьын кыленин.
Ӄорак кынмал ваӈӈогъат.
Ӈэгны ӈоонкы варкын.
Нымтомгычгын иквъи: Кит-ам!
Ӈаан ӈэгны мынгитэсӄиквъэн, мынрэӈгилимык нэкэм эвын, мынъёпылӄэвмык!
Аʼмын-ым нырэӄын-ым!
Аʼмын-ым нырэӄын-ым!
Ынӄэн леӈытаӄ-ым, эрмэчьын иквъи.
Лыгэн ӈэнку кувлылӄытгьэт, ӈэйык пыкиргъэт.
Гэмэпирэлин-ым, пэнин-ым яачы лейвыԓьын нымтомгычгын.
Лыгэн-ым ръэнут кувлылӄытгьэт, яалейпы пиринин.
Гынмыл-ым валячгын атчэты миӈкы гэнтылин.
Пиринин-ым, ӄачакэна мынга нанӄын ымычвэта рыннин.
Рытрилнин-ым, тыгаръэлягьэ, кытгынтатгъэ, пэӄэтатгьэ, ӄэлюӄ-ым ымычвэта.
Ванэван этлы энрэӄэвкэ, лыгэн пэлянэн.
Рагтыгьэ томгайӈын, ярак пыкиргъи, киквъэт ынӈин.
Ынӄэн вулӄытвик рагтыгъэ.
Ыʼваӄочейӈын ӈавъанэты-ым турыпкирэ этлы авэтгавка.
Кыеквъэт эргатык.
Тагам!
Гымнин итык гынник тыплыткугьэн, гынинэт ынръам рырэӄэвыркынэт?
Ӈавъанчыӈын иквъи: Гук!
Элымӈэ!
Аʼмын гынан аръаля ымыԓьо!
Гук!
Уʼрэгынин вэтгав.
Гэплыгынникэ мынытвамык!
Ӈавъанчыӈын итчывъеӈъэлгьи: Эгэй!
Тагам-ым!
нырэӄын-ым!
Валяйӈын рытъэннин тэӈымнэнин, пучьэчыку йъонэн.
Чейвыгьи энаагты.
Эвын нымилгэтӄин, ӈэнку йъонэн.
Ръэнут-ым тынпынэн.
Пэнин милгэтыньын ӈэвысӄэт.
Миӈкри эӈэӈӈэвысӄэт, ӄэтвынӈэвысӄэт ынан чинит.
Пэнин милгэтыԓьын.
Ытлянъёӄагчыӈын валёмгьэ, ӄалгэкэтԓьаӈэнӄагчыӈын.
Тэтъын ӈан, кынмайпы ӈытогъэ.
Эвы-ӈан пъояачейпы ӈэнку ӈытогъэ, гынтэквъи тымӈэнотагты.
Ӄутиинъэм выргыргэтыԓьын валёмнэн.
Тымык лывавыркынэн ӄол-ым вай, ӄынвэр пэчасӄэвнэн.
Ӄун-ым вай янот-ым гыткарытрыттэ чывиткунинэт, мынгыкэн-ым ымыӈ чывиткунинэт.
Пэнрынэн-ым ынӈатал ӈэнӄагчыӈын.
Эвын гэйӄунтэтлин.
Мэткиит йъонэн (êûåëãîíýí).
Утьым, ымыԓьо ръэнут, чывиткунин, оргырэл.
Ръэнут-ым ытлён, увэлӄычгын тэйкынин эмутъымин, оргырэлен, гаёмроттыма.
Ынкы рытрилнинэт-ым ынӄэн.
Туръюӈэтык пэнъёлгычгын кэнрэтгъэт ынкы.
Ӈылгылчыӈын-ым аны!
Ӄоныры тэнтымгык гырголягты кытьэӄопыӈ нылӄытӄин.
Читэвын ыʼттъыԓьыт алваӈӄач нытаӄэнат, вэлеквойгойпы рагтыԓьыт.
Ӈылгылԓьогъат-ым ынӄэн, ӈэнри пъултыгъэт.
Пыкиргъэт ӈутку.
Ръэнут-ым вай, миӈкри вай, панэна пэнъёлгычгын варкын.
Лыгэн-ым эвыр ралӄаӈын вай варкын, ынӈот аʼм!
Гэчеӈыттэтлин Амонайӈын тумгытум.
Чит-ым ытлён туԓьэтгъэт: ӄэлюӄ-ым вай рэӄын риквъэ, чеӈэт нэԓьунэт?
Аʼмын-ым вай, ынӈин гитигым!
Гык!
Аʼмын-ым эʼптэ тури мынмытык!
Ӄэлюӄ-ым вай, йыӄӄэй авэтгавка ринӈытык?
Го!
Вынэ ӄырым!
Ӄынур майӈармагты лявтытаӄаӈӈогьат: Энмэч ӄытатаӄъаӈыткогэ!
Гы!
Итык-ым ӈан ынӈин авнавэтгавка.
Гыто нъинэлгытык, нъэнарагтантык!
Аʼмын-ым ӄэлюӄ-ым, тумгэйӈыт!
Мури нэмыӄэй ынӈин мынинмык!
Гыт-ым, тиквъэк, нэмыӄэй нъывэтгаквъан.
Наӄам таӈгэлеквыргыт.
Энмэч-ым киквъэт ынкъам ынкы.
Ръэнут-ым, амгээнвэтгаквыргын ныяаӄэн.
Эргатык-ым татаӄъагнэнат.
Этчылвавытвагыргын орвыт ритчэвнинэт.
Вэнлыги пыкиргъэт ӈэнку, атарго нъэлгьэт вэтгавкы.
Ръэнут-ым, чычеткинэгинивэ яврэнак найъогъан, нанмыгьан.
Амонайӈынэн ӈэвъэн энмэч тыԓьугъэн, гынан-ым экык ԓьугъэн.
Энмэч-ым нынны гымнан лыги: Тӈэчейвыӈэ.
Аʼӄагэвэӈэтчыӈын ынӄэн ӄун-ым ытлён.
Еп торалятвэты пыӈыл мытвалёмгъан, ӈанӄэн нымтагнынӄаткэн, айгысӄырамкэпы мытвалёмыӈӈогъан.
Нивӄинэт-ым ытлён: — Нывъиткуӄинэт, нъэӄэӈытгыӄин.
чымӄык нымэлеквъи.
Эвыр аръаля чымӄык тымэты нинэнтэгъеӈэвӄин, ӈирэче, ӈыроча ныткивӄин, наӄам авнаӄамэтвака, ытръэч мимыл, йъарат мимыл, ӄырым нытымӈэтвагъан, йъарат мимыл нинэнуӄин амӄынъычо.
Ытлён вай ынӈин ваԓьын аʼргыргычгын гэетлин.
Ръэнут-ым вай, мургинэт энааԓьыт въэткоӈӈогьат.
Гытгаръогьэ-ым вай.
Мури еп мыттымӈэтваркын.
Ӈалгылыяалраԓьыт, ыʼттъыёлраԓьыт, кэтэм вытгыры мури ваԓьыморэ.
Ӄууԓьэтръуркын-ым вай, еп мури таӈэчвэрагыргын, мургин яраӈы.
Торгытгаръок-ым вай аʼргыргычгын пыкиргъи.
Ӈыръа йъилгыт яанэнат ӈутку ыннэнилюкэ аʼргыргычгын, мыкныммури чеӈэт.
Ытлён вай, ӄууԓьэтръуркын мургин яраӈы еп ынкыри.
Ынкъам вай трэтылягъак.
Гырголяйпы ӄынур йъычгын нылеӄин, вусӄууч.
Оʼптыма ӈан йъылиӈын, тыляймавыӈ итыркын.
Рэтыляма ӈэнку нинэгитэйгым.
Ӈутку эймэвыркын.
Ӈутку гымыкӄач рыпэт высӄумчыку нъэлгъи, овъалыоʼравэтԓьагэнэв.
Овъалырамкычгын гавэръыма, тэӈувъэлегинив.
Алымы таӈъылё, тиркытир эвытрыкэ гэнъэтлин.
Тымӈылёнат чымче ваԓьыт.
Иквъэт: — Гыныкагты мыннуткусӄивмык!
Там!
Янот мывинрэттык!
Йъэнкэкин вай орвытъолӄай тыпиригъэн — леӈытаӄ-ым вай, рэтыкэн тытвыркын.
Ытлён вай тыпиригъэн орвытъолӄай, тэквэтгъэк.
Тыгырголятгъак, тыпгатгьак, тыриӈэгъэк, тръэгъэк.
Гырголяйпы тыляйвыӈӈогъак, ярамкыт рыновыргыкыпчева тыйыркыӈӈонат, эвыр нэнанпэӄэтавэгым ярат.
Ӄытлыги ӄун гымык тумгин ӈинӄэйин — мыгӈинӄэгԓьигым — эвыр ӈэвъэнин увиритти ӄытлыги гымнан чинит тынмытконат, тыркыпчевынат.
Ынкатовэкэн гымнин тумгыт аʼргырга ԓьунинэт, пыкиннинэт, рэтылятовэкэн.
Ынкъам нивигым: — Гымнан чинит увиритти тынмытконат!
гэгитэмури, гагалялен-ым аʼргыргычгын ӈутинЭкулымэк рочгэты.
Эвыр-ым вай танӈыйыръын нэмыӄэй!
Тачавчываӈа гитлин, нэмыӄэй аръаля чымӄык ярат уйӈэ!
Пыӈыл валёма ӈотэнАколымарочгырамкын тэмурыӈӈэ гатвален, гэтьэттывилин нэмыӄэй нымнымычгын.
Ги!
Тумгытум гымнин, Ӄлявыл, еԓьоотомгын, тынӄынкыри гатвален, таӈэчвэрагыргын.
Ӄутти ратвагты ныпэляӄэнат энааԓьа, миӈкри чымчекинэтэ ӄырым ынӈин ыʼнпэлягъан.
Эчвэра ынӈин ратвагты ныпэляӄэн авынъяггалма — ӄэлюӄ-ым нывъиӄинэт.
Лымӈэ ыннэнъют ярачыко ынӈин ныпэляӄэнат, лымӈэ ӈирэют.
Тылевъитэ нитӄинэт этьым аʼм.
Ӄэлюӄ-ым эвыт чечатлянвыт, тэӈвъик ӈутку нынэляӄэнат.
Амачвачьыян ытръэттэгын ынӈин ныпэляӄэнат, эвыр ӄынур этумыкэ нъэлԓьэт — ярат-ым ӄулиникэк ӄутти пэлярат ӈыроча нытгивиӄинэт панэна вэтчагты, ӈыраӄавкэнак ныпэӄэтатӄэнат, чеӈэт ныпэтатӄэнат, рэтэмыт-ым ынанкэн, ныпэтатӄэнат, тэнмилгыт ёаʼ нинэнчыпъэткувӄинэт, ныничвытэтӄин-ым, нывилетӄин ръэнут.
Ӄулиникэк ымыӈ тэврит ӄынвэр ныпэӄагтатӄэнат.
Ӄол нымным, Амче, тэӈынкыри нытваӄэн, чеӈэт-ым малгаляԓьын аʼргыргын.
Амче ынӄэн мыкӈээккыԓьын.
Ынкъам ынтоолпырачгын нымнымычгык, чавчывачгын, Арэнуӄат нынны.
Ытлён-ым нэмыӄэй гэвъиткулин.
Ӈэвъэн гэегтэтлин амынан, ӄол энааԓьыӈэнӄай, Амчен ынӄэн, леӈытаӄ, ытлювъёӄай, рулӈинӄэй.
Ӄынвэр-ым ытлён, Амчен ӈааккачгын нымнымэты ыʼттъылетгьи, ӈэлвыл рычаатвавнэн, гэкэӈэ этлы иткэ, этъым эмъэӄэлиӈэ камчечы гэнъэтлин.
Йъэлыги ыʼттъыԓьэтгьэт, нымнымык пыкиргъэт гэрулӈинӄэе ӈирэргэри, гымык йъэлгытомгык, Элыгыӄына, въиритылекы.
Нэмыӄэй тынвыӈирэргэри Элыгыӄынтэ, гатлювъёкая нэмыӄэй.
Ынкы ваӈӈогъат.
Амчен ӈааккайӈын, камчечынъатԓьайӈын, ӈэлвыл пэчасӄэвнэн, панэна ӈот игыт вачгааркын.
Ръэнут-ым, ӄынвэр эвыр ытлыгынин эргыпатьян чымче, ытлыгэты ӄытгъи, гымык йъэлгытомга ӄаата рыԓьэтэннин.
Ынӈатал рыпкирэннин ярак, эргатэты апылмаркэтыӈӈогъэ Амчечгын ынтоолпырагты, миӈкыри ынӄэн рачыко уʼвэӄуч пэлянэн ӈэвъэнэ.
Пэгчиӈу лыӈыӈӈонэн матаԓьа — ӄаӄа, тытэӈэт ӈан, райъоӈыӈӈонэн рачыко ваԓьын.
Эвыӈӈогъэ: — Вэлер мыгитэсӄиквъэн ынтоолпырачгын!
Эвыӈӈогъэ: Алымы аʼӄавъэӈ ваԓьын, эӈэӈыԓьын!
Ӈээкык ачыгнэн, Ӄоныр-ым оʼптыргарэ, мытлыӈыргарэ, ынтуулпырэт ӄутти.
Ытлён вай найъогьан, лыгэн эвын гапойга итгъи.
Ытлён ӈэнри томгайӈыт чейвыгъэт ярагты, пойгын рынрынин Амчена, ӄынур майӈыгыннэкэты.
Ӄэлюӄ-ым ынӄэн рыныманнэн лыгэн акватыӈок ӈавъанчыӈа тытыл.
Амчейӈына ынӄэн ампойга рыраӈӈонэн тытыл.
Ынкэтэ тагъат ӈэнри, этлы нымэԓьэв атытлёпка тылян.
Ампойга тэйкыркынин, рырайвыркынэн, нэмэ чьовыргын пойга ёрокэн рыранэн, этлы мынга эпирикэ, ампойга тылян нинэтэйкыӄин.
Ӈэнку ынтоолпырачгын гитэнин: Эвыӈан, ӄэйгипэ гэвъийгыт?
Вэлер-ым тыԓьугыт!
Миӈкыри мынтыгыт?
Йыӄӄэй нотагты мынԓьэтэтгыт?
Нэмыӄэй ӈутку танъярачыко тэнмаквъэ!
Вэлер-ым тыԓьугыт!
Тагам, тэквэтыркын!
Ытлён ӈан рагтыгъат.
Аʼргыргычгын гагалялен, эчвэрагыргын рэмкын гатваӈӈолен.
Эвыр-ым ытри нэмыӄэй таӈэчвэрагыргын гатваленат.
Тытэӈэт ӈан!
Ӄынур ынанчинит тэйкынин аʼргыргын Амчена.
Ӄун ӈирэӄ ынтоолпырачгыт въигъэт.
Таӈынан чинит кэлы ӄынур ԓьунин — лымӈъэм эвын тумгинэт оʼравэтԓьат, вата итыԓьыт, ынӄэнат лыгэн въигъэт.
Ынин чиниткин лиглиӄӄэгти ынкыри вагъат.
Чеӈэт въиԓьын ынтоолпырачгын эгитэсӄивкэ нъынтынин, таӈэчвэрагыргын нъытвагъан.
Ӄоныръым эӈэӈыԓьын Амчейӈын, этъым-ым гэйгулетлин рэӄык, ынык кэԓьэтэ гынрыру нылгыӄинэт ынин чиниткин лиглиӄӄэгти.
Ынкъам ытлён ынӈин гатвален.
ӈэлвыл мыгӈэлвыл йъарат, ӄоныръым йъарат нутгигым, мэӈин ӈъочьын ӄлявыл, тымӈалголяӄ ӄаарамкын, алвавараткэн мэӈин эвыр ванляԓьын, ымыԓьо нэналпынрэгым.
Ӄоныръым чама кочырӄлявылегым.
Ынӄэната ӈъочьэгым гэнъэлигым, гаӈъотвэйгым ынӄэната ӄонпы.
Гымнин пэнинӈэв гэвъилин, янръалявылё тынъэлгъэк, лымӈэ тыӈэвынъюсӄиквъэк, чавчывак, Пэнэлӄутынэ ытлыгык.
Чавчывачгын ынӄэн!
Наӄам Пэнэлӄут ӄаайпы лейвык нъэнӄэӄин, ныӄытлиӄин.
Тылвамгымнан нинэгынритигым, тылвамгымнан.
Тораймэтъётьам, турӈэвъэнэ ӄлявылӈэнӄагтэ ӈыраӄ йытонэнат.
Яачекэн-ым йыток, яврэнак ытля въигъи.
Ныппылюӄинэӄэй ытръэч гаӈэранрынныма нэнэнэӄэй ытԓьата пэлянэн, йъарат-ым эвыр яйвачгыргын ынӄэн нананаӄагчыӈын, миӈкри вай гымнан-ым итык-ым ратвак нэналвавэгым.
Этьопэл мэӈӄо чейвыткук нынъэлигым.
Танӈык-ым ӄынвэр тытваӈӈогъак, миӈкри номӄэн яраӈы танӈэн ӄоныръым.
Янръалявылегым, микынэ иръын нытэйкынин, уйӈэ!
Эʼми омран, ынкы тытваӈӈогъак.
Читэвын аккагты тъытэгъеӈыркын, эʼквыргъам мыгӈэвысӄэтыԓьын.
Гымык эʼтки, мыквэтгавыԓьыт-ым.
Ынӄэната эʼнӄу тылгыркынэт, юрэӄ транӈэнайпыгъа.
Гымык чимгъук эʼӄэлиӈу тылгынэт ымыԓьо.
Ӄынвэр-ым Вачелена качакык, ӈутку Поӄосӄык ӄонпы гымнин чимгьун тэгъеӈыркын, миӈкыри ейвэчу инэлгыгъи.
Ӄоныръым аӈӄак мэмылӈыттык, купрэткук чама.
Читэвын кынтагырга мэмылӄая нъэналпынрыгъан, ӈирэӄ эвыр ӈыроӄ, юрэӄ трэрэвилыткуӈыркын рамкэты.
Ӄоныръым гымнин игыт иръылӄыл уйӈэ.
Яв-яв!
Ӄээӄын ӄулиникэк, ӈотӄэн йъилгын рагалягъа, ӄэйвэ трэлӄытгъэ Вэлевгойгогты.
Эвыр-ым мытмэмылен гырон, ынкатагнэты мэмылӈыттыгыргын транпааквъан.
Ынӄоры ылвагты трэтэгъеӈгъэ.
Юрэӄ кынтавагырга ринэйылгъэ, вэлер-ым киткит, чеӈэт гымнин ыннэкупрэн уйӈэ, ынныӄаеты тралвавӈын.
Наӄам амноталяйвыӄлявылегым, ылванотагты тытэгьеӈыркын, нэмэ галгалеглеӄӄай миӈкы нытваӈӈоӄэн, юрэӄ тьыԓьунэт тъэр.
Чама ӄэйвэ мэйӈынутэргын тэйкык.
Миӈкри уйӈэ ынӄэн, кытур-ым мыкылвэмкын тынмыгъан, магны тэйкык, эвыр ныппылюӄин нутэргыӄэй, ӈэнку нэнаёйгым тэкичгын, миӈкыри нывилетӄин амӄынъычо.
Ынӄэната чама ылванотагты йъарат тытэгьен ʼыркын, гымнин ԓьэлеӈиткин.
Эвыр-ым яврэнак, нотасӄычгын рэӄитыгъэ, ръынетгъэ, вытку ынкы трапаагъа, ӈэргэрык.
Гачыӈаймээткоԓьатлен якотыԓьывэлыткъолявыл Элыгыӄы.
Тъэче гивигьи, ачыӈ эвнэплыткукэ.
Ӄынвэр-ым ытлён ранторкын, трэннонтаркын.
ныӄитыӄин-ым, ынкъам аалёмка нынъэлӄин ёк.
Ръэнут-ым, ӄытлыги гачмовагыргын гатагъяӈыӈӈолен.
Аʼргырго рытчынин, ёк лывавыӈӈонэн нэтэгъейӈын.
Ӄынвэр-ым эвыр вэрэтвэтгавыӈӈогъэ ӈэвтумгык-ым, ниркэнэ, Ункуулынэ.
Нымтакачго вай ытлянъёйӈын.
Ӄоныръым эвын этынвата Трэннонтагьэ.
Миӈкри ӈинывмиӈыԓьын ӈэвъэн.
Ръэнут-ым ытлён ынӄэн аʼргыргын ԓьунин.
Ӄоныръым эвын ытлыгын ымыӈ виритэ гитлин, ынӄэн кылеркынин.
Гук!
Ытлыгын янот иаʼм этлы атвыка?
Нэмэ эʼӄэпуӄыԓьын ӄыятлепы, аʼляёк нылвавӄэн.
Ӄытлыги выквын гатомгатлен ӄыетлычыку, элгывыквын, ръэнут, наӄам нутгыӄин, таӈковлёкы ваԓьын.
Нанывъечыко въиплыткук нэнчичьэтгъэн.
Ръэнут-ым ытлён виритгъи.
Ынпычьэккэтэ рытрылпыннэн.
Читэвын въэвъентогьэ.
Рытьэннин валы йытонэн, тыгинрынин, нэмэ эюгъи, тэӈыткэеквъи, лынавыӈӈонэн тымык.
Ӄынвэр ынан чинит иквъи.
Опопы ӄынэнывъэквытык!
Ӄэглынангэт нанэлгынатгъан, ынӄэната нанмыгъан.
Плыткунэӈу, нотаӈ рылык, ӄыетлын нэгитэгъэн.
Эвыӈан ягталма выква нъаляёӄэн, чыгэе, рэӄэ.
Эвын выквылгын нэԓьугьэн.
Ынкъам ынӄэн экык нэмыӄэй ынӈин итгъи яачы.
Ынӄэн-ым ӈэвтумгык вэрэтвэтгаквъэ.
Эвыр-ым валёмгьат чымӄык, лымаляквъат.
Торлымалявкы ытлянъёгты нэнԓьэтэтгьэн, парааттэгчыко нэйӈэгъэн.
Ӈэнку нэнчегитэтгьэн.
Ӄэлюӄ-ым ытленъютэ рырылпынэн, нэмэ лывавнэн.
Ӄэйвэ ӈэвэӄ ынан чинит нинивӄин: — Аны вай!
Мэчӈунри ӄынтэгъеӈэвыркын валы!
Вэнлыги нэналвавӄэн.
Ӄынвэр-ым нэмыӄэй, ытлыгын ӄынур, вэтгав яанэн: — Опопы ӄинэнилгыпэтгытык!
Ӄэглынангэт нэнилгыпэтгъэн.
Ынӈатал нанмыгъан.
Ръэнут-ым, ытръэттэгын.
Гымнин энааԓьын Ӄайыворвыӄай нэмыӄэй виритгъи.
Ныкоттапыткыӄэн нинэнпэлӄувӄинэт тумгыт.
Гъэӄуткулинэт янот гэӈэвъэнэ, ӄоныръым чикъэӄэккэԓьын.
Ынӄэната ӄэмвэ, вэрэтыӈӈогъэ.
Гатԓьа-ым нынмараватӄэн.
Ынкы кургъи, ӄэмвыгъи.
Ынкъам виритгъи.
Мэчеммууԓьыт, уйӈэ аянраӄаака.
Рырвэнрыёчымӈачгын ӄулеккэтэ нанмыгъан, эʼӄэмыкэккэԓьын наӄам.
Ынпычьэккэтэ амӄыньычо нэнанмараватӄэн, леӈытаӄ-ым въитэйӈэтэвкин чымӈачгын нанмыгъан.
Митигым, ытлён ӄэйгыпэ виритыркын, ныгагчавморэ, ръэнутэт нэнантэнмавморэ.
Орвыкэн ръэнутэт мылеԓьыт йылгыԓьыт нынэлпууръымури эмлекычьэ.
Мурыкэкинэ-ым аʼмын ытлён йылгыԓьын орвоор въэяак-ым эʼтки.
Йылгыԓьын-ым аʼмын рыйылгатъё въэтыляма ӈэнри ынык рамкэты нъычимиръэтгьэн, миӈкри-ым нитгъэн?
Ынӄоры ыʼттъырамкычгын аʼмын ытлён вайынӄат варкын.
Нэкэм-ым ытлён лыги въэӈӈоԓьын ныгтыӄэн въирэмкэ.
Лыги нылгыӄин-ым вай, нивӄин: — Ратымӈэквъа, миӈкри!
Торкамчечы нъэтԓьэн лыги нылгыӄин.
Нымкыӄин-ым ръэт эмчичеткинэгйит ръэт варкын.
Ынкъам ымыӈ томыгӄорэн въиэвиръын этлы аяака.
Нытайыӈӄэн.
Ӈэнку-ым амвъэрамкычгын ӈалгылегты лейвык, айвачытак, ныйӈоӄэн, нивӄин: — Эвиръыт ръэнут морыкыткэркыт?
Нынтаглятӄэн.
Ынӄэната тумгин имыръэнут этлы аяака, нэмэ ӄораӈы тумгин.
Гытгытэ ӈъочьыӄая ӄэйвэ ръэнут кэтэм чиниткин нэнаяаӄэн.
Торавэръыйӈын, томыкайпы аймэтъё, тумгин рырэӈавъё, ынӄэн вэнлыги нэнапэляӄэн.
Ӄэйвэ пэнин эмытъэт-ым чиниткин нэнаяаӄэн.
Ынкэмир эвыр аʼӄарамкычгын йъарат.
Этлы ӈан ивкыԓьин ынӈот: — Мачынан ныяаркынэн!
Лыгэн эвыр мэӈӄо лыги нытчыӄин?
Ӄун-ым аʼмын ытлён ӈытэӄ въипэлӄынтыԓьын мурыкэкин.
Ынкы этъым аʼмын лыги нытчыӄин въэвагыргын.
Эвъянва ӈытэӄ нынпэлӄынтэвӄин въиԓьын-ым!
Лыгэн эвыр гымнан чинит въиԓьыкин эвъян гытьынпыӈэвӄэе, чавчываваԓьанма, рыничгырэвкы, гинэйытлин чит, тынтээватгъан-ым кытъаткэ.
Ынкъам-ым ытлён въитылеԓьын нинэнпэлӄынтэвӄин чымӄык ыʼттьэ.
Ӈачгывэлёйпы нинэюуӄин, чама нэнанвэтгаватӄэн ыʼттьын, нинивӄин: — Этын ӄынпэлӄынтэквын!
Титэ мынтаӈынӄамэтвавыркынэгыт!
Этъым эвын эвъянва чама.
Мыркоаʼргыргыян ныпэлӄынтэтӄин.
Вэчыръогыргын тыляма.
Ыʼтгьэ-ым ынӄэн пиӈкуюуйвык ԓьолӄылеты ӄынвэр нинэнпэлӄынтэвӄин.
Эʼквырга майӈыаʼргыргыян аалёмкыԓьэн.
Ынӄэн-ым, въипэлӄынтэтыԓьын-ым тэнчыкэевкы, ыʼттьын нынмыӄэн.
Ынӄэната ӈан чавчыварамкычга ыʼтъын ныгйипӄин, ынӄэнавагыргыӈкы.
Итык яйвачы въинынпэлӄынтэвкы ынӄэн ныкэтгуӄин.
Йыӄӄэй яаёлӄыл, рыраӄавъёлӄыл?
Ытръэч рыӄамэтвавъёлӄыл!
Эвныпэ-ым ытлён имырэӄык етыԓьын ыʼттьын: армагыннэкэты, кайӈэты, гэӄулилин.
Ратгэмавӈэн вусӄумчыку.
Тэӈӄычиӄун-ым ымыԓьо гэплъыттьылин, мыкрамкычгын.
Мытлейвымык — этлы ӄол уйӈэ атвака.
Ынӄэн-ым ынӄэн въитылеԓьын аʼтав лыгэн чымӄык ӄаата нэнэнатватӄэн, аʼтав лыгэн.
Миӈкри рынгыӄораӈы ӈоонкы ыяайпы эмлейвык аʼтав лыгэн, наӄам лылете нинэԓьуӄин, нывытрэтӄин ӄэйвэ, итык-ым миӈкри-ым ыяайпы.
Ынӄэн чымӄык митъэвъиԓьын вай, авъентока нъэтԓьэн, эченур еп вай атэргатка вай егтэтԓьэт, лылепыԓьыт, ӄун тумгыт вай.
Ынӄэната вай, турвъик этлы атэргаткыԓьэн.
Нытайыӈӄэн.
Мыркоаʼргыргыян эʼӄу нылгыкин ынӄэн въирэмкэ.
Нивӄин: — Раӈӈытагьэ?
Ӄэквэтги!
Ӄырагтыгэ!
Нырагтыӄэн-ым, ныпэлӄынтэтӄин.
Амалва нытваӄэн, чымӄык ӄэйвэ нывъентоӄэн, ытръэч камчечы нынъэлӄин, ӄоныръым эты нырэтыляӄэн, нырэӄӄин.
Нивӄин: — Ынӄоры тыетгъэк, въэрамкэпы!
Эвныпэ вай нывапаӄоӄэн рэмкын, Яагԓьа нырэтӄин вапаӄ.
Роӈӈок, нивӄин, вапаӄ нэнанвэтгаватӄэн: — Въэрамкэпы ӄинэнлейвыги!
Ӄэглынангэт ынан ынӄоры нинэнлейвыӄин.
Анӈааркын, кэгытрэркын.
Ынӄоры нинэнлейвыӄин, ӄытлыги увирит.
Ынкъам эвыр онмыаʼргыргыян ныӄысӄычэвӄин, ныӄонпыӈавӄэн.
Ынӄэната гынмылкин тывъё, авэръытковыркын, энантаглятковыркын, этъым ынӄэнырык лыги нытчыӄин.
Ынӄэн ынӄэн ӈыронляӈэрык: ӄол ыʼттъырыпалӄынтавъёта, ынӄоры ӈирэӄэв, ынанчинит яйвачвагырга, пэтле въирэмкэ эʼӄу лыгвагырга, ынӄэната пыӈыл нытвыӄэн, ӈыроӄав вапаӄоԓьа нэнатвыӄэн.
Наӄам Ӄайворвыӄай чекавэтываӄ ӄынур ваӈӈогъэ, митъэӄитпыԓьэтыԓьын.
Миӈкыри вай мури энантэнмавкы митъэӄитпыԓьэтыԓьымури, гынмыл имыръэнут ӄынур вэлываӈэԓьыморэ, орвоор, ръэнут.
Ытлён мытъёптаӈавӈомык, мытвэлюмык.
Вулӄытвигъи, ныкиръугьи, ръэнут тылвавъеткынка мытытвамык, лыгэн кытӄамэтвагъэ.
Имыръэнут танъян амынан рунин, чачаян.
Пынлёк эккэт, гымнан тивынэт: — Ымто?
Рай нырэӄӄин?
Ӄэмиплыткук!
Лыгэн йъэлыги нивӄинэт: — Аʼм аʼм, гатчатлен, гэйылӄэтлин!
Оргоор вай ынӈин ярак яалегты киквъи, ӄынур въиԓьын.
Эргатръогъэ-ым, кыевкы пэнин этлы антока.
Ванэван нынторкын, пэнин ралкотваԓьын.
Ынкъам ӄымэл ынан-ым аʼм ӄун-ым ытлён, мурыкэкин чавчываваратэн киткит вэрэтвэтгавкы нытайыӈӄэн - ынкъам ӄымэл ынан-ым яврэнак ӈыроӄ эккэт въигьэт.
Ынкъам майӈытайӈыгыргын, вэрэтвэтгавкы ынанчинит ԓьунин.
Ӄоныръым тынӈивыгъэн, тиквъэн: Ынӈэ ӈутку атвака!
Ринэнръэлевыткугъэ ӄаак, ӈаргынкэнаӄайык, рэӄык.
Ынӄэната ӈырэтгъи.
Ӄулитгивик Арароӈӄач въигъи.
Аʼмӄон ытлён, мурыкэкин эгрурувэ киткит вэрэтвэтгавыԓьын вай ягтачвагырга ӈаргынэната нэнавалёмӄэн.
Ынкъам ынӄэн тъылегрурувэ киткит нывэрэтвэтгавӄэн, нинэмэйӈыркурӄин эмытъэт чиниткин вэтгавӄай киткит.
Ӄэлюӄ-ым вай нынпааӈатӄэн-ым.
Ытръэч ынин линлиӈкин ръэнут, ынӄэн эӈинмыӄэй вэрэтвэтгавӄай ӈаргынэнагты нинэмэйӈыркурӄин.
Нивӄин: — Гымнин увик ӈотӄэн!
Тыёргывэтгаквъак!
ым ӈан, ныкаргэчаткоӄэн нутэнут.
Ӄаата чачо нинэтчыӄин лымынкы торалятвогыргын.
Ынкъам чавчыват нивӄинэт: чипчыӈыԓьыт.
Ынӄэн аʼӄалеӈгыргын.
Амлывава гымнан гаёргывэтгава.
Наӄам гымнан еп торӄлявылё нинэплыткуйгым анӈэн, нэнайъойгым ӄаат: ынкъам лывавыӈӈок ӄынвэр гаёргывэтгавэгым, гивигым: — Эʼгот!
Ваго!
Ӄыпэнрыгыткоо!
Ӄынугыткоо!
Ӄымэл гымнан тымэйӈыркургъэн.
Этьоӄааӄын тыӄаанматгъак, ытръэч кытагты ваԓьын, нэмыӄэй линлиӈкин, мооӄор тынмыгъан.
Вытку ынӈот тынъэлгъэк, ынӄэн ёрговэтгав тыгтогъан.
Ытлыгын гымнин янор Трэнногты ӄытгьи.
Ыʼттъыётраԓьын-ым чавчывачгын ыʼттъыёл муулӄытыркын, Айгынто нынны.
Ӈэнку пыкиргъэт.
Нивӄин Айгынточгын, чавчывагаймачьыӄлявылчыӈын: Ӄычейвыткуги, ӄувилыткуги!
Нивӄин ынӈот: Опопы янот мыӄамэтвасӄэквъак!
Нивӄин Айгынто: Этлы!
Янот нывулӄытвигъэн!
Вулӄытвигъи-ым, кытӄамэтвагъэ, нанӄытъылыӈӈогъэ.
Иквъи ынӈот: Гук!
Тынанӄыпыгтыгъак!
Айгынто вэтгаквъэ, иквъи: Опопы илюкэ ӄытвагэ!
Гэнкиръулин-ым, ӄонпы майӈытьылыӈӈогъэ, вэтгавкы лывавыӈӈогъэ, эйылыкэ нъэлгъи.
Киткит эргыръогъэ, майӈыкамаграӈӈогъэ.
Айгынтона ӈэвъэн рыгъевэннин: Тагам!
Камаграркын!
Ӄылӄутги!
Ээк гэнынлевлин, лылепгъэт: оʼравэтԓьан йылӄэтыркын.
Нэныгъевэтгъэн: Мэй!
Мэй!
Ӄыгъекви!
Налваквъан.
Ӈэвъэнэ вилютэ палёмтэлнэн.
Уйӈэ, этлы авъентока.
Иквъи Айгынто: Гук!
Аʼм уйӈэ, гэвъилин!
Ӄонагтэ нэгтынэт, ымыԓьо иръыт.
Ынръам рымнэтэ гайколятленат (чеӈэт оʼравэтԓьан гэвъилин).
Ынкъам айколяткынык нэтрилгьэн, ӈэранъоравэтԓьа нэпиригъэн, ӄол гыткак, ӄол левтык, рымнэтэ гиниргиӈэтлин.
Иквъи ынръам авынраԓьын: Тагам!
Ӈ элвыл ӈ анӄо ӄагтагыткы!
Ӈэлвыл пыкиргъи, ӈирэӄ ӄаат нанмынат.
Ивнин ӈэвъэн: Тагам!
Ӄынпэтгынэт!
Ывэма рэмкыԓьымкын етгъи, амӄаарамкын ымыԓьо, ӄорэмтэԓьыт.
Ынръам гамӈылёӈӈолен, аʼлянвэнаӈкэн выквэпойгын лявтэпы нэнкылвэтгъэн.
Вытрытваԓьын пэнээԓьын намӈылёркын.
Нивӄинэт: Ыʼмто?
Миӈкри ӈан тэгьеӈыркын?
Рэӄэ?
Гэкэӈэ?
Пэнээԓьын нивӄин: Ӄырым!
Нивӄинэт лымӈэ: Этыӄун чейвэ?
Нивӄин: Мачынан чейвэ!
Ытръэч кэӈунэӈ ӄинэйылгытык!
Мэӈиннутэк рарычгатгъа?
Иквынутэсӄык!
Этыӄун мытрэнутэргыгыт?
Нивӄин: Ӄырым!
Этъым мытрэнлывэтгыт?
Нивӄин: Нырэӄын-ын!
Нымкыӄин уттуут гэривлетлин, йынйын гэтэйкылин, йынйын гэнлетлин.
Йынйыныткынык нэтрилгъэн пэнээԓьын.
Гэлвылин-ым ынкы.
Питии наӄам гэпинтыӄэтлин, амманаӈ гэлӄытлин.
Айгынто нивӄин: Гук!
Ынанкэн-ым!
Нэнэнэт нымкыӄинэт!
Гук!
Эʼквыргъам мачынан!
Амманаӈ рэнъэлӈыт!
Гарагтыленат ынръам.
Пыкиргъэт ярак.
Ынӈатал ымыԓьо гымнин йичьэмрэтти чымӄык гэвъиткулинэт.
Ыннэн нымэйыӈӄин чакыгэт, чимгъун уйӈэ, ӄонпы тъэркин, амӄынъычо эмтумгин ӄлявын тэгьеӈу нинэлгыӄин, качайӈыӈавысӄатыйӈын.
Ыннэн гымык мыӄыӈ ваԓьын нэнэнэӄэй йъарат тъылыркын, амӄынъычо тэргааркын, эʼйӈэвыркын: Атэ!
Атэ!
Ӄыетги!
Маравыркын чакыгэт, ивыркын: Эӄуликэ!
Эӄуликэ!
Ӄоныръым пэрӄыёркын йъарат айколяткынык.
Ӄынвэр гэвъилин, нынны Гэкэвйи.
Ялгытгъат, ралӄаӈынвык гапэлялен, иʼгэ гэнулин.
Ынкъам нивӄин Айгынто, мургин чакыгэт нинивӄин: Опопы яраӈы ӄыпэлягын гынин!
Эʼӄэӈэвысӄэт, ӄытлиӈэвысӄэт, миӈкри!
Лыгэнитык гынритӄэв, рагынрэтык эʼнӄээркын.
Нивӄин ӈэвысӄэт: Нырэӄын-ым!
Гымнин чеӈэт ытлыгын уйӈэ, уʼвэӄуч гымнин уйӈэ!
Йыӄӄэй ӈан гыт тратараӈгыт, ыʼваӄочеты рэтэм тратэвляӈын?
ытлыгынин тайкыё кааран, утъымыт, тэвририл, варэт, ратйытъёлгын, ёроӈы гэчвиткулин, нэмэ рэтэм гэчвиткулин, ӈирэӄӄликкин ӄораӈы ӈэнку ганмытколенат, амъалыгатгата, эмпилгычвиткутэ, авынаёгты, ынӈин эюԓьыԓьыт гапэляленат, гарэлӄытрайвыленат.
Ынръам гымнин ынйив етгъи, нивӄин: Гук!
Ытлывъёйгыт!
Гымык ӄытваркын!
Аʼтав мынмэйӈэквыт!
Рэмэйӈэтгъэ эвыр, ынпыначго трэнъэлгъэ, гымнин яраӈы раматаӈын.
Ымыԓьо ӈэлвыл гымнин рэйминӈын.
Ынкъам гымнан мытлыӈэн элеӈитти ынык нытвайгым.
Амӄынъычо амгымнан ӄаайпы нылейвигым.
Амӄынъычо рагтык, кэткэтӄамэтвак.
Маравыркын наӄам, ивыркын: Гук!
Иаʼм мэрынрэ чейвыткуркын?
Нылюмӈигыт, иаʼм мэрынрэ лейвыркын?
Лёмӈэӄлявылё рээчгатгъа!
Киткит ӄулиникэк нэмэ: Опопы мыталяйвыгыт!
Ынръам энаталяйвыгъэ, амлявтэпы, амчаата, амӄынъычо.
Ӄынвэр ымыԓьо рочыӈкы гытгак гъирлинэт нымнымыт.
Мури ымы.
Панэна ынкы энаталяйвыгъэ, эмуттэ.
Нивигым: Опопы янра мынъэлгьэк!
Омылёрочгэты тычейвыгъэк, атчета, тывинвэквэтгьэк.
Вытку ытлыӄэты Оʼмрувъена тыпкиргьэк, Выԓьэӈъомрувъена.
Нивӄин: Гэетигыт?
Опопы гымык ӄытваркын!
Ынин йичьэмиттумгын, аʼӄаӄлявын нэмыӄэй, амӄынъычо нымаравӄэн.
Нэмэ ынкы ӄээӄын элек гатвайгым, нэмэ тэквэтгъэк.
Выквыӄайына ӈанӄэн тыетгъэк.
Иквъи Выквыӄай: Гымнин ӈэлвыл тъэркин!
Чамъам!
Гымык ынӈэ атвака!
Нивигым: Нырэӄын-ым!
Опопы нэмэ мэквэтгъэк!
Ынкъам ӈэнку тыпкиргьэк Эʼйӈэвйинэ.
Нивӄин Эʼйӈэвйи: Гынин ынйив ӈутку чымче варкын.
Опопы кынмал ӈэнри мынылӄынмык!
Нэмэ мытэквэнмык, гымык ынйивык Утилгынэ мытыпкирмык.
Нивӄин Утилгын: Ытлывэ!
Етгъи?
Ии!
Гэетигым!
Нивӄин: Тагам!
Эвыр гыт эргатык ӄаагты ӄылӄытги!
Нивӄин гымнин ытлывъётомгын Ранъаквыргын: Нымэԓьэв вэлёлгын ӄыгитэркын!
Ынйивин нымкыӄин тумгин ӈэлвыл гэръэчетлин.
Нымтумгын Вэтлы амӄынъычо нытуԓьэтӄин.
Эʼмитлён эчьыԓьын ӄораӈы.
Ымыԓьо нэнанмыткоӄэн, нутэк нинулювӄин.
Ынкъам этынвыт етгьэт, ныӄааёнратӄэнат, нивӄинэт: Чымӄык уйӈэ!
Вэтлы нивӄин: Этьым, гатымӈэвленат!
Ынкъам нивӄин ӄол ӄлявын: Этьым Вэлвынэ гэтуԓьэтлинэт!
Этын нымаравӄэн, нивӄин: Гук!
Иаʼм туԓьэтгъи?
Вэтлы нивӄин: Гук!
Гым-ым ванэван, люнтуԓьэтэ!
Нивӄинэт ӄутти: Мачынан!
Мачыргынан!
Ынӈэ амараквылгыка.
Мачынан гатымӈэвленат!
Ынӈатал гым нэмыӄэй тэквэтгъэк.
Пэнэлӄутынэ тыпкиргъэк.
Нэмэ Пэнэлӄут гымнин йылгынйив, ытԓьанъев, ръэнут.
Ытръэч Пэнэлӄутынэ аʼткэвма нытвайгым.
Нымаравӄэн, нивӄин: Аʼткэвма гэнъюйгыт!
Наӄам аʼмын гытлеӄамэтвата, наӄам эʼӄэлтээркын ӄорагынрэтык.
Ӄынвэр трэвилючвиткугыт!
Нивӄин: Эвыӈан нэмэ ӈотӄо аʼткэвма рэнъюгьэ, транмыгыт!
Аʼтав нымэԓьэв ӄыгынрииркыниткы, ӄынӈэюуркыниткы!
Авнанрылгаԓьата!
ытлывэ ипэ нэрмэӄин, ӈирэнлеӈу нэнапэнрыԓьанморэ, эʼтки нэналвавморэ.
Чеӈэт эвыр ныӄэюлтэтӄин, нэргавӄэн, нивӄин: Мэйӈыӈирэтури, рыпэӄэтавкы эналвавыркынэтык!
Опопы ӈэвъэну мылгытык, гыпиԓьу!
Нивӄин: Гык!
Гыпиԓьыӄэгти, чикэмуԓьыӄэгти!
Ынӈатал гымнин йичьэмитгумгын ӈэнку гэетлин.
Ныкочыраткоӄэнат ытри, Пэнэлӄут, Гэролгын.
Ынээԓьин гымнин Пэнэлӄутынэ ӄликкин ӄаат гэпирилинэт.
аӄам ытлён гэквэтлин ярагты.
Ванэван этлы эйылкэ.
Ӄэлюӄ-ым ръэнут ныйыннин?
Уйӈыԓьин, тынӄуйӈэ ръэнут!
Ӄоныръым тымӈэляйвыԓьын ынӄаначгын ӄэглынангэт.
Эргатык-ым Пэнэлӄутынэ иниквъи: Опопы гынык йичьэмиттумгин кочырвэл ӄинэйылги!
Нивигым: Ӄырым!
Нивӄин: Валы ӄинэйылги, ӄол чаат!
Нивигым: Ӄырым!
Ӄырым!
Иткэнин-ым чаат.
Нивигым: Опопы ынъевэты мъэӄэйилетгъэк!
Тэнӈэквъи, иквъи: Рэрэӄ-ым!
Мачынан!
Ынкэтэгнык танӈэнайпыгьак, кэӈунэӈ тыпиригъэн.
Пэнэлӄутынэ гэнапэнрылен, гивлин: Какомэй!
Ӄъэӄэйилысӄикви!
Эвыр лымӈэ ӈирэмури мынмаравмык, гу!
Кэӈунэӈ гымнин иткэнин, кэӈунэӈэтэ гыткайпы гэнаркынлылен.
Игыр еп нытъылӄин панэна.
Ӄоныръым ымыньо ыргин рэмкын эʼтки.
Таткъомрувъе, ынин ынтуулпыр, гэӈирэнытленъюлин ынанъаткэӈычьын.
Ытлён мытвыгьан игыр.
Кытур ӈанэнӄат Таткъомрувъе Омакатгойгогты гэлейвылин.
Омакатгойгойпы ныетӄин, нырагтыӄэн.
Ынык йичьэмиттумгыт, ытленъюк Гинюӄэйынэ, ынкы нытвайгым.
Тактьомрувъе пыкиргьи, нэлгааткоӄэн.
Элгааткома Тактьомрувъерык рэмкыԓьыт гэпкитлинэт нымкыӄинэт.
Ӄол Ваалгыргын, Рулты, Рултынйи гэӈэвъэнэ, Эʼгылгын.
Никвичиӄинэт.
Таткъомрувъе Ролтувъена нымаравыӈӈоӄэн, нивӄин: Гыр раӈӈытаркын ӈанӄо?
Гытлеӈъочьэгыт!
Пэчыгэчечгатыркын!
Гытлеӄамэтвагэчечгатыркын!
Нивӄин Рултывйи: Чит винрээсӄивыԓьигым!
Нивӄин Таткъомрувъе: Наӄам иаʼм эвинрэткэ?
Нивӄин Рултывйи: Эʼквыргъам гэнпэвигым, ынпыначгэгым, миӈкри мывинрэтгъэк?
Тэлеӈкинэт ынпыначгыт ытръэч нывакъотваӄэнат, авынраԓьа гэнтэӈычьевэ.
Наӄам винрээсӄивыԓьигыт!
Иаʼм вакъотваркын?
Йыӄӄэй ынӈин нывинрэсӄивӄинэт вакъотвата?
Нивӄин: Вынэ!
Ынӈэ авакъотвака тралявтытачайвэгыт!
Нивӄин: Мачынан, итык эвыр аӈыркылятка рииркын!
Рэляӄэӈатъылычгэты амаӈыркылка тэгъеӈыԓьигыт!
Аʼӄапэляӄавыԓьычгэгым!
Таткъомрувъе анӈэнайпыгъэ, ивнин: Тагам, м-ым!
Мынпэнрывылгымык!
Рултывйинэ ричит гэгтыпин, гиръытвилин.
Нивӄин: Нырэӄын-ым!
Ӄэнапэнрыгэ!
Таткъомрувъена ымыӈ ричит гэгтылин гаваляма.
Нивӄин: Ӄырым!
Ытръэч левтыӈыттэ трэнтыгыт!
Ынпыначгын-ым лявтэпы гаркыпчевысӄэвлен ричитэ: Тагам, ӄывинрээркын!
Ӄывинрээркын!
Нивӄин ынпыначгын, нытэргатӄэн: Гы, гы, гы!
Нырэӄын-ым.
Мывинрэттык!
Иръын гайпылен, кэӈунэӈ кынмал гэпирилин чаат, ӄаагты гакытгынтатлен.
Этьоӄааӄын Таткъомрувъена намӈылёмык: Эʼми Рултывйи?
Мури нивмури: Ӄаагты гэлӄытлин.
Таткъомрувъе ныӄулиԓьэтӄин, нивӄин: Го, го!
Рултыв!
Ӄырагтыгэ!
Ӄырагтыгэ!
Ранъаӄаткэвӈын ытленъюн яраӈы!
Энмэч-ым гарагтыленат гэӈэвъэнэ кынмал.
Тыляма амтэргата нитӄинэт.
Ынӈин ваԓьын армачьычгын, Таткъомрувъечгын, ымытлыӄык ынанчавчыначгын.
Кынтавагырга ӄулитгивик ганӈъотвэвлен.
Паналӄотгыпы ваамэты танӈэты тылӄытгъэк, Поӄосӄаеты.
Мытив: опопы мыннугъэк!
Чеӈэт танӈырамкын тамэмлыӈа эмыннэ ныегтэлӄинэт, опопы гым кынмал ынӈин.
Вэлер-ым мычаӄарогъак, мыпинтэкичгугъэк!
Васӄайӈын-ым Голяёвычгын нивӄин янор, иниквъи: Аӈӄагты мынылӄынмык кынмал!
Ивыркын: Тъэр мэмыл мытранмыӈын, опопы кынмал чывэӈ мынынлигьэн!
Ӄликкик мынгыткэн гапароллен мэмылтэ ганмыленат.
Ынӈатал элек нивӄин: Кыткытык мынкэӈикупрэткумык кынмал, пай-ым мыйылгыт!
Кэӈикупрэткуплыткук нивӄин: Опопы Амчена рээн Уттэӄэйынэ ӄылӄытги!
Ынкъам Поӄосӄакэн вээмӄэй уттэ мынэйпыгьэн, нэмэ ынкэкин пай мыйылгыт!
Ынкъам четлянкан ӄыкэӈигын, нэмэ чымӄык четлянкан мыйылгыт!
Ынкъам ԓьэлеӈкы ӄывилыткуркын, ӄыгаймычьаквэ!
Ынкъам-ым ынӄэн гэԓьэленръулин-ым, нивигым: Опопы-ым янра мынъэлгьэк!
Нивӄин: Ии!
Гынан чимгьутэ!
Нивигым: Тагам!
Пай гымнин ӄинэйылги!
Васӄайӈын-ым нивӄин, иникъви: Уйӈэ гынин пай!
Ванэван этлы эйылкэ.
Мэркычгыргын катам танӈычгын, ыʼръыӄлявылычгын!
Ӈэвысӄэт ыннэн иквъи ынӈот, гивлин: — Аʼтав нотагты мычейвыткугъэк!
Гэӈирэвмиӈылин, ымыԓьо ныппылюӄин кмиӈыӄэгти.
Ынръам ӈыроӄав гагтолен.
Гивлин ынӈот: Опопы мынатэлгыгэчесӄэквъак, муунъыгилисӄиквъэк!
Тааӄогъэ, палёмтэлгъэ.
Ӈоонӄо ӄулиԓьэтыркын: Го!
Ӄыетги!
Нивӄин: Ээй!
Ээй!
Ӄэйвэ мыетгъэк, трэетыркын!
Ӈэнку гыргоча ӈайыткынык Кэлы вытрэтыркын.
Ӄытлыги гыттытэ, пыкиргьи ӈэнку ӈавысӄатчыӈын.
Каԓьайӈын-ым иквъи: Гынин йытоот тъэр?
Иквъи ынӈот: Ӈыроӄ.
Уʼвэӄуч-ым гынин мэӈин-ым нынны?
Нивӄин: Гымнин уʼвэӄуч Упэнкэ.
Тагам, ӄырагтыгэ!
Ытръэч ынӄэн тымӈылёркынэгыт!
Ярак пыкиргьи ӈавысӄатыйӈын.
Ыʼваӄочейӈын-ым ивнин: Кэлы ӈотыӈкы варкын!
Кэлы ӄулиԓьэтыркын, ивыркын: Упэнкэн ӈинӄэгти мэлмэйӈэтыԓьыт!
Уʼвэӄуч нивӄин: Како!
Ӄулиԓьэтыркын!
Аʼтав-ым мывалямнаркын!
Ныппылюӄин-ым валяӄай, ытръэч рылгымил.
Чымче-ым нъэлгъи, ӄулиԓьэтгъи, типъэйӈэгъи: Кык, кык!
Упэнкэн ӈинӄэгти мэлмэйӈэтыԓьыт!
Мыпонторкын!
Ӄоныръым ӈутку пыкиргьи, эʼйӈэквъи: Упэнкэй!
Нивӄин ӄол: Вуй!
Гынан чинит вэлер ыннэн ӈинӄэй ӄинэйылги!
Аʼмын-ым ӄырым!
Гы-гы!
Опопы мынугыт!
Ярачгын колё нымайыӈӄэначгын, йыкыргын гааӈкатлен, ымыԓьо гэтиткэтлин, яраӈы гъоравэтԓьама гэнулин.
Нивӄин: Гы-гы!
Вэлер ныӈэнӄагчачаӄэн!
Нивӄин Упэнкэ ӄэлелвынчыку: Ии!
Вэлер-ым ныӈэнӄагчачаӄэн!
Нивӄин: Гм!
Вэлесӄун-ым ымыԓьо тыночгаттык!
Наӄам ынръам гырэлгъи, нивӄин: Гэ-гэ!
Пилгын тынытьылеквъэн!
Нивӄин: Упэнкэй!
Нэнэнэӄэгти ӄынинтыгыткы ӈаргыногты!
Упэнкэнэ эʼчуулгын ӈаргыногты гэннэлин.
Кэԓьэтэ-ым эʼчуулгын гэнулин гъаляма кынмал.
Нивӄин: Гык!
Аʼмын-ым инэтэмъюӈыркын!
Иквъи Упэнкэ: Ги-ги!
Мачынан!
Нивӄин каԓьачгын: Опопы мытлыгьак!
Иквъи ынӈот: Рэрыӄ-ым!
Упэнкэн тытыл ӄонпы ныппылюӄин.
Ытръэч кэлин еӄааӄ гатлылен, гэрэсӄивлин.
Лывавыркын-ым, ивыркын: Ако!
Тылвавыркын!
Ыʼмӈот аʼмын!
Нэмэ эмйылыйыл гэрэсӄивлин, оʼравэтԓьат нинэлӄырирӄинэт, нэналвавӄэнат.
Онмычыко, нутэргычыку варкыт.
Ӈылетыԓьэтыркын нымэйӈъэв.
Йилыйил-ым ытръэч гэлвылин.
Нивӄин: Го-го!
Тылвыгъэк!
Опопы мыйылӄэтгъэк!
Арычгатгъэ ӈаргын, иквъи: Гук!
Упэнкэнэ ӈинӄэе лёӈылпынра инэнтыгъи!
Каԓьачгын-ым йылӄэтгьи.
Упэнкэнэ пэнъёлгын тэйкынин Кэԓьэк гролмакы.
Увинтыԓьэннин.
Каԓьачгын гомавлен.
Иквъи ынӈот: Мэй, омом!
Лылепыткугъи, иквъи: Мэй, Упэнкэй!
Ӄынпиӈкуквын йынйын!
Иквъи ынӈот: Ӄырым!
Наӄам нэнэны мыйылгыт!
Иквъи: Эгэй!
Рэӄулымӈэ!
Иквъи ынӈот: Упэнкэй!
Эӄылпэ!
Йынйын эймэвыркын.
Нивӄин Упэнкэ: Яа-яв!
Киткит ӄъатчаркын!
Ралкогты-ым Упэнкэ ӄытгъи, нэнэны пиринин, ӈилгэ рыкылвэннин.
Гырголягты-ым иквъи: Ӄоро!
Ӈанӄо!
Пылвынтыгыварачьын!
Гырголяйпы гыварачьын эймэквъи, ӄонпы чымче.
Ӈэнку ӈилгын гайпатлен, нивӄин: Тагам!
Киткинуӄэй ӄытиӈугын!
Ярак гыргоча гэтиӈулин гыварачьын.
Нивӄин Упэнкэ: Тагам!
Нэнэны гэпиригын, Каԓьачгэйгыт!
Нивӄин: Эʼми?
Гынык киткит гыргоча!
Йыкыргын ӄытытлёпгын, гыныкагты мынэрэтгъэн!
Каԓьачга йыкыргын гатытлёплен.
Нивӄин: Лылет гынинэт ӄилкымъетгынэт!
Рилкымъеннинэт-ым лылет, гэнэрэтлин киткит ыʼттъыёл йыкыргык.
Кэԓьэтэ-м гэпирилин-ым, миӈкри, уйӈэ, пэтле гэтиӈулин ӈилгын.
Го-гок!
Эӄылпэ!
Нэнэны-м эʼмитлён?
Тынвыркын!
Лымӈэ ӄааӈкатгэ!
Нэнэнэӄэй йынйыну нъэлгъи.
Йыкыркычыкогты йынйын эрэтгъи.
Тэргатгъэ Каԓьайӈын: Гы, гы, гы!
Тыйыкыргылвыгъак!
Йынйыныткынык гэлвыԓьэтлин, ымыԓьо гэлвылин, ръэнут: гыткат, левыт, ӄэптин, ымыԓьо!
Иквъи Упэнкэ: Гук!
Ӄынур гым-ым Кэԓьэк армаӈ ваԓьэгым!
Гамгаваратык амкавыӈ ваԓьэгым!
Каԓьачгын иквъи: Мэчичьу эргавыркын!
Ӄэлюӄ-ым, иквъи, йыӄӄэй ӈан тынмыгыт!
Йынйынык ӈаргын Каԓьачгын ӈытогъэ, тылеркын-ым нотаггы, тыляма-м ынӄэн амӄынъычо тэргатыркын.
Нивӄин: Гук!
Упэнкэнэ гэнанмэгым!
Ынӄэн-ым ынӄэн нутэнут ымыԓьо гэнлетыԓьэтлин, аӈӄак чымче.
Ынкы кукэтэ аӈӄакэн мимыл нинэривлыӄин, йынйыныткынык нинэттьыӄин.
Ынин нымэйыӈӄин кукэӈы, ӄынур яраӈы.
Ымыԓьо аӈӄакэн гынник кукэтэ нэнаймэӄэн: мэмыл, пэврамэмыл, унъэл, рыркы, каӈъэралгын, умӄы, канаёлгын, рытэнылгавкы нэнаймэӄэн.
Аӈӄакэн мимыл гэтьэрылтэтлин.
Ынръам нивӄин: Тыттынратыркын!
Опопы мъэчэгъэк!
Ӄонагтэ валята гатраленат, лёлё гагтолен, ӈэранмынга нинэнрыӄин, мынгытӄлеккэн ыʼлёӈэт амӄынъычо нъэчеӄин.
Миӈкри йынйын ӈылетыркын, ӈэнри нъэчеӄин, ымыԓьо йынйын нинэнпиӈкувӄин.
Ытръэч.
Ынпыначгын-ым ӈирэнэккэԓьын, аккагты нивӄин: Ӄылвэгилиркынитык!
Нылвэгилиӄинэт, ӈирэӄ ылвэт нэԓьунэт.
Эмылвэтэ гагаймычьавленат.
Нивӄин-ым ынпыначгын: Аʼтав ӄун, ӄэлгаргэлеркынэтык!
Ынръам нивӄин: Гук!
Тылвавыӈӈогьак!
Опопы колекатачга мылейвыгъэк!
Нивӄин ытлеӈи: Рэрэӄын-ым!
Ӄылейвыги колетакачга!
Ымыԓьо коон тэйкынин колекатыткынык, йыкыргын-ым тэйкынин, ӄынур конэн, ампылвынта рыкылвеннин йыкыргэпы.
Колекатыткынык вакъогьэ.
Пылвынтыкаӈонаӈачга ӈойӈыткынык кыплынэн.
Гэръилелӄытлин.
Йичьэмиттумгын гапэлялен.
Пэнин иʼрэмъетыԓьын.
Тыляма ӄынур конэкон нъэлгъи колекатычгын.
Ӄынвэр эвыр ӈэнку конэк ыʼттъыёча яраӈы вытрэтгъи, гуйгун-ым нъэлгъи.
Ынкы пыкиргъэт, ӄлявыл рэсӄиквъи ралкогты.
Рэлкучыку уйӈэ мэӈин, вусӄымчыку.
Ытръэч ыннэн ӈэвысӄэт ныйылӄэтӄин.
Гэрэсӄивлин, гивлин: Мэй, мэй!
Ӄыгъев ӄун!
Ӄычайпатгэ!
Ӈэвысӄэт этлы эгьевкыԓьин.
Нивӄин ӄлявыл: Опопы лёԓьолгын мыниригъэн!
Ынӈин мыныгьеквъэн опопы!
Ӄлявыля лёԓьолгын гэпирилин, панэна йылӄэтыркын.
Ӄынвэр ымыԓьо лёԓьот гэпирилинэт.
Панэна йылӄэтыркын.
Ӄынвэр гарычгатлен, ӄынвэр-ым ӈан гоммачайпылен.
Панэна.
Уквэннин-ым, ӄонагты янра йыннинэт, панэна ныйылӄэтӄин.
Ӄынвэр-ым иниргиӈчыку нъэлгъи.
Ӄынвэр апаӄатлынэн.
Ӄынвэр-ым ӈытогъэ, конэткынык ӈэлӄиквъи, эквэтгъи.
Ынкы гэгьевлин, гантолен, гакытгынтатлен ӈавысӄатыйӈын.
Конэта пэнин тылеԓьын.
Пэнин ӈэвысӄэт вэлеркылеԓьын.
Эвлыналгыӈойӈыԓьын конэкон.
Налгыӈойӈэпы пирисӄычетгъи.
Панэна тылеркын.
Нивӄин: Яв-яв!
Ӄэнъатчагэ!
Конэкон ӄъарэгын!
Эʼнӄу лыгнин.
Ӄынвэр налгыӈойӈын рылыпъэннин, ымыԓьо ыʼттьым рылыпъэннин.
Нивӄин ӈэвысӄэт: Гэээй!
Трэӄыркын ӈот!
Ӄынвэр-ым конэԓьын аӈӄак пыкиргъи, аӈӄачормык аӈӄаԓьынымным нымкыӄин.
Ӄол ынпыначгын ӈэнку ваԓьын нивӄин: Го, ети?
Ии, тыетгъэк!
Мэӈ ӄ окэнайгыт?
Эʼтки ыяакэнайгым!
Наӄам рэӄыԓьигыт?
Ейвэлигыт?
Вынэ, ӄырымэнайгым!
Наӄам ӈанӄо раӈӈытагъэ?
Опопы ӄыпэлӄынтэтги!
Эвыр эпэлӄынтэткэ ритгьэ, ӈутку пэтле наранмыгыт!
Эʼквыргъам рэӄэ мыпэлӄынтэтгъэк?
Уйӈэ гымнин этыленэӈкэ.
Гымнин тэлмычгын варкын, эвыт лымӈэ мыйылгыт!
Таӄъалӄыл эʼми ратвагъа?
Эʼквыргъам гымнин уйӈэ атаӄъалӄылка!
Гымнин-ым ӈаргын варкын ӈирэӄӄликкин короват.
Ынӄэнат ымыԓьо ӄынмыгынат.
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Гимпэтвилин-ым тыляма, гырголягты тэкичгын-ым гэнинтылин.
Гинъытвилин-ым, наӄам аʼмын ымыԓьо тэкичгын гэткулин.
Нэмэ гимпэтвилин.
Оʼравэтԓьа пааӄалгын чывинин чиниткин, гырголягты гэнинтылин.
Нэмэ рунин-ым, инъытвигъи-ым лымӈэ.
Ӈэнку гыргоча патгыргын вытрэтгъи.
Лымӈэ эмпатвэӈӈогъэ, лывавыӈӈогъэ.
Ӄынвэр ыʼваллыӈын чывинин чиниткин, гырголягты ринтынин.
Пиринин-ым нэмэ, патгыргык ӈэнку пыкиргъи.
Гыргоча патгыргык ӈэнку вакъогъэ, пэӈъивэтгъи.
Паӈъэвӈытома тэлмычгын-ым въигъи.
Оʼравэтԓьан кынмал въигъи.
Тэленъеп ӈыроргарэ, йыкыргавыԓьын-ым, аӈӄаԓьыоʼравэтԓьан ӄол, чавчывачгын-ым ӈыроӄав, ныниликвылгыӄинэт.
Вэлеквылгыма-ым нымараквылгыӄэнат.
Нивӄин-ым йыкыргавыԓьын: Опопы мыныяамэлгаррачвыӈмаравмык!
Нивӄинэт-ым ӄутти: Нырэӄын-ым!
Ынкъам эвыр микынэ аʼткэвма нылӄэгнэвнин рыпъё, опопы мынынмыгъан!
Ӈэнку чекыяа ыннэн ӄоӄоӈалгын нынитлитӄин.
Киткит вытрэтыркын.
Нивӄинэт: Эвыр микынэ рэнӄэплюнтэнӈынин, эвыр ынӄэн ымъычычоӈэт рэегтэлгъэ.
Эвыр энӄэплюнтэткэ рэнтыгнин, ынӄэн-ым мытранмыӈын!
Ӄырым ӄээӄынуӄэй ныегтэлгъэн!
Чавчыначгын-ым янотгьэ, ӄэгнэвнин, рыпыткэвнин.
Иквъи ынӈот: Га, га, га!
Тынпыткэквъэн!
Ӄол-ым вэтчагъэ кавраԓьычгын, лымӈэ рыпыткэвнин.
Йыкыргавыԓьын-ым ӄол ӈан-ым ӈан, алвагты ӄэгнэвнин, галягъэ.
Нивӄинэт ӈирэргэри: Опопы мылӄ агнавычгатгыт!
Нивӄинэт: Йынйын мынтэйкыгъэн.
Майӈыовэлӄачгын мыныгтывэнтыԓьатыркын!
Ӄыкэттыватычгатгэ!
Опопы эʼннэпы рыленылгавкы.
Ынкъам йынйыныткынык мынынвакъоквыт.
Эвыр ратэргатгъа, тэнӈу мытрэлгыгыт!
Ынкъам йынйыныткынык нытрилӄин, ымыԓьо ыʼвалыйӈыт гэлвылинэт, ӄыетлын ымыԓьо.
Йыкыргавыԓьын-ым тэргатгъэ: Гы, гы, гы!
Ӄутги-ым тэнӈэквъэт, иквъэт: Аʼтав гынан!
Танӈавӄлявылегыт!
Нывъиӄин-ым эвыр оʼравэтԓьан, янракэн эвиръын нытэйкыӄин.
Ӄырым пэнин эвиръын ныяагъан.
Элвэԓьин.
Чеӈэт-ым эвыр лымӈэ чавчыв, ынпыӄлявыл, вэлер-ым таӈвылгыналгын тъэр, ӈыроӄ, эвыр лымӈэ мытлыӈэн, онмычыко ӈыркирчыку нытваӄэнат.
Турнэлгын ымыӈ, ръэнут ымыԓьо.
Нывъиӄин-ым эвыр, ынӄэнат вылгыналгыт ӈыркэрчыкойпы ныгтоӄэнат, ӈилгыт.
Нытуттэйкыӄинэт нэлгыт, ытръэч нынвыӄэнат.
Этлы эвирэткэ, нытайыӈӄэн вирэтык.
Ванэван этлы атылвака чама.
Эмынӈин нынниӄин.
Нинэтэлымгыӈӄин.
Торӄоолгын нытэйкыӄин, чеӈэр турӈилгын мачвэткынык ымыԓьо нытрилӄин.
Ныплыткуӄин-ым ымыԓьо ръэнут эвиръыт, яаёлӄылтэ ымыӈ нытэйкыӄинэт, пынаквыёчгын, рамаквыёчгын, ръэнут.
Ӄынур нытэнмавӄэнат ымыԓьо.
Ынӈатал илгынэчгымкэтъулӄэй нытэйкыӄин, ыʼттъытъулӄэй чьомыткынык нытипӄин, ыʼттьысӄытъулӄэй ӄынур.
Ӄэлюӄ-ым кэӈунэӈ варкын, лявтэпы ӈилгэ нынкылвэтӄин въиԓьын оʼравэтԓьан, каӈонаӈчьомыткынык нытлетӄин.
Катамгынонрок чотчотык нытрилӄин.
Кэӈунэӈэ гырголягты нинэнилгитӄин левыт, нывэтгавӄэн, нинивӄин: Маӈэннотагты тэгъеӈыркын?
Ӈэнку варкын ӈэйӄэй, кыргысӄыӄэй, ӈэнри кылӄытги!
Лымӈэ нинэнилгитӄин.
Левыт нитчыӄин наӄам, эʼнӄу лыӈыркынин.
Итык-ым ӈэнри?
Лымӈэ нымыркэтӄин.
Итык-ым ӈэнри тэгъеӈыркын?
Ынӈатал лымӈэ нэнамӈылёӄэн: Ръэнутэт ӄыяагынат?
Ынӄэнат эвыр лымӈэ винчьэт?
Амалваӈ ваԓьыт гаканъёт нэнамӈылёӄэнат, ӈилгын-ым нэмэ гыргол нинэнилгитӄин.
Нитчыӄин, эʼнӄэтыркын.
Итык-ым элвэԓьинэт?
Ынкы нымыркэтӄин.
Ынӈатал тунӈилгэ нэнэноматӄэн, эʼми гынмылкин мачвэткынык ваԓьын.
Ынӄэната нэнэноматӄэн.
Амгылгыгыргэты нинэнкылвэтӄин, нымкъэв нынилгитӄин ӈаргыногты, ымыԓьо мынгыткэн, эвыр лымӈэ ыннанмытлыӈэн, тъэркин-ым эвыр оʼравэтԓьат, чымӄык амӈырооткэн.
Этлы тытлепы инэннэкыԓьин, рэнолгын нэнатытлёпӄэн, рэнолгэпы нинэннэӄин, рэтэм нэнанныматӄэн, пэтле ыʼттъыӄэй ӈэнку нэнанмыӄэн, пэнээԓьын орвыткынык нинэтрилӄин.
Тытлыӈӄач, рэнмыӈӄач орвоор нытваӄэн, каӈатлян яалегты.
Пагтылгык-ым эвыча ӈирэӄ варэт амволвакы нинэтрилӄин.
Нэмэ нывэтгавӄэнат, въэԓьоравэтԓьан никвъэн, каӈатлянвэпы гэпиритэ пагтылгэпы.
Нинэтиӈуӄин, нывэтгавӄэн: Миӈкри ӄылӄытги?
Ӈоонрэ ӄылӄытги?
Ныгтыӄэн, нэмъарӄэн.
Эʼнӄу лыӈыркынин.
Итык-ым ӈэнри?
Нитъыӄин, нымыркуӄин.
Гэй!
Ынӈин!
Ынръам ӄаат.
Ӄынур гынмылкин рэлкукин вэтгавкэн.
Этлы эвыргыргэткэ.
Эммэрынрэ нычейвыткуӄин, ымыԓьо эӄуликэ нытваӄэнат вэтгавма.
Нэмэ нэнамӈылёӄэн пэнээԓьын, нивӄин: Этыӄун аʼргыргын ӄулиникэк ратваӈӈогъа?
Нинэтиӈуӄин.
Нивӄин пэнээԓьын: Ӄырым, ӄырым аʼргыргын, аʼӄавагыргын ратвагъа.
Ымыԓьо ӈотӄэн лылепыԓьын вэтгыры ӄытвыгын.
Этыӄун вайыӈӄэнына микынэ аʼӄавагыргын, ӄачмывагыргын ратваӈӈогъа?
Эмыннэнъют таӈамвэтгыры ӄытвыгынат ымыԓьо!
Ӄол-ым тэӈома нитъыӄин, нымыркуӄин, ӄэлюӄ-ым пэтле рэвъигъэ.
нывъятӄэнат, амӈачыӈкы нытчыӄинэт.
Нэмэ ӈачыӈкы ныкылгэтӄинэт.
Мэӈин гынмыл ярайпы гэквэтлин въиԓьин орвыткынык, нинэнгэкэӈыԓьэвӄин: Гут, гут!
Лыгиыр-ым ӄол пэнээԓьык омака нынԓьэтэтӄин.
Эвыр-ым ӄлявыл, гаттэ ымыӈ, ӄоръачоолгыӄай ныппылюӄинэӄэй нинэтэйкыӄин.
Ытръэч-ым кэгынмилгыт этлы айпыка.
Нытайыӈӄэн йыпык, аммынга нинэнрыӄин ӄоолгын.
Эӄылпэ рэмкын нымигчирэтӄин.
Еп ӄаат выенторкыт.
Ымыԓьо плыткук тэгнымэлӄин ынӄэн.
Ӄынур егтэлԓьэт ымыԓьо нэнаркыпчевӄэнат ӄаат.
Ӄэлюӄ-ым амгытката эʼптыткуркыт ӄаат, оʼптыма ӈэнри тылеԓьыт.
Ымыԓьо тъэр рэмкыт гаяалятленат, ымыԓьо лылепыԓьыт.
Ӄаат илюкэ нынъэлӄинэт.
Тагам, пыкиргъи!
Тагам ныкылгытвэтгъэн!
эмтэкичгэ нэнаръэӄэн.
Янор эвиръын нычвиткуӄин, ныгтыӄин-ым ымыԓьо, акэрка пэнээԓьын нытчыӄин.
Ӄутырык нытиӈуӄинэт эвиръыт, ӄутырык мынга нытакэчгэнаръэӄэн.
Миӈкри ӈан гылгын вытрэтгъи, нытайыӈӄэн ӄынур.
Ытръэч ӄэптикин нынэляӄэн иръын, ӄэлюӄ-ым эвычаӈ варкын.
Ӄутти-ым янра киткит ыяа нынԓьэтэтӄинэт эвиръыт.
Ныпилгычвиӄин пэнээԓьын, эʼлегйи ӄорэн ԓьулӄылык найпатгъан.
Ымӄоолгын, эвиръын, ӈилгын мычеэръо нычвиӄинэт, ымыԓьо пылвынтэн: валы, гаттэ, тааʼкойӈын пэнээԓьык чымчеӄэй нытрилӄинэт.
Амгролмык выквын нытрилӄин эвыр лымӈэ уттуут, ымыԓьо ваны.
Гынмылкин тывъё варэвар волвакы рытрэԓьё, гыткак нытрилӄин, амчече.
Нъомръав нэнаръэӄэн выква, эвыр лымӈэ уттэ, ӄынур ӈотӄэнат гыткат ынинэт, въиԓьырэмкынутэчейвыкинэт.
Орвыкэн этэлевыт нычвиткуӄин нэмыӄэй.
Оргоор ӄоныръым нэнчимиръэквъэн ымыԓьо, эвнэмчеткукэ кыеӈэвыр.
Ӄэйвэ ӄутырык валята нычвиткуӄин, миӈкыри эчвиткукэ, энчимиръэвкэ ӄулиникэк юрэӄ ӄаарамка нэрэймитгъэн.
Ынӈатал ныкылгэтӄин рэмкын, ярагты нытэнмавӄэн.
Гынмылкин пэпээԓьынԓьэтэтыԓьын ӈэранӄатчеӈа.
Ӄоныръым амгролмык пэнээԓьык ныпэлӄынтэтӄинэт, гынмылкин-ым яачы тынеԓьын игыр янотыркын, ӄутти-ым эмынӈин нэквэтӄинэт.
Ынанъяачы ӈэранӄатчеӈа рытьё эвъянвыткоԓьылӄыля тивыйгыӄэй рынрыркынин, ярайпы рыԓьататъё.
Кэткэтӄааӄынъяа ныӄулиԓьэтӄин, нъэйӈэвӄин: — Вако!
Яко!
Ръэт волвакы тивыйгэ ныкэлиӄин, аʼтав лыгэн нычвиткуӄин, ярайпы гынмыл аймэтьё выквылгыӄай, мычеэръыӄай ынкы ръэтволвакы нинэтрилӄин, нэвъянватӄэн, ӄынур йъэепы нутэсӄык пыкиргъэт.
Выквылгыӄай ынкы амӈалгыл майӈыӈагчыӈо нынъэлӄин, эквыэнмычго.
Юрэӄ ӄулиникэк пэнээԓьын рэпэлӄынтэтгъэ кэԓьэну, рэӄу.
Этъоӄааӄын ярак киткит эймэвэ, лымӈэ тивыйгэ ныръэткалеӄэн, эʼйӈэвыркын-ым: — Вако!
Яко!
нинэннэӄин.
Нотасӄыӈӄач, айколык эвыча авчерпылвынтычгын нинэтрилӄин.
Ынӈатал гынмылкин пэнээԓьытуннэлгын айколё нэнанрыратӄэн.
Ныткивӄин ӄунэче, эвытлымӈэ ӈирэче, пылвынтын эʼми айвэ пэнээԓьык пэляё, тъэр, пууръу тымӈэоттыӄагтэ нинэтэйкыӄинэт, тааʼкойӈын, валы, гаттэ (ытръэч аʼлыгаттэ ӄонпы этлы апэляка), панааԓьэты нылӄытӄинэт, ӈэлвыл ӈэнри нагтатӄэн.
Гынмыл этлы атвыка, ӄаат ынин яаёт, найвалявӄэнат нотанԓьатанма.
Мыкрэмкын, чеӈэт чавчыв гэвъилин, чеӈэт эвыр ӈъочьын, тымӈалголяӄ тъэркин, нылӄытӄинэт ӈэнри.
Тъэр чымче рэмкын варкын, ымыԓьо нылӄытӄинэт, ӈэвъэнйыръын кынмал.
Илюкэ эргатык вак, прэрэм ныпатӄэн, ӄымлят омака нэнаёӄэн.
Мэӈин етыԓьын оʼравэтԓьан, тъэр ваԓьын, панааԓьэты нинэнԓьэтэтӄин тымӈалголяӄ ръэнут, ынныӄэй, кыкватъалягъеӄай, нанывъеӄай, лыгэкыкватъолӄай, эмкиткит.
Турыпкирык пэнээԓьык, чаата ныгрыӄин, чааткэн кагэпынмын амгролмык левтык нэнанрыратӄэн, киткит ыяа панрэвкы, айвэкэн-ым чеӈэт пэляёт ымыԓьо утъымыт, ръэнутэт ынкэчыку варкыт.
Нэнанӄамэтвавӄэн панааԓьыйӈын левтык ыʼттьыёча, ӄымляӄая, эʼлегйитъулӄэе, кыкватъолӄая, рэӄэ.
Ӈэлвыл пыкирыркын, ныӄаанматӄэн.
Тъэр-ым эвын рэмкын, ымыԓьо нэнаӄаанмыӄэн, эмыннэнъют нэналпынрыӄэн чеӈэт айвалӄыл тэгъеӈу нинэлгыӄин.
Ӄопӄычьепы найваԓьавӄэн, пэнээԓьык чымче нытрилӄинэт рытынтэ, мыгрынымкын, ӄынур магны нинэтэйкыӄин, тынмай-ым нынны.
Уттэ нэнаръэӄэн.
Лымӈэ нэнантыяатэгым.
Ныпавӄэнат рэмкыт, нычайпатӄэнат пэнээԓьык.
Ӄымлят-ым мычеэръо нэнанрамавӄэнат.
Егилгын ымыӈ, ымыԓьо левытти ныпатӄэнат, тъэр нымкыӄин ӄаанмы.
Ыʼттъым ымыԓьо йынйынык нынлывэтӄин пэнъёлгык, ӄупӄычьылгын нэмыӄэй киткит, эвыр эвнэнлывэткэ, риӄукэтэ, рэӄэ рэнугнин, эвыр лымӈэ иʼгэ.
Тынмагчыӈын-ым ынӈатал ныплыткуӄин, пэнээԓьык ыʼттъыёчаӈӄач волӄытвэгыргыгьет.
Ныплыткуӄин рэмкын нытинэӈэӈӄин, лымӈэ выквыӄай ныппылюӄин, эвыр лымӈэ уттыӄэй ӈилгыӄэе нинэнкылвэтӄин, тивыйгыӄэйык нинэнилгитӄин, нэнамӈылёӄэн: Мэӈин-ым рэвъигъэ, рараӄыткоӈӈогьа, эʼӄэрэӄэ ратваӈӈогъа?
Ымыԓьо рэмкын ӄонпы этлы эвыргыргэткэ, нытлепӄин ымыԓьо.
Ӄэйӈун, ӈотӄэн!
Ӄэйгипэ ӄулиникэк пэтле рэвъигъэ.
Ынӈатал рэмкын амманаӈ нэквэтӄин, миӈкы яраӈы варкын, вэтгырыӈ нэквэтӄин ӈэнри.
Ынӄэн-ым ынӄэн авынраԓьа, мэӈин ваԓьын оʼравэтԓьан, гынмылкин тывъё нэчгымкэтьулӄэй, нынны энагал, ээкык чымчеӄэй нанвакъоквъан, ӄынур оʼравэтԓьан нанӄамэтваквъан, ыʼттъытъолӄайыткынык.
Эʼми титэ ӈан рэмкын ӈан ныӄамэтвасӄэвӄэн, ӄынур тайӈыквыт нанӄамэтваквъан.
Эвыр мытлынча ныткивӄин, мытлыӈэн кивкив галягъэ, тайӈыквык нынитлитӄин.
уйӈэ тынӈапрытын, тымӈэӄаарыннылгыӄай нинэчвиӄин, мачынан ныппылюӄинэӄэй.
Ныкилвэйӄин, ӄынур гырок килвэйык.
Нимлыръуӄин-ым нэмэ, мэӈин-ым эвъянвыткоԓьын ӄымилӄэйык ныпъюӄин, нэвъянвыткоӄэн нэмэ, нивӄин: Йъаяӄыйӈо тынъэлгъэк, риӈэпчиӄэну тытэйкыгыт!
Эвыр этлы ынӈин этэйкыкэ, мимлык эчейвыкэ, эвъянватка, ӄулиникэк гыткат ратъылыӈӈоӈыт, рэннунӈыт.
Ынӈатал ныплыткуӄин.
Ытръэттэгын.
Екуннин эʼӄэтэгинӈыԓьын гатанӈыма, эрмэчьу лынъё, мурык рамкэты рамаравӈыгъат.
Аʼӄамараквъат.
Куннин-ым рэмкын.
Рыпэт ӈыроргарэ аёгты пэлянэнат, гэйичьэмэ ӈирэӄ Лявтылываԓьын ытри Чыкэгрэв.
Чымӄыл-ым ӄол, йъэлгытомгычгын.
Ытръэч-ым гэӈирэмъэмитэ, гарыннымъамэта нъэлгъэт, ӄутти гэткулинэт ымыԓьо, эмӄэгнэвэ.
Ынӄэната айылго лыӈкы паагьат, гынтэквъэт.
Атаӄъака нутэк нъалыӈӈогъат, ӄопӄатыӈӈогъат.
Иквъи ынӈот, ивнин Лявтылываԓьына Чыкэгрэв: Ынпычьигым!
Опопы ыʼттьыёлягты амгымнан мыгагчавакватгъак.
Юрэӄ ярак мыпкиргъэк, турык рыягнавкы таӄъанԓьататыԓьыт мынгагчаватынат.
Эквэтгъи.
Танӈыт-ым ытръэч катам мынгыткэн нъэлгъэт.
Екуннин аʼӄатагэнӈыԓьычгын гэккэлӄыле, аталтанӈэпы рымайӈавъё эккэлӄын, илгымыргэвыԓьыт, ӈирэргэри, йъаяпэраԓьыт, ыʼттьыёл эмчейвэ кылявыркыт, ӄутти-ым яачы таӄъайӈагьат.
Гаглытыляркыт, ӄынвэр атаӄъакыԓьыт ӈирэӄ найъонат, гэӈирэӄмъэмилинэт.
Нивӄин Чымӄыл: Гу!
Наранмымык!
Мынорвыйпымык!
Ӈыроӄ орвыт ачгыта нэтрилынэт, йыпыянво.
Пирӄыгъэт яачы, гынрыру лыгнинэт эймэвыԓьыт.
Екуннин эʼӄэтэгинӈыԓьын гаккалӄылма пыкиргъэт.
Вэтчагьэ, гырголягты пиӈкугъи Яконнэчгын, катам гээвмэл.
Эмӄынпиӈкук ԓьолӄылыйпыян янра рытчыркын.
Панэна ныпиӈкучитӄин, мыргэвтэлет чечгэӈчыкойпы янръатгъат.
Иквъи Чымӄыл: Ии!
Гынан-ым ӄылӄэгнэквын!
Еԓьо!
Гынан!
Ээ!
Мачынан гымнан!
Рынныкъом пиринин, ырыт.
Ивнин ынӈот Чыкэгрэвынэ: Катам гытолгэпы ӄынпыткэквын, мэӈӄъом эвыр панрэватгьэ мыргэв!
Яв-яв!
Ԓьолӄылыйпыян йытычьэтыркын.
Этыӄун кытрэлгыпы мынпыткэквъэн!
Ваарват тиӈунин рылпык рымагты.
Ток!
Пэӄэтатгъэ Екуннин, тэтъын-ӈан въэвъентогъэ.
Накытгынтыпэнрыгъан ӈирэнлеӈу.
Чымӄылена илгымыргэв йыннин, ынанчинит йымнэн, ымыԓьо элгыйъаяпылвынтыавэръыгыргын.
Танӈырымайӈавъё гынтэквъи, танӈыт-ым кынмал.
Таӄъы нэймитгъэн.
Ынкатагнэпы паагъат аʼӄамаравкы.
Ытръэттэгын.
Мэлгытанӈычгыт аӈӄайпы лейвыԓьыт.
Чаак пыкиргъэт, эквыйынрыйӈын нагалягьан, ыʼтвэ, чымӄык амӈыроёт, чымӄык-ым амӈыраёт, аммытлыӈэн-ым ӄутти.
Аӈӄачормык чавчыват атчыта нъатчаӄэнат.
Нытэвыԓьатӄэнат, ныгаляӄэнат, ӄынвэр йынрэпы мъэмитэ ныйъоӄэнат.
Гук, гук!
Ӄутти мэмлычыкогты ныпэӄэтатӄэнат, ӄымэк гынунык рэмкын нэткугьэн.
Яврэнак гэкэӈыԓьыт утчыку нылейвыӄинэт.
Танӈа-ым аʼмын начамэтатгъан, нъатчаӄэнат.
Эвыр-ым эймэквъэт ӄэгнэвмич.
Пов!
Пов!
Ӄутти ачааттэкгыпы ныпэӄэтатӄэнат, ӄутырык ӄаат нанмынат, чейвэ нъэлгьэт.
Ынкатагнэпы элкыне ԓьувылгыгъэт, маравкы паагъат.
Ыннэн аʼачек нотайпы лейвыԓьын, ӄликкин ярат, наӄам уйӈэ мэӈин егтэлԓьэн, эмвъирэмкын ымыԓьо.
Гытъэтгъи, армачьырагты рэсӄиквъи, эмпэнээԓьыт нарычгатваӄэнат.
Ымыԓьо тэкичгын ынанчинит гапатлен кукэк, гэткивлин ынкы, йынӄэтык галвавлен, ымныкэрэт нывэтгаквылгыӄэн въирэмкын.
Эргатык энааԓьэты рэсӄиквъи, лымӈэ такэчгыпатгъэ, йылӄэтык лываквъэ ампанааԓьывэтгава.
Ӈанэнӄач нэмэ рымагтэты рэсӄиквъи эмынӈин.
Ымыԓьо ӄликкин ярат эмрынгиитэ ёпаннэнат, ӄынвэр въэрамкывэтгав валёмнэн, палёмтэлнэн ымыԓьо.
Вилвил-ым пиринин, мыквил, ыныкрагты гэквэтлин.
Наӄам въирэмкын яалятгъэ кынмал.
Эвыр миӈкри рэмкичиркын-ым, ӄонпы эԓьукыԓьин омака ныетӄин, рэӄык лылек эвытрыкыԓьин.
Ӈан-ым ӈан аʼачеӄӄай, въирэмкытумгыӄэй, ӄонпы эӈэӈытвигъи, мэйӈэӈэӈыԓьу нъэлгъи.
Энмэн чавчыв эӈэӈыԓьын, ынин ӄунэкык тылвыннэнчьэн въигъи.
Пыннытвагъэ ынпыначгын: Гук!
нивӄин.
Опопы мылӄытырэрыӈӈогъак, эʼми ӈан, микынэ пиринин?
Увик-ым панэна рэлку варкын, этлы энрэӄэвкэ ванэван.
Ӄырым нынутынԓьэтэннин.
Тагам, нивӄин, ӈирэӄ ӄаат ӄыкылгэтгыткы.
Иԓьуткугъи, ӄаат энатватынат, эквэтгъи, тылейӄэтгъи, пэӄэтатгъэ, анӈатгъэ.
Ымъылёӈэт арычгытвагъэ, ӄынвэр ӄутгъи, ныватгъэ, ӄаат-ым пэӈъивэтыԓьыт, ӄынур майӈыяайпы пыкитԓьэт.
Ымыԓьо нутэнут гитэнин, эвын уйӈэ.
Эргатык нивӄин: Ӄол гаканъён ӄыкылгэтгыткы!
Иԓьуткугъи, ӄаат энатватынат, тылейӄэтгъи, пэӄэтатгъэ, ӈэранъынёӈэт арычгытвагьэ, ӄутгьи, ныватгъэ, ӄаат-ым, ӄынур яайпы пыкитԓьэт.
Эргатык-ым нивӄин: Ӄол гаканъён ӄыкылгэтгыткы, эвыр-ым гымнин элгарӈыттыкэн ыʼттъын ымыӈ ӄыквутгыткы.
Гъыттьыма мэквэтгъэк.
Ӄынвэр ытлён ӈыронъылё арычгытвагъэ, ӄынвэр ныватгъэ.
Тыԓьугъэн, ивыркын.
Ӈан-ьм ӈан!
Гыргоррамкык ээкэгйит вотытваркын.
Галгаӈавкаԓьанотак, вусӄынутэк, янрамъанотак!
Эԓьоткоӈӈогъэ, иԓьуткугьи, анӈатгъэ, ныватгъэ, увэкычгын пиринин, тыттунин, ӈачгыяаррылгытлыӈын тыттунин, ӈачгымынгытлыӈын рилюнин.
Мранъяаррылгытлыӈын тыттунин, мранмынгытлыӈын рилюнин.
Ӈачгывэлыпрылгытлыӈын тыттунин, ӈачгыкэрватлыӈын рилюнин, мрайпы-ым аʼмын-ым ынӈин.
Эʼтти-ым тытгунинэт, ымыԓьо мынгыт эюгъэт.
Йыкыргычыкогты тыттунин, ӄынвэр лылепгъи, вакъогъэ.
Иквъи ынӈот: Гук!
Турэйылӄэтгъэк!
Ӄэйгипэ ынйъэлгыӈэт йылӄэтгъи.
Нымытваӈӈогъат тэпэнинэӈэ.
Мэлёталгын рэӄокэты ӈавтыӈгъэ.
Иквъи ынӈот, ивнин: Кытьаткэ еӄааӄ нивлыӄин!
Ӈэвъэнэ уʼвэӄуч ивнин: Ӄыпичыгичиги!
Амӄынъычо амъёмроттоот нинэрэтӄин.
Нивӄин Нутэӈэвыт: Ратанӈавӈэн!
Тыӄупӄэтгъэк!
Нивӄин ыʼвэӄуч: Наӄам гынанчинит ӄылейвыги, ӄыпичыгичиги!
Рэрыӄ-ым!
Вэԓьыттьыгыткалгыӄай рэннин.
Эʼнӄу лыгнин милютэтэ.
Опопы лымӈэ амгымнан!
Матачьылгын гэрэтлин, чавчывавъагтэ ралӄаӈынвэпы рэннинэт.
Эʼнӄу лыгнинэт ӈэвъэнэ.
Анӈэнайпыгъэ ӄынвэр ыʼвэӄуч: Наӄам эвлыеӄаавагыргыӈкы аʼнӄатычгатыӈӈогъэ.
Опопы мычвигъэн чымӄык!
Чывинин.
Тымнэн.
нымтумгэ нэналвавӄэнат.
Ӄынвэр ӈытогьэ Кэйӈывилю, гыткайпы пирининэт, ярагты ривлынинэт.
Чегытук ӄол гатвален эрмэчьын, Кэйӈывилюн армаӈвагыргын валёма гэнтэ, ынӄэн-ым ынӄэн гапойгыма эквэтгъи.
Ванэван этлы эйылӄэткэ.
Ымъычычоӈэт нылеӄин, ымнымъеквэ ампынлёта нитӄин.
Иаʼм ытлён эйылӄэткэ, нымнымыт иквъэт.
Наӄам ытлён тылвавыркын.
Ымкувчемгъота.
Мэйӈылинлиӈэ.
Ӄынвэр-ым Кэйӈывилюн яраӈы ԓьунин: Эʼмитлён Кэйӈывилю?
Кэйӈывилюн ытлыгын нивӄин: Ӄыпаӈъэвӈытогэ, ӄъатчагэ!
Нотагты гэлӄытлин, пэтле рэетгъэ.
Ӄырым, ӄырым!
Миӈкри ӄытгъи, маӈэнӄачагты?
Ӄэйвъэм рэетгъэ пэтле.
Ӄээӄын ӄыпаӈъэвӈыторкын!
Ӄырым!
Амкувчемгъота тылвавыркын паӈъэвӈыток.
Эʼми Кэйӈынилю?
Эвыр-ым гынан чимгъутэ!
Ӈотэнӄачагты гэквэтлин ръэтъеквэ.
Эвыр рагалягъа, райъоӈын!
Кычавычьатгъэ, йъонэн, пырӄаӈайык.
Эвыр-ым тутԓьук Кэйӈывилюнэ вилют къэлитэ йымнинэт.
Мэй!
Этыӄун Кэйӈывилю этлы эԓьукэ?
Ӄырым!
Наӄам тэгьеӈу лыӈкы, аʼмын-ым мынылӄыритчыӄиквъэн!
Рэрыӄ-ым!
Ытръэч-ым выёгты выквылгыӄагтэ-ым ыннэнъют тылямакэн мынэймитгъэн!
Выквылгын ӄэплюнин катам ярамэл.
Пиринин, рыԓьэтэннин.
Яв-яв!
Йъарат нынпылюӄин!
Эйминнин-ым элвэԓьин мэйӈычьын.
Ынан элвэԓьин.
Ярамэл ваԓьын выквылгычгын.
Мэткиит рилгиннин.
Кэйӈывилю-ым пынлёркын?
Юрэӄ-ым чымче варкын.
Къэли йыннин, вилют вытрэтгъэт.
Выквылгын пиринин ӄонмынга, ӈагӄалетлы ринтынин ыяа.
Гынтэвысӄычетгъи кавраԓьычгын.
Яв-яв!
Ӄээӄын ӄъатчагэ, гымыграк ӄыпаӈъэвӈытогэ!
Аалёмка кычавычьатыркын ръэтъеквэ.
Нымнымэты пыкиргъи, айгоонкэнагты.
Ыʼмто?
Ԓьугъэн?
Эʼтки.
Раӄылӄыл!
Раӄылӄыл!
Эйылӄэткэ рагтыгъэ-ым кычавычьата.
Рагтыгъэ нэмэ Кэйӈывилю.
Нивӄин ынпыначгын: Рэмкыԓьын-ым эʼми?
Ӄо!
Гынтэквъи.
Тъэйӈэквъэн, тыӄулиԓьэтгъэк!
Аалёмкыԓьэн наӄам.
Йылӄэтгъэт.
Ытръэттэгын.
Аʼйӈама ынвылю нымкыӄин ылвэт нынмыӄэнат.
Рагролмык нинэтрилӄинэт.
Ынкы нытваӄэнат ымъычычоӈэт.
Амӄачакэнак нытэкичгычвиӄин, нинэнпэтӄин ытръэч рилеӄъыттъым эвнэмчеткукэ.
Линлиӈ-ым агтокыԓьэн, прор-ым чывик нытайыӈӄэн.
Ытръэч нылевтычвиӄин, этлы энвэнӈыкэ, пилгын нинэтиӈуӄин, нанӄытъол нинэчвиӄин, мранкылпак нинэнръэчумкэвӄин пилгын, кэлилы нинэмутлыттьыӄин, этлы эйыръэткэ, наӄам ӈилгыӄэе, нивлыӄинэӄэе нинэнкылвэтӄин.
Левтык ыʼттъыёча, аймакык ыʼттьыёча гыткат ӈалгыл нинэтрилӄин.
Нывулӄытвиӄин.
Ԓьулӄыл ылвин иръэ нэнаръэӄэн, милгымил ынкы нинэтрилӄин, еӄааӄ ылвин чотчото нытчыӄин.
Эргатык-ым эӄылпэ ныгъевӄин инъэ, турыгъевкы вытычгын янра ныгтыӄин.
Гынмыл этлы атвыка - кэлилы мранкылпак нинэнитлитӄин.
Нымӈылёткоӄэн, ӈэлгыӄайгыпы тивыйгыӄэйык нинэнитлитӄин.
Илгиӄэтыркын кэлилы-ым ынӄэн.
Тивыйгын-ым мынга нынрыӄин.
Нынэтгавӄэн, нивӄин: Этыӄун лымӈэ яачы кынтагыргын ратва!
амгытката эмыннэнъют.
Эвыр вэтгыры, эмтыргытъулӄэе, эвыр-ым ӄонпы ыннэнчьэн, эвыр лымӈэ ӈирэӄ.
Ынӈатал ӄонпы тынӄыннэнчьэн, ытръэч амгытката нэналпынрыӄэн, мэӈин чавчыв, гаймычьыԓьын, чымчекин, ръэнут.
Левытти-ым тъэр мэвын, ымыԓьо этынва нинэнрыӄин, вайыӈкы рыногыргэпы, ӈылгылык нинэнитлитӄин.
Левытти ӈэнку нэнаймэӄэнат тъэр нымкыӄин.
Эвыр-ым гаӄэтыкватленат, нинэнлывэтӄин, пэнъёлгычгын нинывинтыӄин.
Ынкъам пэлгынолгын ганалгыма нинэчвиӄин, амъянра нэнаргыӄэн, ӄынур мыӈикин тытыл нэнэноматӄэн, чеӈэт-ым омом тэгъеӈу лыӈкы.
Ынкъам пэлгынолгыӄай гынмылкин рытьё ӄэптик нэнайпыӄэн, ниԓьуткуӄин, ӄынур мыӈикин.
Тъэр-ым эвын варкыт ярартэ, ыннэн-ым, ӈирэӄ-ым, нымкыӄин-ым, ратваӈыт, ӈирэнлеӈу нэнрыркынэт, ӄутти вэтчаркыт-ым тымӈалголяӄ пэнъёлгык амгролмык, ытръэч яачы ӄырым.
Нытипъэйӈэӄинэт ымыԓьо: Эв-эв-эв-эв!
Пэнин ыʼттъыютԓьэн грэп ныяаӄэн, яракэн-ым авынраԓьын амынан нытипъэйӈэӄин: Га!
Мэӈин!
Левытон!
Ымъычычоӈэт йынйын нывинтыӄин, тылгылевыт нынвэнӈыӄин, нэнайваръавӄэн, нэмэ гаӄопӄычьыма нинэнтыӄин.
Прэрэм нинэтэйкыӄин, ымныкэрэт нываӈэӄэнат ӈэвысӄэтти.
Эргатык лымӈэ инъэ ныгъевӄинэт, еп эргыръока, киткинуӄэй ныйылӄэтӄинэт ӈэвысӄэтти.
Ынӈатал ымыԓьо рэмкын ныӄорагыркэӄэн.
Этлы атытлёпка тытыл.
Ныръилеӄинэт.
Тытԓьыттъыёча нынпыӄэн ӈэлгылгыӄай, ръэнут.
Мэӈин ыʼтгьыёча ныпкирӄин, ынӄэнына ӄэлюӄ-ым нэйминнин.
Пэнъёлгык эчьытъулӄэй нинэтрилӄин.
Нэмэ нотагты нинэнинтыткуӄин, нырагтыӄэнат, прэрэмыт тайкыёт тъэр, эмныппылюӄинэӄэгти тытлык гыргоча, вочвычьыткынык.
Мыкрэмкэ ынӄэн нинэпириӄин, мэӈин-ым нимпэӄин, налпоттыркын.
Ынӈатал нытытлёпӄэн тытыл, рэмкын нырэсӄивӄин ралкогты, нэнанкававӄэн, ынӈатал ныплыткуӄин, ярагты нылӄытӄин, чеӈэт-ым нэвъянвыпчыткоӄэн авынраԓьын.
Пэлгынолгын-ым гынмылкин йыпъё тъэр ваԓьыт оʼравэтԓьат, ӈалгыл ӄэптик эмӈирэют нинэтипӄин, ныпампычетӄэнат ымыԓьо.
Ӄол нивлыӄин пампыч тайӈыквык нытлетӄин.
Ынӈатал чеӈэт нымкыӄин айвалӄыл ылвин, миӈкы чиниткин пэнээԓьын варкын, ӈэнри ныялгытӄэн, миӈкы ӈэнку ыяа варкын, мачынан нэквэтӄин, ӄоонмылгын ыʼттъыёлкэн, эʼми ганмылен ылвылю, ынӄэн нынԓьэтэтӄин, чымчеӄэй ныялгытӄэн.
Нэмэ гыткат, эʼми тъэр ганмыленат ылвэт, эмыннэнчьэн нынԓьэтэтӄин, эвыр рэмкын ныйъоӄэн, ӈэлвыл-ым ӈэнри нагтатӄэн кынмал, айвалӄылтэ гынмылкинэт ымыԓьо нынԓьэтэтӄинэт ӈэнри.
Эвыр-ым яачы тымъён ӄэюуӄэйын айвалӄыл ымыӈ кынмал.
Ынӈатал ныӄаанматӄэн ынкы, тъэр рэмкын ныетӄин, мачынан тъэр, чеӈэт чавчыв, ымыԓьо ныӄаанмаӄэн, лылепыԓьын, рэмкыԓьын эʼмитлён.
Миӈкри мыкайвалӄыл тэгъеӈу нинэлгыӄин.
Эвыр ныплыткуӄин рэмкын, нэмэ ыʼтъымыт гэгтылинэт, пэнъёлгык нынлывэтӄинэт ымыԓьо.
Ынӈатал амъярагты нытэнмавӄэн рэмкын, ӄораӈы нэймитӄин, ныӄорагыркэӄэн.
Ӄорагыркэплыткок, нытыномакавӄэн, ӄымляӄая мычеэръыӄая нинэнинтыткуӄин, нутэсӄык нытчыӄин, ымы нутэсӄэ нэнаръэӄэн.
Ынӈатал рэмкын нэквэтӄин.
Ымыԓьо рэмкэ ӄаанмыёт нэнаӈаткынатӄэнат.
Чымӄык ныпэгтымчеткуӄ инэт.
Мытӄымыт-ым ныталяӄэн мэмылен.
Талятал кынмал гамытӄыма ныпатӄэн.
Миӈкри амталятал ынатык ныггыӄэн.
Пэтле ымыԓьо рэнчимэвӈын.
Мытӄымыт кынмал нутгыӄин, ӄырым янра рэнъэлгъэ, ӄынур ныйъаӄэн.
Нанывъе кынмал нэнапатӄэн, нититӄин нымэԓьэв, пынвынтыӄаматкынык нинэтрилӄин.
Ыпалгын кокаткынык нэнаймэӄэн, катам тытлывытгырык Ырыт тынтыватгъан, ынкэтэ гатален иʼны, киткит гэнпыткэвлин, тыркээԓьэтгъэк, йъок-ым тылваквъак, ӄутти-ым чейвэ вэлеркылегъэт, ӄынвэр-ым гэкэӈэ тыяалятгъак.
Чейвьиьэ ръэтэты гагтатлен, ръэты гэпкитлин, иʼны тыпэнрыгъан ръэтъеквэ.
Кытъаткэ орвоор ныппылюӄин, орва трыттэлгъан, эквэвэ ыʼттъыёлгытката гъэптыткулин.
Тыгалягъак, тытлепгъэк яалегты, панэна нылеӄин.
Нэмэ тыйъон, нэмэ орва трыттэлгъан.
Ӈэнри тыгалягьак, тыгитэгъэн, панэна нылеӄин эʼгычгын.
Ӄынвэр кэӈунэӈ тынрыгъэн, тынпа лявтэпы тыркыплыгъан, тынмыгъан.
Ӄулиникэк ӄэпэрин вины гэԓьутэ, ыʼттъыт гэтриле, уттык ӄэпэр гэттэтлин, тылӄэгнэквъэн, тынмыгъан.
Кэйӈыт ярачыко тыёпатынат, тытыл уттэ гэйпылин, уттыт ӈилгэ гэнкылвэтлинэт, яраӈы, кайӈырон гэнэвлин, ынкы пойга тытынпыгьан.
Ятъёлеты уткучьын тынтыватгъан, тынмыгъан - гывагъэ.
Ятъёлтэ гэкэӈэ тыпэнрынат, гайъота, ганма.
Ылвэт гэԓьутэ, гачамэтата, тынӄэгнэвынэт, тынмынат.
Вопӄы тыԓьугъэн, раквытчыӈын, колё нымэйыӈӄин, нунрэпэтӄин, ныркылявӄэн, ӄынур уйӈэ ыʼԓьыл, пэтле намэчатӄэн.
Яврэнак мимлык тыԓьунэт ӈыроӄ, янръатвыӄая нэнайъойгым, пойга тытынпыгъан, тынмыгъан ӄол, ӄутти-ым эквэтгъэт.
Мэйӈъытвъэт пыкиргъи, ыннанмытлыӈэн оʼравэтԓьат, мэткиит нэтиӈугъэн гычормэты, нылвавӄэн, чемысӄымэмлык нынвэнӈыӄин.
Ӈэргэрык-ым ӄораӈы тынтымӈэквъан, нинэлӄыриригым.
Высӄымчыку гымнин гаканъё гэръилелин.
Аʼрэк нылвавэгым.
Ӄынвэр орвоор йынрэпы пэӄэтатгъэ, гым-ым уттэ тиргъэк гытката.
Ӄынвэр эвыр тылӄутгъэк, йынрэпы тыттэтгъэк, ӄаат-ым гатлыгатленат.
Гыткалгын-ым гымнин тьылгьи.
Ынӄоры трагтыгъак, эргатык-ым мытив - этъым аʼтав ӈан.
Вэнлыги тычейвыткугъэк.
Вэнлыги эʼӄэрэгъи.
Яврэнак нэмэ иʼрэмъетык гакаӈӄор лывлетгъи, оттыквагьат ӄаат.
Гыткалгын-ым таӈыквагьэ, ӄонпы тынутгьи, ымыԓьо чимэтгьи, ӄонпы ааӈкы нъэлгьи.
Ынӈатал киткит нымэлевӄин, нэмэ ӈан тъылыӈӈоркын.
Ытръэттэгын.
ыпалгын нинэтрилӄин.
Нэмэ нанывъеӄай ыпатьё тӈагыргэты нинэнинтыткуӄин.
Вивти ыпалгык нинэнръэлевӄинэт, нивӄинэт: — Тоттомыкэн лёԓьолгычгын, ӄырымэн ыпалгын!
Ынкъам нутэк нытрилӄинэт, эвыр лымӈэ нэнаймэӄэн уттык, нэнантыватӄэн, нэнапэляӄэн гыргол.
Риӄукэтэ ӄырым нынунин.
Нивӄинэт: — Ӈотӄэн итъычьылгыӄэй, ӄырымэн вивыт тынтыватгьан!
Эвыр ӈан ыннэнчьэн иʼгэ рэнугнин, рэтитӄэннин, нинъыӄин.
Нымкыӄин-ым эвыр, нимпэӄин.
Эвыр лымӈэ ӄликкин рытватьёт ыннэнуттык, лымӈэ илгылӄык уйӈэ уттыкыԓьин, тьэр омака нинэтрилӄин.
Тинтинык патгыргын нинэнэвыткуӄин, лымыӈкы, ынкъам нинэнъимпэтӄин.
Ынкъам иʼны, миӈкы ваԓьын ымыԓьо, нинэйгирӄин, чеӈэт-ым имыръэнут тыкэркын.
Риӄукэтэ ымыӈ нинэԓьуӄин, наӄам нырулӄин рэӄокалгын, эмъигэ нинэнвэнтэтӄин.
Вивытти-ым нытымӄэтйивӄинэт, ӄырым янра нылӄытынэт.
Чеӈэт-ым эʼгымкын етыркын, ыннэнлеӈу гытката нинэнвэнтэтӄин.
Тъэр-ым иʼгыт, ымыԓьо пэтле нинэтитӄэтӄинэт.
Эвыр мэӈин нимпэӄин, эмыннэнъют, ымыԓьо нинэнуӄин наӄам.
Нанӄычыко вивытти нылгыӄинэт, нъэптыткуӄинэт.
Эвыр микынэ нымкыӄин вивытти гэтитӄэтлинэт, пэтле нывъиӄин ӄонпы.
Эвыр лымӈэ ӈыроӄ, эвыр лымӈэ ӈыраӄ, чамъам пэтле рэвъигьэ.
Гагтыувэкэлен-ым эʼгычгын.
Ытръэч импытвиркын, эръилемъеткыԓьин.
Эммэрынрэ гатата.
Ынкъам эʼми въиԓьын иʼны оʼравэтԓьа нинэԓьуӄин, нанӄын нэнатраӄэн.
Нэнарылгыӄэнат ымыԓьо вивытти нанӄычыкойпы, нэмэ нэквэтӄин, нэмэ ӈоонкы чымӄык вытрэтыркын иʼны.
Эвыр лымӈэ эвъикэ, йъарат нимпэӄин, пэтле нэнайъоӄэн.
Нэмэ нанӄын нэнатраӄэн, вивытти нэнарылгыӄэнат.
Ымыԓьо-ым нинэлӄырирӄин, миӈкы гэԓьутэ, ӈэнри нылеӄин эʼгычгын.
Нинъыӄин наӄам ынӄэн, ӄырым пэтле ыʼныйъогъан.
Ӄэйвэ энъыӄааԓьэн гаканъе, мэткиит нэнайъоӄэн.
Нэнанрагтатӄэнат тъэр иʼгыт ымыԓьо.
лылепыткуркын оʼравэтԓьан аʼтав.
Чеӈэт ӄынур ӈачгынӄач мэмылӄай варкын, аммрагты.
Гынмылкинэк-ым ӄынвэр этлы эʼӄэлиӈэткэ мэмыл, нивӄин ӄынур: Мэй!
Тумгытум ӈотӄэн!
Амалвагты нэмыӄэй нытлепыткуӄин мэмыл.
Оʼравэтԓьа кылпалгын нинэтэйкыӄин кэӈъегу, тинтинык нывэгылкуӄин.
Нэмэ чымче нъэлык, мэмылӄая нинэгитэӄин ымыԓьо рымагтыкэн оʼравэтԓьан, ӄэптин ымыԓьо.
Чымчеӄэй нъэлык нинэтэгрыӄин, мъэмитэ нинэнпыткэвӄин, онмычыкогты нылӄытӄин пылвынтын.
Уттуут-ым нынтоӄэн, янра нынъэлӄин, чеӈэт-ым ӈилгын нивлыӄин варкын, янра нылӄытӄин, мэӄьм атынвык волвакы нынъэлӄин, ӄынур мумкыл.
Нычынъэтӄин мэмылӄай онмычыкогты мимлык.
Мынгыткэн ваарӄэр ӈилгын ымыԓьо нинэтрилӄин, ытръэч ӈэлгыткынгыпы нинэнрыӄин, мачынан нэнатанъяаӈӄэн.
Нырулӄин ӄонпы мэмыл.
Эмтунникэк ытръэч киткит нэрмэӄин.
Чеӈэт ныпэӈъивэтӄин ӈэнку камаграк, йъарат-ым нырулӄин.
Мачынан рынрыркынин ынкы, эвыр нырултывиӄин, нытиӈуӄин ӈэлгэпы.
Ӄынур-ым ынанчинит нэмэ ӈанӄо нылеӄин амвъентогты эмтэгъеӈэ.
Лявтэпы оʼравэтԓьа нинэймитӄин, ӈутку нэнагтоӄэн, вэчокватык нэнаркыплыӄэн, ныкэгытрэтӄин мэмыл пэтле.
Иʼтин нымлеӄин ыʼттъым, нэнанмыӄэн.
Амалваӈ ваԓьык рэмкэ мэмыл ныӈыттыӄин.
Чеӈэт-ым ӈан патгыргык чымче мэмылтэ варкыт, эвыр лымӈэ амӈыроӄ ыннанпатгыргык, кырыткынгыпы нэчгымкытъулӄэй ваамӄалетлы нинэнӈивыӄин.
Тэнтэнгыпы-ым ныпыԓьыԓьэтӄин вээм, нэнанлыплятӄэн ӈэнри, рымэмлылгав.
Патгыргык-ым пыкирык, мимыл ныкукэԓьэтӄин.
Нэчгымкытъулӄэй пыкирык йыӄӄэй нычыпъэтгъэн?
Чамъам!
Гыргол кукэԓьэтык нитгъэн!
Мэмыля нинэԓьуӄин нэчгымкытъул, ченэт-ым эʼӄэлиӈу лыӈыркынин нэлгымкытъул.
Гынмыл ваамъеквэ тылеԓьын этлы эԓьукэ.
Ытръэч ӈутку пыкирык нинэԓьуӄин.
Ӄэлюӄ-ым тымӈалвагты ныръилеӄин мэмыл.
Нэнапэнрыӄэн йъарат, чеӈэт нимпэӄин, миӈкри.
Нэнанмыӄэн.
Наӄам ынык вагыргыӈкы ынӄэн мэмылӄай ныгыттэпӄин.
Мачынан тинтин оʼравэтԓьамэл, нинэнэвӄин, чеӈэт эвыча троочгын-ым уйӈэ.
ӄынур, вытрэтыркын патгыргын гыргол.
Купрэк ныръэчумкэтӄин, ӈэнку нывъиӄин, чеӈэт мимлычыку выенток лывавыркын.
Аӈӄаԓьыцагэнэв, мыкцаԓьын-ым, ынанъяаццаԓьын, вапыцӄаяйвалӄай тылвамынан нытваӄэн, ӄынвэр гытлинпыӈэвӄэй ԓьунин, ивнин: Гымык ӈэвмицыӄэю ӄытвагэ!
Омака нытваӄэнат, уйӈэ этэкицыкэ амӄынъыцо.
Ӄынвэр аӈӄаԓьыт гэцъэвӈыттылинэт.
Ивнин ӈэвмицыӄэе ейвэлӄэй: Нэнэнэ!
Эʼптэ гыт ӄынааӄыгнатгэ!
Ныцагтыӄэн цэмкын эмтэкицъэмэтэ, имтитэ.
Ӄол айгыпы етгьи.
Цаӈӈытагъэ?
Эпэӄэе иниквъи.
Вэлер-ым ӄыпааӄыгнатыцкэвыццын!
Ынан яатԓьэпы ӄыванляцӄэквын!
Нэмэ гэлӄытлин.
Цаӈӈытагъэ?
Эпэӄэе иниквъи.
Вэлер-ым ӄэнапааӄылпынцытык!
Эʼнӄу нэлгыццын ымыԓьоцык.
Лыгэн ныталяйвыӄэн.
Ӄынвэр Вагыцца, цэӄэ, Яйвацвагыцца ейвэцу лыгнин.
Ынанъяатԓьэпы ванляцӄэквъэ.
Ӈыроӄ ныппылюӄинэӄэгти тэкиццытъулӄэгти, цылгымэйӈэԓьыӄэгти нэйылгъэн, никвъэн: Лилицыку ӄыёгын, ынӈэ эгитэкэ, ыццъэц яцапкэцык такэцыёцыкогты ӄыёгынат ымыԓьо, эмтыццытъул амтакэцыёццын!
Яцапыкицык, ёнэн.
Ӈэвмицыӄэй яӈак ныйылӄэтӄин.
Гэныгъевлин: Мэй, мэй!
Ӄылӄутги, ӄынааӄогэ!
Гэлӄутлин, такэцыёццын гитэнин, эвын гэйыцъэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат, ӄутырык нанлыԓьонат (íʼûëãûë íýëüóíýò): Тота!
Ынӄэнаццын вапыцӄатыԓьыццын ныцэӄӄин, ныпатъевыӄэн?
Ымыԓьо кукэйыцъын гиткэлин, гэцъэмпэлин, эцъэмпэплыткук гэнԓьэтэтлин.
Нивӄин: ӈавмэцыйӈын: Аныка!
Ӄыцэйвуткуццын, ӄыӈэвынъюцӄикви!
Айгыпы эквэтгъи.
Ӈэнку нымным ԓьунин.
Мэй, цэӄигыт?
Эпэӄэе гэнӈивигым.
Опопы ӄыӈавтыӈгэ!
Эгэй, ӄыллыгэ!
Ӄыйылӄэтги!
Эцатык кыевкы, эʼмитлёнайӈын?
Уйӈэ, гацагтылен.
Йылӄыма Яйвацвагыцца ивнин нэмэ: Гыныгцак ӄыпэлӄынтэтги, цагцолмык ӄыццыляквэ, нутэцӄык ӄунцэпэтги, ынӄэната вапыцӄатгыццын цэмэлеквъэ!
Кылявыццын, кылявыццын, кылявыццын, амцагцолмык.
Ӄынвэр гунцэпэтлин пипикмил.
Ынкэтэгнык вапыцӄат уйӈэ нъэлгьэт.
Ынкъам лымӈэ кыляквъэ, унцэпэтгьи ӈыцэмил, нэмэ ынкэмил уйӈэ нъэлгьэт вапыцӄат.
Ынӈатал лёлёмэл, ынкъам килкымил, цилпымил, лылемил, кановыццымэл, ӄынвэр ӄонпы гэмэлевлин, йъацат таӈъаацеко нъэлгъи, ԓьулӄыл ымыԓьо мутлымул.
Наӄам нотацӄыцыкойпы амвэнвыяалята тэюццыт пинтыӄэтгьэт ӈыроӄ ӄол-ым эмпэԓьутэтэ гэйыцъэтлин, ӄол-ым эмэвицъэ, ӄлявылявэцъыццын, ицъын, ӄонагтэ, плекыт, катам ымыԓьо.
Ӈыроӄав-ым эмӈэвыцӄэтэвицъын, кэццэц, кэмлилюн, амъянца ваԓьын: тэӈуэлы, кэлиԓьын, ӄэӈу, ӄэӈукэлиԓьын ӈыцаӄав.
Гэӄитпэвлин аʼацекыйӈын.
Айгоонкэнат тэрмэцьыӈкинэт нивӄинэт: Гымнин ытлывъёӄаегыт!
Нинупынъылиӄинэт, нэнамацвэтынпыӄэнат.
Ӄыцымэнайгым, тумгигым, ейвэлигым!
Энаталяйвытык-ым амӄынъыцо!
Нытэпцэцэмӈыӄинэт, нъаляцантоӄэнат.
Ӄонпы ялгытгьат ынкъам.
Ӄутти-ым ӄупӄэтгъэт, ванэван анмыка, пицыгицик амлывава, ӄынвэр нэнӄымцаквъат, въиткугьэт ымыԓьо.
Яйваԓьаацек, ейвэцу лынъё, мыкэтгъи, нымныму нъэлгьи, эмъицэԓьын, ӄлявылтэ нумэкэтӄинэт амӄынъыцо.
Аӈӄаԓьырагэнэв, мыкраԓьын-ым.
Ынанъяалраԓьын вапысӄаяйвалӄай тылвамынан нытваӄэн.
Ӄынвэр гытлинпыӈэвӄэй ԓьунин, ивнин: Гымык ӈэвмиргыӄэю ӄытвагэ!
Омака нытваӄэнат, уйӈэ этэкичгэ амӄынъычо.
Ӄынвэр аӈӄаԓьыт гэръэвӈыттылинэт.
Ивнин ӈэвмиргыӄэе ейвэлӄэй: Нэнэнэ!
Эʼптэ гыт ӄынааӄыгнатгэ!
Нырагтыӄэн рэмкын эмтэкичгъэмэтэ, имтитэ.
Ӄол айгыпы етгъи.
Раӈӈытагъэ?
Эпэӄэе иниквъи.
Вэлер-ым ӄыпааӄыгнатысӄэвыркын!
Ынанъяатԓьэпы ӄыванлясӄэквэ!
Нэмэ гэлӄытлин.
Раӈӈытагьэ?
Эпэӄэе иниквъи.
Вэлер-ым ӄэнапааӄылпынрытык!
Эʼнӄу нэлгыркын ымыԓьорык.
Лыгэн ныталяйвыӄэн.
Ӄынвэр Вагырга, рэӄэ, Яйвачвагырга ейвэчу лыгнин.
Ынанъяатԓьэпы ванлясӄэквъэ.
Ӈыроӄ ныппылюӄинэӄэгти тэкичгытъулӄэгти, рылгымэйӈэԓьыӄэгти нэйылгъэн, никвъэн: Лиличыку ӄыёгын, ынӈэ эгитэкэ, ытръэч ярапкэрык такэчгыёчыкогты ӄыёгынат ымыԓьо, эмтыргытъул амтакэчгыёчгын!
Ярак пыкиргъи, ёнэн.
Ӈэвмиргыӄэй яӈак ныйылӄэтӄин.
Гэныгъевлин: Мэй, мэй!
Ӄылӄутги!
Ӄыпааӄогэ!
Гэлӄутлин, такэчгыёчгын гитэнин, эвыр гэйыръэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат.
Ӄутынэ нанлыԓьонат (ӈылгыл нэԓьунэт).
Тота!
Ынӄэначгын вапысӄатыԓьычгын нырэӄӄин?
Ныпатъевӄэн?
Ымыԓьо кукэйыръын гиткэлин, гэръэмпэлин, эръэмпэплыткук гэнԓьэтэтлин.
Нивӄин ӈавмэргыйӈын: Аныӄун!
Ӄычейвыткуркын, ӄыӈэвынъюсӄикви!
Айгыпы эквэтгъи, ӈэнку нымным ԓьунин.
Рэӄигыт?
Эпэӄэе гинивигым.
Опопы ӄыӈавтыӈгэ!
Ӄыллыгэ!
Ӄыйылӄэтги!
Эргатык кыевкы, эʼмитлёнайӈын?
Уйӈэ, гарагтылен.
Йылӄыма Яйвачвагырга ивнин нэмэ: Гыныкрак ӄыпэлӄынтэтги!
Рагролмык ӄыркыляквэ!
Нутэсӄык ӄунрэпэтги!
Ынӄэната вапысӄатгыргын рэмэлеквъэ.
Кылявыркын, кылявыркын, кылявыркын, амрагролмык.
Ӄынвэр гунрэпэтлин пипикмил.
Ынкэтэгнык вапысӄат уйӈэ нъэлгъэт.
Ынкъам лымӈэ кыляквъэ, унрэпэтгьи ӈырэмил, нэмэ ынкэмил уйӈэ нъэлгъэт вапысӄат.
Ынӈатал лёлёмэл.
Ынкъам килкэмил, рилпымил, лылемил, кановыргымэл.
Ӄынвэр ӄонпы гэмэлевлин, йъарат таӈъаачеко нъэлгъи.
Ԓьулӄыл ымыԓьо мутлымул.
Наӄам нотасӄычыкойпы амвэнвыяалята тэючгыт пинтыӄэтгъэт ӈыроӄ.
Ӄол-ым эмпэԓьутэтэ гэйыръэтлин, ӄол-ым эмэвиръэ, ӄлявылявэръычгын, иръын, ӄонагтэ, плекыт, катам ымыԓьо.
Ӈыроӄав-ым, эмӈэвысӄэтэвиръын, кэркэр, кэмлилюн, амъянра ваԓьын: тэӈувъэлы, кэлиԓьын, ӄэӈу, ӄэӈукэлиԓьын ӈыраӄав.
Гэӄитпэвлин аʼачекыйӈын.
Айгоонкэнат тэрмэчьыӈкинэт нивӄинэт: Гымнин ытлывъёӄаегыт!
Нинупынъылиӄинэт, нэнамачвэтынпыӄэнат.
Ӄырымэнайгым, тумгигым, ейвэлигым!
Энаталяйвытык-ым амӄынъычо!
Нытэпрэрэмӈыӄинэт, нъалярантоӄэнат.
Ӄонпы ялгытгъат ынкъам.
Ӄутти-ым ӄупӄэтгъэт.
Ванэван анмыка.
Пичыгичик амлывава.
Ӄынвэр нэнӄымчаквъат.
Въиткугъэт ымыԓьо.
Яйваԓьаачек, ейвэчу лынъё, мыкэтгьи, нымныму нъэлгъи, эмъирэԓьын, ӄлявылтэ нумэкэтӄинэт амӄынъычо.
Эпээцэмкын нумэкэтӄин, ымыԓьо эпээпэгти.
Гытокалеԓьын нэнамӈылятӄэн, калцелгын-ым ынин йъэлгытомгын.
ытлывъёӄай, ымыԓьо нумэкэтгъэн!
Пипиӄылгын иʼцэццын, попокалгын-ым цыпыццынин.
Янцаӈайӄай цыкавравъё!
Умэкэтгъэт, етгъэт.
Гытокалеԓьыт янотгъат.
Эпээцэмкын амъяацы.
Эʼцамгогьат.
Мыкгыткаԓьын ӄэйвэ нъыянопкэццъан, ӄоныръым выквык эвыца цыгыткунин нутэцӄын.
Тымӈэквъэ наӄам, ӄоныръым амалваӈ ваԓьын нымкыӄин цъэт.
Коцылгыӈавыт янотгъэ.
Ымыԓьо пэлянэнат тумгыт, цыпъё пицинин.
Цымӄык мацынцъамваԓьыццыт ыццъэц эцатык гэетлинэт.
Ӄутти-ым ӄонпы эквэтгъэт, панэна тылеццыт игыт.
Эпээрэмкын нумэкэтӄин, ымыԓьо эпээпэгти.
Гытокалеԓьын нэнамӈылятӄэн, калчелгын-ым ынин йъэлгытомгын.
Ынан ымыԓьо эпээрэмкын нумэкэтгъэн, гымнин-ым ӈавытлывъётомгын, Коргылгыӈавыт, аталтанӈын-ым Тыӄиӈэвыт, Мыкгыткаԓьын-ым ытлывъёӄай, ымыԓьо нумэкэтгъэн!
Пипиӄылгын иʼрэркын.
Попокалгын-ым рыпыркынин.
Янраӈайӄай рыкавравъё!
Умэкэтгъэт, етгъэт.
Гытокалеԓьыт янотгъат.
Эпээрэмкын амъяачы.
Эʼрамгогъат.
Мыкгыткаԓьын ӄэйвэ нъыянопкэргъан, ӄоныръым выквык эвыча рыгыткунин нутэсӄын.
Тымӈэквъэ наӄам, ӄоныръым амалваӈ ваԓьын нымкыӄин ръэт.
Коргылгыӈавыт янотгъэ.
Ымыԓьо пэлянэнат тымгыт.
Рыпъё пиринин.
Чымӄык марынръамваԓьычгыт ытръэч эргатык гэетлинэт.
Ӄутти-ым ӄонпы эквэтгъэт, панэна тылеркыт игыр.
Мцанлыӈын-ым гэӈэвъэнэ нымӈиӄин: Гэвэ, эгэгэй!
Аʼмын-ым ытлён мытанцэтылягъак игыт!
Йылӄэтгьи.
Турыгьевкы нивӄин: Ӈан-ым ӈан ӄэйвэ тытанцэтылягъак, наӄам-ым ытлён цэлытлыӈын цэты иаʼм тынкавцаквъан?
Ээтъам!
Цатанӈавӈэн!
Мынпаамык иԓьуткук.
Мынпицыгицимык!
Тытыл гатытлёплен.
Оʼцавэтԓьан галягъэ.
Ивнин ӈэвъэн: Цай, цай!
Кынтацэтыццын ӈотӄэн!
Гук!
Ӄонпы мыкмутлыԓьын ӈан ӄлявылцыӈын.
Аныӄун, вай, вай!
Плекыт ӄынлигынэт.
Вай, вай, эквэтыццын.
Эӄылпэ, аны!
Наӄам цэлытлыӈын ынӄэн ныцъэӄин?
Гы!
Аʼтав ӈан!
Мацынан!
Вэлер-ым мымутлюгъэк!
Вэлеццыленин, йъонэн, ӈэвъэн-ым цит гивлин: Ӄээӄын ӄэнъатчагэ!
Кыццэлык гынкэквъи, йыцъэтгъи.
Наӄам кэгынмэ кыплынэн, тымнэн, ымыԓьо цилти цыкавраннэнат.
Мранлыӈын-ым гэӈэвъэнэ нымӈиӄин: Гэвэ, эгэгэй!
Аʼмын-ым ытлён мытанрэтылягъак игыр!
Йылӄэтгьи.
Турыгъевкы нивӄин: Ӈан-ым ӈан ӄэйвэ тытанрэтылягъак, наӄам-ым ытлён рэлытлыӈын рэты иаʼм тынкавраквъан?
Ээтъам!
Ратанӈавӈэн!
Мынпаамык иԓьуткук.
Мынпичыгичимык.
Тытыл гатытлёплен.
Оʼравэтԓьан галягъэ.
Ивнин ӈэвъэн: Рай, рай!
Кынтарэтычгын ӈотӄэн!
Гук!
Ӄонпы мыгмутлыԓьын ӈан ӄлявылчыӈын.
Аныӄун, вай, вай!
Плекыт ӄынлигынэт.
Вай, вай!
Эквэтыркын.
Эӄылпэ, аны!
Наӄам рэлытлыӈын ынӄэн ныръэӄин?
Гы!
Аʼтав ӈан!
Мачынан!
Вэлер-ым мымутлюгъэк!
Вэлеркыненин, йъонэн, ӈэвъэн-ым чит гивлин: Ӄээӄын ӄэнъатчагэ!
Кытрэлык гынкэквъи, йыръэтгъи.
Наӄам кэгынмэ кыплынэн, тымнэн, ымыԓьо рилти рыкавраннэнат.
Нотагты гэлӄытлин Куццын, яцайӈын гэԓьулин, цыногыццэпы гэгитэлин, яцак ӈалвыԓьыйӈын цъоцааццын.
Цыӈкэтгъи цыногыццэпы, пэнвэлӄэй тымнэн.
Ӈававынцаԓьыйӈын нивӄин: Тытэӈэт ӈан!
Въигьи!
Ӈаццыногты цинтынин.
Имтинин, яцагты цыньэтэннин.
Цэӄокалгын-ым нымтумгу, Нотаӈавыйӈын: Ӄа, ӄа!
Ацьыткэццын!
Вэлер-ым эцьытьулӄэе ӄэналпынцыгэ!
Ӄэйвэ мыкэцьытъулӄэе пынцынэн.
Нивӄин: Тъэццын!
Йылӄэтгъэт.
Эмгынунныкитэ кыеквъи Нутэӈэвыт, эквэтгъи, яцайӈын ԓьунин: Ӄа!
Ӈотӄоры!
Тыттэтгъи, цыногыццэпы циӈкэтгъи, кыцыӈайӈын тымнэн.
Ивнин ыӈнот, иквъи авынцаԓьын: Цекалваӈ ваԓьын!
Нывъиӄин!
Кыпыӈайӈын пицицӄыценнин, ӈаццыногты цинтынин.
Циӄукэтэ имтинин, наӄам ӄутык лынаквъэ.
Авынраԓьын эʼйӈэвнин: Вако!
Ӄинэнылӄутэтги!
Гук!
нивӄин.
Ӈотӄэнына тымыццатыццынэн!
Уттуут пицинин, ӈытогъэ, лявтэпы кыпцевынэн.
Ток!
Кэгыццэтгъи.
Яцагты гынтэквъи.
Ыʼмто!
Куццыл нивӄин.
Этъым цыногыццын эʼӄэцэгъи?
Ии!
Эʼӄэцэгъи ӄэйгипэ!
Гытгылӄатгъэ валвыйӈын, тинтинык аʼнэлёгъэ, гытгэтынвэн нэнэнэӄэй йытонэн.
Нанӄынацэнэн, ыннэ гэйыцъэтлин нанӄын, пицинин цымӄык, имтинин яцагты.
Гук!
Ынныткэццын!
Вэлер-ым ыннэнцьэн ӄинэйылги!
Ӄэйгипэ ыннэнцьэӄэй йылнин.
Йылӄыма гытгылӄатгъэ Нотаӈавтыйӈын, аʼнэлёцӄэквъэ, гытгэтынвэн нэнэнэӄэй йытонэн, нанӄыццайвынэн, ыннээн йытонэн нымкыӄэнаццын!
Имтинин, этцылвавытвавыццын гытлипицинин.
Тинымлегъи, пылӄэтгъи.
Нотагты гэлӄытлин Куркыл, ярайӈын гэԓьулин рыногыргэпы гэгитэлин, ярак ӈалвыԓьыйӈын ръоратыркын.
Чиӈкэтгъи рыногыргэпы, пэнвэлӄэй тымнэн.
Ӈававынраԓьыйӈын нивӄин: Тытэӈэт ӈан!
Въигъи!
Ӈаргыногты ринтынин.
Имтинин, ярагты рыԓьэтэннин.
Рэӄокалгын-ым нымтумгу, Нотаӈавтыйӈын: Ӄа, ӄа!
Ачьыткэркын!
Вэлер-ым эчьытъулӄэе ӄэналпынрыгэ!
Ӄэйвэ мыкэчьытъулӄэе пынрынэн.
Нивӄин: Тъэркин!
Йылӄэтгъэт.
Эмгынунныкитэ кыеквъи.
Нутэӈэвыт, эквэтгьи, ярайӈын ԓьунин: Ӄа!
Ӈотӄоры!
Тыттэтгъи, рыногыргэпы чиӈкэтгъи, кырӈайӈын тымнэн.
Ивнин ынӈот, иквъи авынраԓьын: Чекалваӈ ваԓьын!
Нывъиӄин!
Кырӈайӈын пирисӄыченнин, ӈаргыногты ринтынин.
Риӄукэтэ имтинин, наӄам ӄутык лываквъэ.
Авынраԓьын эʼйӈэвнин: Вако!
Ӄинэнылӄутэтги!
Гук!
нивӄин.
Ӈотӄэначга тымычгатыркынэн!
Уттуут пиринин, ӈытогъэ, лявтэпы кыпчевынэн.
Ток!
Кэгытрэтгъи Нутэӈэвыт.
Этъоӄааӄын чыкэеквъи, ярагты гынтэквъи.
Ыʼмто?
Куркыл нивӄин.
Этъым рыногыргын эʼӄэрэгъи?
Ии!
Эʼӄэрэгъи ӄэйгипэ.
Гытгынӄатгьэ валвыйӈын, тинтинык аʼнэлёгъэ, гытгэтынвэн нэнэнэкэй йытонэн.
Нанӄыпарэнэн, ыннэ гэйырьэтлин нанӄын, пиринин чымӄык, имтинин ярагты.
Гук!
Ынныткэркын.
Вэлер-ым ыннэнчьэн ӄинэйылги!
йытонэн, нымкыӄэначгын!
Имтинин, этчынвавытвагыргын гытлипиринин, тинымлегъи, пынӄэтгъи.
а) Энмэн-ым аʼачекӄай гачакэтта, чавчывачгын-ым ӄонпы.
Гивлин чакыгэт: Гэ!
Там!
Ӈэвъэн ӄыԓьугын!
Нивӄин: Чамъам!
Миӈкри ӈэлвыл гымнин иаʼм мыпэлягъан?
Раянратгъа, раманаӈатгъа!
Нивӄин чакыгэт: Амгымнан мэчынкы!
Вынэ, ӄэквэтги, ӈэвъэн ӄыԓьусӄиквын!
Ӄыӈэвынъюсӄиквын!
Ӄыӈавтыӈгэ!
Ӄыматагын!
Кмиӈын ӄыгтогын!
Ынан мургин яравагыргын ӄырым рэткуӈын ӄулитгивик!
Гэквэтлин, аӈӄачормык гэпкитлин, аӈӄачормэпы тагъэ, тэргатгъэ: Гымнин ынпычьычакыгэт иаʼм томыгнотагты инэнӈивыгъи?
Ӄынвэр аӈӄата ейвэчу гэлгылин.
Гынонаӈӄайпы челгыпылвынтыянръатвыӄай гэетлин.
Ыʼтвычыку ӈавысӄатыйӈын вакъотваркын, ивлыкыттэлԓьэн, мутлыԓьулӄылԓьэн.
Нивӄин пыкитԓьэн: Рэӄигыт?
Нытэргатэгыт?
Иаʼм ытлён?
Иквъи ӄлявыл: Ынпычьычакэтта гивигым.
Ӈавъанчыӈын ӄылӄыритчыӄиквын!
Нивӄин ӈэвысӄэт: Ытлён-ым вай тыетгъэк!
Нивӄин ӄлявыл: Рэӄулымӈэ!
Опопы ӈэвъэну мылгыгыт!
Ӈэвысӄэт нивӄин: Этыӄун мынрагтымык, гынык чакэттэты мынылӄынмык?
Ӄэйвэ вынэ, нырэӄын-ым!
Ӄэйвэ рагтыгъат, ярак пыкиргъэт, нымытвагъат, мыгныму нъэлгъэт, ӄонпы чавчыво.
в) Аӈӄайпы лейвыԓьын, гычормэпы, мэмылӈыттыԓьын оʼравэтԓьан чит.
Йынрык гатаранлен.
Энмэн ӄун ӄликкин кэйӈыт ԓьунинэт.
Кайӈырамкычгын-ым ымыԓьо.
Ӄынвэр айылго лыгнинэт, ярачыкогты гынтэквъи.
Наӄам эргатык оʼравэтԓьарамко кэйӈыт нъэлгъэт ымыԓьо.
Ыныграгты пыкиргъэт, нымкыргэри, ӄлявылтэ, ӈэвысӄэтти, ынпыначгыт, ынпыӈэвыт, ӈинӄэгти, ымыԓьо.
Ӄулиԓьэтгъэт, эʼйӈэквъэт: Мэй!
Ӄлей!
Ӄыетги!
Ӄынтогэ!
Ӈотӄэнаморэ!
Гынин мыкӈэвъэнлыӄылти етгъэт!
Ӄымататкогэ!
Ӄэймитыткуги!
Гэймитлинэт, матанэнат, мыгрэмку нъэлгъи.
Ыʼттъычга ӄэпэр эʼйӈэвнин-ым: Тагам!
нивӄин.
Опопы нотагты мынылӄынмык!
Чамъам!
Иаʼм ытлён?
Тынӈапрытын тыԓьугъэн.
Катам гымыгмич.
Ээ!
Гук!
нивӄин.
Опопы этынвычгын мылӄыритчыӄиквъэн!
Этын ныпкирӄин, ныпэрӄыёӄэн.
Рунин-ым, кунин-ым пэтле.
Нивʼкин: Нычачаӄэн.
Вылгэлваамкырыткынык, катамкырыткынык, гытгын-ым варкын, Эԓьукы нынны.
Энмэн-ым Гытгычыко тэленъеп ынныйӈын-ым гатвален, колё нымайыӈӄэначгын, юуткуннээн, ръэнут, туйкэтуй нынны.
Ӈан-ым ӈан аʼачекӄай гытгычормэпы нылейвыӄин, ынӄэначга пирисӄивнин, гапойгыма, гавэръына титӄэннин.
Ытлыгэ аʼтчанэн, аʼтчак лывавнэн, эквэтгъи.
Ӄырэрыӈӈогъэ-ым ытлён, гытгык пыкиргьи.
Тойкайӈын-ым пиӈкугьи, ӄымэк пиринин, мэткиит энъыӄаата гычормэты, эквыйынрэты гынтэквъи.
Эвыӈан-ым ынӈин!
Ӈотӄэначга тымнэн!
Нымнымэты ӄытгъи, нымнымыт эʼйӈэвнэт.
Етгъэт нымкыргэри, мытлыӈэн орвыт омака гэквутлинэт, ваамэты йынрэпы гананӈавленат.
Туйкэтэ-ым пиринин, рыныкватгъэ, ымыԓьо рэмкэ нэтиӈугъэн, нагтогъан, ампойга нанмыгъан, нананӄыпарэгъан.
Ӄынвэр нанӄычыко аʼачекӄай гапойгыма нэԓьугъэн, ымыԓьэты ваԓьын, ванэван энчимиръэвкэ, ытръэч въиԓьын.
Ынӈатал паагъэ Тойкайӈын.
Эʼгычгын-ым нотагты лейвыгьи, ылвэӄэюуӄэй ԓьунин: Эвӈан, иквъи, опопы мынугыт!
Аʼтав гынан!
Йъарат ӄупӄыԓьигым.
Опопы ӄинэтрилги.
Ынан яврэнак пэнвэлю мынъэлгъэк.
Рэрыӄ-ым!
Ынан яврэнак!
Гэтрилин.
Яврэӈӈогъэ-ым лымӈэ.
Ивнин нэмэ: Ыʼмто?
Миӈкэмил гынин лымкыгыргын?
Эʼтки вынэ!
Амкылява тытваӈӈогъак.
Ӄупӄыԓьигым йъарат.
Ынан яврэнак кырымынтано трэнъэлгьэ.
Яврэӈӈогьэ лымӈэ, панэна ръотавыркынэн: ынан таачымынтано!
Ӄынвэр кырӈэну нъэлгъи.
Йъонэн нэмэ иʼгэ: Ыʼмто?
Ӄэйвэ увикыпчыткугъи, эчьытвигьи.
Кэтэм игыт мынпэвлинмык, ӈирэмури.
Нырэӄын-ым, гыныгмич, наӄам амръэлярачвыӈкы ӄинэпириги.
Гайъота, ганма!
Иʼрэгъэт, рачвыӈгъат.
Эʼтки нинъыӄин ылвачгын, йъок лывавыркынэн иʼгэ.
Яв-яв!
Ӄэнъатчагэ!
Тылвавыркын!
Гук!
Кытьаткэ миӈкри?
Аʼмын-ым тыгагчавыркын, миӈкри.
Тылвавыркын аʼтчак!
Маравыӈӈогъат, эвыӈӈогъат.
Иквъи иʼны, ивнин: Аʼӄарынныԓьаккайӈэгыт!
Ылвачгын-ым иквъи: Рыгатӈойӈыԓьаккайӈэгыт!
Ӈаргыногты киткит ыяа гэлӄытигым, тымкылгыӄагтэ варкыт ӈэнку, ӈирэӄ тымкылгыӄагтэ.
Ыʼттъыёча вытрэтыркын ӄол, мачынан чымчеӄэй.
Ынкы вайыӈӄач ӄынур йъэекык рымагты гэлӄытигым.
Тымкылгыӄайык пыкирык, вайыӈӄаткэнак нивигым: Го, го!
Гымнанчинит ныӄулиԓьэтигым, ӄынур тымкылгын нивӄин.
Ынӈатал гымнан: Еԓьо, гым!
Ынанкэн-ым!
Миӈкэкин?
Еԓьо!
Эвычанрамкэпы тыетгъэк!
Ынанкэн-ым!
Раӈӈытагъэ?
Ыяа ӈанӄоко раӈӈытагъэ?
Ынпыӈэвӄэй ӄынур, пэнин тэнантомгыӈкэн ынпыӈэвӄэй, рэлку варкын.
Ӄучеӈэвыт нынны.
Энааԓьын-ым, армачьыраԓьын, рымагтыкэн тымкылгыӄай, нынны Равычгаӈавӄай.
Китъам!
Рэӄын риквъэ Равычгаӈавӄай, эвъянынпыӈавӄай?
Ӈэнри ӄылӄытги!
Тылӄытгъэк ӈэнри ыʼттъыёлрагты.
Нэмэ ӄынур пэнин: Го, го!
Мэӈин?
Еԓьо, гым!
Ынанкэн-ым!
Мэӈкокэн?
Ивтылрэмкигым!
Ынанкэн-ым!
Раӈӈытагъэ?
Вынэ, ӈот!
Оʼравэтԓьан нытъылӄин, мургинрэмкыкин.
Нытъылӄин йъарат.
Этыӄун тычинъюргэквъэк, тыетгъэк.
Гук!
Ынанкэн-ым!
Рэӄын нивӄин райыӈӄэн ынпыӈэвӄэй?
Нивӄин: Райынрэ ӄылӄытги!
Рэӄын риквъэ армачьыраԓьын?
Эгэй!
Гук!
Яв-яв!
Мынтогъак!
Аʼтав лыгэн ӈанӄоко етгъи!
Ынкы тымкылгыӄайыткынгыпы Въэйӄэй, ынкэкин, гыргочакэн гэнлыпъэтэ.
Ӄынур ынпыӈэвӄэй ынӄэн.
Ыʼттьыёлрайпы тыпэлӄынтэтгъэк.
Ынкы пыкирык нэмэ: Го, го!
Ӈирэмури игыр.
Тумгытум ӄулиԓьэтыркын: Ӈавыл!
Тагам!
Мынылӄынмык!
Аʼтав лыгэн ӈанӄоко оʼравэтԓьан етгъи.
Эгэй!
Яв-яв!
Мынтогъак!
Нэмэ въэйӄэй гэпиритэ, ӄынур пэнин.
Ынӈатал въэйӄэгти ӈирэӄ гэпиритэ, ярагты гэнԓьэтэтэ.
Нэмэ ярагты гэпэлӄынтэтэ, ӄынур йъыйыӄгыпы, рымагтэпы эвыр ӄынур.
Ярак пыкирык морыграк турыпкиры, ымыԓьо рэмкын ӈэнку ярачыко варкын.
Ынпыӈэвӄэгти ӈирэӄ трэтынэт, вайыӈкы тытрилынэт.
Эʼмитлён тъылыркын оʼравэтԓьан, ӈэнку чымче тытрилынэт ынык гыргол.
Ынкы гэквэтлинэт.
Эргатык турыгъевкы тэючгыӄэгти ӈирэӄ гэтэйкэ, ӄонпы ныппылюӄинэӄэгти.
Эчьытъулӄэгти ӈэнку тыёнат гамгач ӄынур, рытрыӄагтэ ныппылюӄинэӄэгти ныгытӄэнаӄагтэ тынчымӄэтынэт, ыргин ӈэлгычгын ӄынур.
Ынӈатал панэнагты тынԓьэтэтынэт, эʼми миӈкэкин айвэ гэпирилин въаглыӈын, кэтэм пэнинэк гэтриле, ыʼттьыёлрак-ым, яалрак-ым.
Лымӈэ гарагта, гэпэлӄынтэтэ.
Пэнинэк ӄынур йъыйыӄгыпы пыкирэ.
Энмэн тъылыркын оʼравэтԓьан.
Пэнин энмэн кэйӈын, тоттомгаткэн кайӈыйӈын, ынӄэнано тынъэлгъэк.
Пэнин рыгрыг ынин ымыԓьо нылгыӄин.
Ӄырымэн умӄы наӄам, кэйӈын эвыр.
Чиниткин вэгыт тынмылюркынэт.
Тъытԓьэн оʼравэтԓьан ынӄэната гэпиритэ.
Эʼми тъылыркын, ынӄэната гэпирисӄивлин ымыԓьо тъытԓьэн оʼравэтԓьан.
Гэпиритэ, гэттутэ, амкэрка, уйӈэ эвиръын.
Ръэнут, эвыр лымӈэ нылпивӄин, эвыр лымӈэ аʼлыгатгаткок гыткалгын нинэлпивӄин, эвыр лымӈэ тыёлгын нинэчвиӄин микынэ, чеӈэт-ым мутлымул нымкыӄин ӈаргын нынтоԓьатӄэн, ӄынур нъэчеӄин, майӈъаӄалеӈгыргын.
Эвыр-ым этлы инэнмэлевкэ, рэвъигъэ.
Ынкэкин эвъян панэна варкын.
Амгынонканойпы нэнагнатӄэн, нивӄин.
Коргылгыйӈын, ӄыетги, пэнин тоттомгаткэн коргылгын.
Ӈачгымынга гэпиритэ ӄынур.
Вай, вай!
Ӄыннигын ӈан!
Ченэтмынга ӄынур нынниӄин, рэӄэ ӄынур нинэнкылвэтӄин.
Эвыр лымӈэ этъоӄааӄын нинэтриткуӄин, ӄонпы гэмэлевлин, ӄынур пэнин нынъэлӄин, тэленъепкин пэвгыргын ынӈин ваԓьын.
Нытъылӄин-ым эвыр мэӈин, гэннутлин йъарат, наӄам еп энэвкыԓьин, лымӈэ эвъян варкын гымнин.
Тивыркын.
Мэмынӄай тоттомгаткэн, мэмылӄаё тынъэлгъэк.
Мэмылӄай тэнантомгыӈкэн, ӄэтэнтэнчыӈын нинэнэвӄин.
Тнотгыргык ӈыроча нэнавъентойгым, ӄынур нинэттуйгым, ынкы ныплыткуйгым.
Пэтле эгъоӄааӄын, эвыр лымӈэ эргатык, ныпыткынтэтӄин.
Эмтъылԓьу тытваркын, Мратыӈагыргэпы тыгнатыркын: Галгайӈын Карпайӈын-ым, ныетӄин Карпайӈын-ым, гапылвынтытэӈа, гирвытиӈэ, тъыԓьоравэтԓьэты йыкыргычыкогты рэсӄиквъи, онмыӄалялвын ярано лыгнин.
Понтачгын-ым ӄынчичьэтгын, ленлеӈыйӈын ӄытэӈгитэгын, пылвынтыяга ӄыегыткугын, пылвынтытэӈа ӄынпыткэквын, нынтогъан-ым тъычгыргын, эʼннэпы, мачвэйпы, нанӄэпы, ымыԓьо ывэкгыпы!
Ынӈатал тъыԓьоравэтԓьан пуйъэтэ нэнанйытравӄэн, ӄынур пылвынтыгалгарыгрыг.
Ытръэч.
Эмтъылԓьу тытваркын, Мратыӈагыргэпы тыгнатыркын: Ӄинэвинрэтги, аӈаӈвагырга ӄинэгитэги!
Нивӄин Мратыӈагыргын: Ӄырым!
Тыӈэсӄын ӈан!
Ӄинэвинрэтги, аӈаӈвагыргаӄинэгитэги!
Нивӄин Тыӈэсӄын: Ӄырым!
Ӈачгытыӈагыргэпы тыгнатыркын: Ӄинэвинрэтги, аӈаӈвагырга ӄинэгитэги!
Ӈачгытыӈагыргын нивӄин: Ӄырым!
Янотлявтэпы тыгнатыркын: Ӄинэвинрэтги, аӈаӈвагырга ӄинэгитэги!
Янотлявыт нивӄин: Яаллявтэпы ӄыгнатгын!
Гыныграк мраӈоткынтагнык, ӄэргыӈавысӄатыйӈын, тымкылгыӈавыт, тоттомгаткэн ынпыӈэвӄэй, ыныкайпы эвъян ӄыгнатгын!
Тыёпатгъан.
Раӈӈытагъэ?
Эмтъытԓьигым, аӈаӈвагырга ӄинэгитэги!
Аʼтав ӄун, мытааӈгъан!
Въаглыӈыӄай йылнин, пылвынтыгалгайӈын, пылвынтыравыԓьыйӈын.
Тилгытэквъэк въэйӄэе, тьычгыргын-ым тыгтогъан, рэвымрэвгиниву тытэйкыгъэн, пылвынтыравыԓьыйӈа тымъёлӄыл, роолӄыл.
Амӄынъычо кмиӈыӄэй нывъиӄин, микынэ йытоо.
Гымнин ӄол эвъян варкын.
Эвыр нанӄыԓьо гэнъэтлин нэмэ ӈэвысӄэт, аӈӄачормыкэн выквылгыӄай, понтавыквылгыӄай, четлёвыквылгыӄай чымкычгычыку ръэчыку тыёгъан.
Эʼннэпы ныйпынэн.
Ынкъам эвъян.
Аӈӄагынонык ынныйӈын варкын, нымайыӈӄэначгын, аӈӄайӈын ымысӄыԓьын, мимыл нымэйыӈӄин.
Тоттомгаткэн еп ынныйӈын.
Пэнин илюкэ ваԓьын, нутэсӄу ӄэптин гэнъэтлин.
Ынӈэ ӈутиннутэк атвака, ӈэнку ӄытваркын, ынныйӈыткынык ӄытваркыны Нъурэтӄин ӈинӄэй, вэлёйпы нынэвӄин, кылылялгыӄагтэ ныппылюӄинэӄэгти амӈыроӄ нэтйивӄинэт, ӈалгыл нынитлитӄинэт, ӄынур вилюлгыт.
Элвэԓьин йъилгын ныпинтыӄэтӄин, амалваӈ ваԓьын ныпатӄэн, эвыр лымӈэ ыннээн, эвыр лымӈэ тэкичгын, кыкватъол ӄол.
Ӈалгыл ымыԓьо ӈыроӄ торэлкат нытрилӄинэт, амъянра ымыԓьо.
Пэнъёлгын ӈаргын нытэйкыӄин тытԓьыттъыёча, рымагтыӈӄач ымыԓьо торэлкат амчече ӈэнри нытрилӄинэт, киткит ыяа.
Нэнэнэӄэй тынрыркын, торэлкат тывэӄэтыркынэт, нэмэ тыпэлӄынтэтыркын эмынӈин, нэмэ тывэӄэтыркын, аммрагты ӈыроча ынӈин тыпэлӄынтэтыркын.
Ынӈатал рэмкэ ымыԓьо тэкичгын нинэнуӄин, кыкватъол.
Чама-ым пэнъёлгын нэнанкававӄэн авынраԓьа.
Аӈӄакэн ыяакэн пыӈыл этыӄун нэнавалёмэгым.
Ӄоныръым этлы эԓьукэ гымнан, ытръэч ампыӈыл нэнавалёмэгым.
Ытлён чиниткин рэмкын нуйвэлӄин, йъарат аʼӄарамкычга, амалваӈ ваԓьын уйвэл.
Чымӄык въилъын эʼмитлён оʼравэтԓьан игыр нотагты нэнԓьэтэтгъэн, эргатык ынӄэн въиԓьын нотасӄычыкогты ӄэйвэ этлы энаёка, лыгэн ытръэч нутэк нэнапэляӄэн.
Эргатык-ым эвыр, мэӈин уйвэл тэгъеӈыркынин оʼравэтԓьа, эвъян-ым уйӈэ, наӄам уйвэл тэгъеӈу лыӈыркынин, нотагты нылӄытӄин, миӈкри айвэ въиԓьын гапэлялен, ынкы киткит чымче ныпкирӄин, чеӈэт вытрэтыркын панааԓьыйӈын.
Ныкэттываӄэн ӈэнку, акэрка нылӄытӄин, пэкръиле, ӄачакэн гыткалгын яачекэн ӄынур ӈойӈын.
Ныӄулиԓьэтӄин Га, га, га!
тэриӄукэӈэ.
Ынкы ныпкирӄин, валы рынна нинэнԓьэтэтӄин.
Ӈэнку пыкирык въэԓьоравэтԓьатыргытъолӄай нинэчвиӄин, аё-ым нэнагтоӄэн эмкиткинуӄэй, этлы нымэйӈъэв.
Авэръэты, кэркэрэты нылӄытӄин, ныкэргыпӄэн, нырагтыӄэн, киткит ыяа нэнапэляӄэн тэкичгын, нымэԓьэв нэнанкыквавӄэн тэкичгын нутэк.
Амӄынэргатык нымэԓьэв нинэнчеӈкээвӄин кыкванмачы ынкы.
Ынкъам нымэԓьэв таӈкыкватыркын, эчги ярагты гэнԓьэтэтэ.
Нымэԓьэв тэючгычыку нэнаёӄэн, ӄулиникэк рывытрэлӄылгавкы нинэнръэлевӄин.
Мэӈин анӈэно лынъё оʼравэтԓьан, нинэйылӄин ытлён: Вай, вай!
Ӄынугын ӈотӄэн!
Ӄэлюӄ-ым нинэнуӄин, киткит этъоӄааӄын ымыԓьо йыкыргын тылвыркын, нанӄын-ым ымыӈ нывилетӄин, пэтле нывъиӄин.
Нэнанмыӄэн.
Чеӈэт эвъян-ым уйӈэ, ынӄэната нэнанмыӄэн.
Мэӈин анӈэно лынъё оʼравэтԓьан, чама уйвэл ӄол ярак нинэплыткуӄин, эʼчеплытку.
Винвэ нэнайъоӄэн ыттыт, гынмылкин аʼчан.
Ынкы ныпэӄэтатӄэн ӄынур, винвэ нинэпириӄин аʼчан, ытлён-ым нэнэвъянватӄэн, ынӄэната оʼравэтԓьан нэнанмыӄэн.
Кургыӈэвытин ӈилгын тыгтыркын, чаато тылгыркын, (анӈэно лынъё, ӈотӄэначгын) тыгрыркын, ымыԓьо увик трэнкылвэнӈын, пэтле рэпэӈъивэтгъэ, ралваквъа, равакъогъа.
Ӄынвэр авакъока иткэ, ромаквъа, ратгытлёгъа, йыкыргэпы рамотлынтогъа, мутле рэчиӈкэтгъэ, яачы нарапэляӈын.
Ӈаргынэнайпы эвъян тыгнатгъан.
Янотлявтэпы гакаӈӄор тыгнатгъан, вэнчымӈачгын тыванлягъан, ыʼттьыёл моолгатыԓьын.
Галванпрорма тыквутвылгынэт.
Гынонканойпы тэткэюн тыгторкын, ынӄэната тыркыплыркынэгыт.
Ынкъам тъэйӈэвыркын.
Га, га, га!
Гынтэвкы лывавыркын, вутыплыткук.
Чыгэйвээм рэто тылгыркын, ӄэралгын тъэйӈэвыркын ытри эмнуӈигын, ымыԓьо нымнымгыпы ыʼнынлыратгъан.
Увэлӄычгын тытԓьыттъыёча тувинтыркын, майӈыпэнъёлгычгын-ым тытэйкыркын.
Ынӈатал тивыркын ӈот.
Эвынрэмкыԓьигыт, ӄырэсӄикви!
Ынкъам мынӄамэтваркын ярак, ынантаӈроолӄыл мыннуркын.
Эвыӈан ӈэвъэн ӄыматагын, эвыӈан авынынтоолпырайгыт!
Эргатык ныялгытӄэн рэмкын, ӄэглынангэт муулӄыткин чимгъун яаркынэн.
Киткит ӄулиникэк ӄаалвылё нэнанмыӄэн, ымыԓьо эвъян нинэнпэлӄынтэвӄин.
Янотлявтэн гакаӈӄор нинэнпэлӄынтэвӄин.
Ынкъам нытэпрэрэмӈыӄин, ёоʼт ымыԓьо нэнанӄамэтвавӄэнат, тымӈэмэӈкрэ нинэнинтыткуӄинэт.
Ытръэч.
В женском произношении: В мужском произношении: В женском произношении: В мужском произношении: Тэлеӈ энмэн айван ытри эйвэԓьыт нъэӄэчитӄинэт.
Ӈотэннотаӈӄаткэн ёаʼ левлеву гэлгылин.
Гэлгэлгыпы гэнԓьэтэтлин.
Энмэн ӄол йъилгын гэткулин гэлгэлыткынык.
Энмэн йыӈэръугъи.
Ванэван нынутэвытрэтыркын.
Энмэн рыркъайӈан валёмнэн.
Нъэгнопытваӄэн, ынӈин иръычыку.
Ынкъам ӄутынэ ёпаннэн эӈэӈыԓьэ, гэлгэлыткынык йылӄыԓьын рыгъевнин: Гу!
Тытэӈэтигыр!
Ӈутку нытвайгыр!
Энмэн лылепгъи.
Гу!
Лыгэн тэргатгъэ.
Иквъи ынӈот: Атэргатка, нымным вай чымчеӄэй варкын, Эйвэн ӄытлыги.
Ӈутку нэԓьугъэн.
Ӈыпэгъэт.
Энмэн яраӈы.
Галгэн-ым эвиръыт, иръыт, галганалгэн.
Гык!
Энмэн-ьм айванат-ым нэмыӄэй.
Эйвэԓьык ыннано ваԓьын йилиил.
Энмэн нэпиричитынэт, ымыԓьо нэпиринэт ынӄэн ӈирэӄ оʼравэтԓьат.
Эӈэӈыԓьын нэлпынитгъэн.
Ӄол-ым нанмыркын ръэйипэ, лявтэпы каноткынгыны нанмыгъан.
Ынкъам эӈэӈыԓьын-ым нэтрилгъэн, пурэлю налгыӈӈогъан.
Лыгэн ӄунэче киквъи.
Эчги йылӄэтгъэт, гантолен, рыркакалы эʼйӈэвнин, аӈӄагты эʼйӈэвыткугъи.
Энмэн люур ыяайпы етгъи рыркы.
Како, како!
Энмэн рыркы гэпкитлин.
Энмэн аны ӄынур ӄун нутэсӄын.
Энмэн лявтыткыната чейвыткугъи, эквэтгъи.
Энмэн эвыр пэляё рыркы ыʼттъыёча нынъэлӄин.
Ӄитвэютэ ивнин: Гык!
Аʼмын-ым ытлён, нотасӄыеквэ тургин-ым рэмкын ныгйинӄин морыкагты.
Гук!
Аʼмын-ым ытлён, чымӄык пэлятыркын.
Ӄэйӈун тургин рэмкын эʼтки.
Гуӄ!
Панваррыркат ӈирэӄ ивнинэт: Гуӄ!
Аʼмын-ым мынынлегъэн рэмкыԓьын.
Ӄутынэ ывэкэткынык рыӈэлӄивэннин.
Ынӈин-ым ӈан ныпиврэӄин.
Ынкъам ынӄэн ӄитвэю гыттэпычьын лыгэн нылымӈэнаӄэн.
Ӄол-ым ныпэӈэтӄин, ынраӄ ӄутынэ ныӈэлӄивӄин.
Ныкитэ, гуӄ!
Гилгил нэԓьун.
Ӄитвэю иквъи: Гу!
Рэмкын ичичиквъи, Рэмкын ныйылӄэтгъэн!
Гэлыткынык оʼравэтԓьан нэйӈэгъэн.
Рыркы ынкъам ынӄэн, ӄитвэютэ ивнин ӄлявыл: Гук!
Гыт-ым гэлыткынык ӄыйылӄэтги, эвыр мури вай гыныкӄач мытрэйылӄэтгъэ мэмлыткынык.
Пагголгыт нэттунэт пилгыкин.
Ынӈин лыгэн чекгыргол гэнъэтлинэт, ӄынур пэвэлти.
Ӄитвэюн кыеквъи.
Аʼмын-ым рэмкын нэквэтгъэн.
Гук!
Ынанкэн-ым гытъэквъи?
Гук!
Ии, ӄлявылӄай иквъи.
Вусӄымчыку.
Рырканпыначгын ӄитвэюн энмэн пылӄэтыркын калтэты.
Элёкэаӈатлыӈын гитэнин, тэӄэгъи, энмэн тамъоналгын рыпинтыӄэвнин.
Энмэн ӄлявылӄай рыӄамэтвавыркынэн тэмъунэтэ.
Энмэн ӄынур ӄун нычиитэръуӄин, нытгылӄинэт йъарат.
Этъым вай нэнапатӄэнат вэнвакы рырката, ӄынур ӄун нытгылӄинэт.
Гык!
Эквэтгъэт.
Эмгынунныкитэ нъэлгъи.
Ӄитвэюн иквъи: Этъым нутэнут мынынэймэквъэн.
Гук!
Энмэн-ым тылегъэт, эчги эймэквъи, эргыръоӈӈогъэ.
Гук!
Аʼмын-ым ӄээӄын-ым нэмэ гытъэквъи?
Гук!
Ии!
Нэмэ чыпъэтгъи.
Ынраӄ эвлетэлы ваԓьыт тэмъунэт.
Нэмэ ӄамэтвагъэ.
Гык!
Ытлён мытрапэляӈӈогыт.
Митъэлыги гилгилӄэй мытрэԓьуӈын ныппылюӄин, ынкы мытрапэлягыт.
Гук!
Ӄэглынангэт-ым нэԓьун.
Гук!
Аʼмын-ым ытлён ӈотэнэргыръок тургин рэмкын ӄэйӈун рэлкыгъэ, мытъаӄалеӈӈо.
Гук!
Энмэн нэйпэгъэн.
Гук!
Тытэӈэттури, энапэляркынэтык.
Гук!
Аʼмын-ым вынэ, рэпкиргъэ (рэмкын гынин).
Эвыр рырката ивнин: Эвыр йылӄэ нарайъогыт, мурыгмил ӄъэйӈэги йылӄыӈӈок.
Энмэн пиврэгъи ӈанӄэн, гынонэты рыркы нэквэтӄин.
Энмэн йылӄэ йъоӈӈонэн, рыркамэл эʼйӈэгъи, йылӄэтгъи, люур рыркано гэнъэтлин.
Эвыр гэргыръонтатлен, ыʼтвыԓьэ нычамэтаӄэн.
Эчги эймэквъэт, кыеквъи.
Энмэн эчги ръэриԓьэ тэгрыркынин, люур иквъи: Гуӄ!
Инэнрэӄэвыркынитык?
Гуӄ!
Ынанкэн-ым ӄымэк.
Тытэӈэтигыт, рыркано гэнъэлигыт.
Ӄымэк мытынмыгыт.
Гу!
Мэӈӄо лымӈэ пинтыӄэтгъи?
Эʼтки, итык-ым ӄэйвэ нымнымгыпы гэпкирмури.
Эʼквырга тумгытум уйӈэ.
Эʼтки, нэнлевлевэтын.
Эʼтки эмлевтык ръэйипэ нанмыгъан.
Энмэн рэсӄиквъи.
Гык!
Ръапыӈыл?
Лыгэн-ым итык эʼтки, леӈвэттыгыргын.
Эʼтки, нытэрмэчьыӈӄин рамкыйӈын.
Энмэн элеръугъи.
Энмэн рынноркын мэӈин ӈан, уӈииԓьын-ым.
Этъым-аʼм гэмгэнутэкин ыʼтвыԓьын гэнумэкэвлин.
Энмэн ыʼтвыԓьымкычгын ӄытгъи.
яраквын (нэԓьугъэн).
Энмэн ярак лыганлыӈӄач ваԓьын кэӈичвын эйвэкин, ынкъам ипэ мыкычьыйӈын ыʼтвыԓьыԓьин ӄаптэнӄач гатален йыӈэйык лылечурмэтэ.
Ынпыначгын иквъи ыʼтвыԓьыкин: Гуӄ!
Иʼнымил ӄыӄъолятык!
Люнԓьутэ энмэн нынтыӄинэт, ратгэмавӈэн эйвэԓьэ.
Эвыр-ым ӄъоляръогъат, айванпыначгыӄай гивлин: Гык!
Рыпэт-ым эвын!
Аʼачекыт гивлинэт: Гу!
Чеӈэт-ым илирԓьымури.
Ӄытатлыӈгыткы!
Энмэн рыркамэл эʼйӈэгъэт.
Энмэн ыʼтвыԓьыкин ынпыначгын иквъи: Гу!
Миӈкы тури?
Ытлён гыннику нъэлгъэт.
Ипэ яалеӈӄач ӈыпэԓьын эйвэԓьэ гэмо нылгыӄин мыкычьын.
Энмэн аӈӄачормык гатчылен акваԓьоравэтԓьан.
Ыʼтвыԓьэ яалеӈӄачайпы гапэнрылен, наӄам ганмыткойвылен.
Эйвэӈэвыт нилгыпӄинэт амайылга, энмэн ӄутти ӄопалгык нываляткоӄэнат.
Энмэн нанмыткойвын.
Како!
Ӈэвысӄэт гэйӈэлин нымкыӄин.
Эйвэӈэвысӄэтти ӈанко гэрэтлинэт!
Нэмэ тъэчеӈ гивигъи.
Ӈырача гивикинэк эйвэԓьын гарыннолен.
Энмэн ныкитэ гэмпэлин.
Йылӄыԓьын гайъолен рэмкын.
Энмэн вай пойга рэнмэпы лыгэн нытынпычетӄэнат ёрок камлелы ӈаргынойпы.
Ынкъам ейвэлӄэй, эчги ӄолерагты ӄытгъэт чымӄык, эчги ынӄэн нынмыӄэн оʼравэтԓьан йылӄыԓьын эйвэԓьэ, энмэн никэк гатчылен рачормык, энааԓьыт-ым гэныгъевъюулинэт.
Ганточьатлен.
Энмэн аны гэгынтэвлинэт.
Эйвэԓьыт тымӈаӈӄагты.
Гэлыткынык ӈирэӄ гапэляленат.
Энмэн аӈӄак нытваӄэнат гилгилык, туквэк.
Эчги энмэн ныёоʼръоӄэн, нытуԓьылӄивӄинэт такэчгэты, ӄынвэр энмэн нэпиринэт.
Гук!
Ӄырым мынынмытык.
Энмэн авалёмкыԓьэнат, ныкамаграӄэнат.
Энмэн ӄолеткэвынвык эквэтыркыт, эвиръэ гэтуԓьэтлинэт.
Энмэн эквэтгъэт.
Энмэн гэчевкы гэлыткыната.
Энмэн вай нычейвыткуӄинэт.
Турӄитыԓьын аӈӄы.
Энмэн эмӄынтэнтик ӄынур ӄун гилгил нитӄин, тъэюгил, нымлилыӄин тэнтик.
Энмэн ӈыпэгъэт.
Гук!
Акваԓьынпыначга пынлёнэнат: Ыʼмто?
Эмнуӈычьын миӈкыри нытваӄэн?
Гуӄ!
Эʼтки нымэлӄин.
Гуӄ!
Аʼмын-ым рэмкын нытумгэквъэн, акваԓьыпыначгын гивлин.
Энмэн элеръугъи.
уӄ!
Аʼмын-ым рэмкын нылӄытгъэн.
Энмэн ӈанко иʼргъи рэмкын эйвэԓьин.
Уӄӄэм энмэн гэйӈэвылин, имыръэнут, рэпалгын.
Гык!
Энмэн ӈыпэгъэт.
Ытлён рэмкын тумгэквъи.
Аны гэйылыткуйвылин уӄӄэм.
Ӈотэнӄаткэн ынпыначгын иквъи: Гык!
Ӄэлюӄ-ым рэӄэ ӄытатлыӈыткы?
Энмэн галгэн иръын.
Нэлгэ нылпынрыӄэнат.
Энмэн гиву нылгыӄинэт нэлгыт.
Ръанотачгыт лымӈэ?
Ӄорэн нэлгын.
Миӈкыри ваԓьыт ӄаат?
Ӄынвэр вамылкалгын нанкалыроквъан.
Энмэн нынчичьэтъюуӄин.
Нивӄинэт: Какомэй!
Миӈкыри ваԓьыт.
Ӄынур ыʼтвыкин путтыӈэт.
Аны ӄун-ым тэкичгын ӄынугыткы.
Энмэн начьыпатынат.
Какомэй!
Ӄынур мытӄыйӈыт.
Энмэн нэнунэт.
Какомэй!
Йъарат нытэӈӄинэт.
Ынкъам эквэтгъэт.
Ӄол гапэлялен эӈэӈыԓьын ырыгмил.
Энмэн ԓьэленръугъи.
Нэтрилгъэн.
Эӈэӈыԓьын, наӄам горвылен.
Энмэн нэквэтӄин ныкитэ.
Орвоор нинъэмэтӄин, ӄопалга гэтинэӈэӈлин.
Энмэн нылеӄин, нылвавӄэн эргыпйъэлгэты.
Энмэн эйгысӄэӈэӈыԓьэ гайъолен ӄоленотайпы.
Нэмыӄэй ынӄэн эӈэӈыԓьын ныпэгтъэмэтӄин.
Энмэн люур гырголята выргыргычгын валёмнэн.
Ынӄэн эйгысӄэӈэӈыԓьын риӈэтэ нылеӄин, эвлывалят рилю нинэлгыӄинэт ӈалгыл.
Ынӄэн эӈэӈыԓьын пэгтъэмэтыԓьын гэчеӈыттэтэ гэгынтэвлин.
Энмэн вай рэймэвнин ӄутынэ, энмэн нэмыӄэй гэриӈэлин пыкэрыӈӈок ынӈин горвыма.
Энмэн йъоӈӈонэн.
Эчги пэрэӈӈонэн, нутэсӄык гэчыпъэтлин.
Лыгэн орвоор ынкы нутэсӄык пэлятгъэ.
Гык!
Ӄол ынӄэн вэлеркылек лываквъэ эӈэӈыԓьын, эйгысӄэӈэӈыԓьын.
Энмэн вакъогъэ.
Эгэгэгэй!
Ӄэглынангэт.
Како!
Аʼтав-ым нэргыпатӄэн.
Вынэ, пэгчиӈу тылгыгыт.
Тиквъэк ынӈот, энмэн ынӄэн Кэмнэку.
Како!
Кэмнэку, гэмгэнутээӈэӈыԓьэ этлы энпэлӄувкыԓьигым.
Энмэн нутэсӄык рээн ынраӄ нывэтгавӄэн Кэмнэку.
Амынан эʼквырга гинэнчеӈыттэвигыт.
Мытив кэԓьэйгыт.
Како!
Ӄыетги!
Пинтыӄэтгъи.
Иʼнничгын-ым ӄинэйылги, эйгысӄэӈэӈыԓьэ нэнагнатӄэн.
Этлы алымалявкыԓьэн.
Пууръу ынан ӈотӄэн валы мыйылгыр.
Го!
Ӄырым мыйылгыт.
Мэтиву нэрэлгыгым.
Ӄэйвэ ӄинэйылги.
Гуӄ!
Аʼмын ӄырым!
Вэнлыги майӈывал мыйылгыр.
Гык!
Аʼмын-ым ӄэйвэ иʼнничгын ӄинэйылги.
Ынраӄ энмэн ытлён эӈэӈэ нылпууръыткуӄинэт.
Энмэн ӄынвэр йылнин.
Ынкъам валы йылнин.
Ынкъам эйгысӄэӈэӈыԓьэ ивнин: Аныӄун ӄырилюткуги валята.
Энмэн ынкэӄэй рилюткугъи ӈутри гырголягты.
Ынкъам Кэмнэкунэ ивнин, ытлён ынӄэн ывикит нылпууръэтӄинэт.
Китъам ӄун иʼнничгын ӄэйпыгын, ӄыгынтэкви, ӄыриӈэги мурыгмил.
Ынӄэн рэриӈэгъэ, нотасӄэты ӄэрэтги, ӄырэчыпъэнӈыги!
Гык!
Энмэн риӈэгъи.
Энмэн авынтылягты эрэтгъи, чыпъэтгъи, гынонэты гывагъэ.
Гуӄ!
Тылваквъак.
Мынгэлгыт ӄинэйылги.
Гуӄ!
Аʼмын-ым ӄырым мыйылгыт.
Вэнлыги гымнин пэнаӄалгын мыйылгыр ӄэптикин, пэӄыргырэл гымнин тылекин гыттэӄэв.
Гуӄ!
Энмэн валёмгъэ.
Эйгысӄэӈэӈыԓьэ ивнин, пэнаӄалгын йылнин, энмэн ивнин: Китъам ӄун гымыгмил ӄыриӈэги.
Энмэн риӈэгъи ынанчинит.
Энмэн лыгэн выргыргэтгъи.
Эйвэԓьэ ивнин ӄол: Гы!
Гынраӄ!
Мынгэлгыт йылнинэт.
Гык!
Рэриӈэгъэ, нэмэ ӄэрэтги, нотасӄэты ӄычыпъэтги.
Энмэн риӈэгъи эйгысӄэӈэӈыԓьын.
Энмэн авынтылягты-ым эрэтгъи.
Энмэн чыпъэтгъи, наӄам лымӈэ ӄынур мэмлычыкогты эргээтгъи.
Пинтыӄэтгъи.
Ивкъи ынӈот: Како, Кэмнэку, ӄэглынангэт нэргыпатӄэн.
Рэӄулымӈэ!
Кылек тъылваквъан.
Аʼмын чит гымык чимгъутэ аʼӄаркыля гэнъэлигым.
Како!
Ӄэглынангэт нэргыпатӄэн, Кэмнэку.
Рэӄулымӈэ!
Инэтэӈынпэлӄуквъи.
Гуӄ!
Аʼмын-ым мынэквэнмык!
Энмэн риӈэгъи эйгысӄэӈэӈыԓьын.
Ныкитэ вай энмэн нылейвыӄинэт.
Ыннэнныкитэ гамганотайпы нылейвыӄинэт риӈэтэ.
Гык!
Кэмнэку иквъи: Гык!
Аʼмын-ым мэквэтгъэк.
Пыкиргъи эйгысӄэӈэӈыԓьын.
Нинивӄинэт тумгыт: Эйвэнэӈэӈыԓьын тыԓьугъэн, кылек тымэтэквъэн.
Нъыръигыт!
Ӄэйвэ.
Кита ӄун, миӈкыри нитӄин?
Иʼнничгын рыкалыровнэн.
Энмэн-ым вай ынин иʼнничгын.
Нъыръигыт.
Тымӈэмэӈӄокэн туԓьэтгъэн.
Вынэ этлы.
Китъамӄун, миӈкыри нитӄин?
Энмэн риӈэгъи.
Авынрэӈатынягты нотасӄэты нэмэ эрэтгъи, нэмэ ӄынур мэмлычыкогты чыпъэтгьи.
Како!
Ӄэглынангэт гэӈэӈытвигыт.
Ытлыгэ ивнин: Китъам ӄун эплеэн лыгиэӈэӈытвигъи.
Кывъичьын ӄылӄыриргын!
Энмэн эмӄынныкиръук ныриӈэӄин, гамгавагыргэпы нылейвыӄин.
Уйӈэ!
Ныпкирӄин ярак, ытлыгэ нинивӄин: Аʼтав, лыгэн рэӄыркын, кимэвыркын.
Гуӄ!
Нъыръыкаквъан.
Нэмэ нэквэтӄин.
Ынраӄ нотасӄычыкогты нылӄытӄин.
Нэмэ ныетӄин, нивӄин: Аʼмын-ым, тымэтэквъэк.
Ытлыгэ нинивӄин: Гоӄой!
Кэтэм-ым рэӄыркын?
Энмэн эккэтэ гивлин, эйгысӄэӈэӈыԓьэ: Гуӄ!
Ытлён-ым аʼмын, гамгавагыргэпы тымэтэквъэк.
Ынраӄ волӄывагыргэты эквэтгъи.
Эвъим энмэн оʼравэтԓьачгын ԓьунин.
Амйыкыргын, энмэн Кывъичьын.
Вулӄэ пынлёнэн: Нырэӄигыт?
Ытлыгэ инэнӈиквъи, иниквъи: Кывъичьын ӄылӄыриргын!
Го!
Лымӈэ рыраӄавынво?
Аʼтав, ԓьонво.
Э, вынэ, энааԓьык варкын.
Энмэн ӄытгьи.
Люур ынӄэн ынпыначгын-йыкыргын ынкэтэгнык ваԓьын, мутле гаӄаӈойпынен.
Гуӄ!
Рэсӄиквъи!
Гык!
Гыныкы эӄэлюӄ.
Нэмэ пынлёнэн: Гынык ытлыгэ етыйгут нэнтыгыт.
Иаʼм?
Иквъи ынӈот: ынкэкин ынпыӈэв мыԓьугъэн.
Энмэн нъэнӄэтӄин.
Рыраӄавынво?
Аʼтав нэрэԓьуӈыркынигыт.
Гивлин ынн ʼот: Кывъичьын ӄылӄыриргын.
Гуӄ!
Аʼмын-ым тъэнӄэтыркын.
Вынэ ӄэйвэ.
Ӄэйӈун мэтиву ринэлгыгъэ.
Энмэн валёмгъэ.
Ивнин: Ывэкэткынык ӄынъэлги.
Рыриӈэвнин.
Энмэн аны гэӄулиԓьэтлин йъамаван.
Энмэн ымыԓьо ӈаргынэн амынгынтава аморвэляа.
Энмэн ытлыгычгын: Го!
Ръэгъи лымӈэ, ӈаргынэн ӄочеткынатгъэ.
Лымӈэ ӄэглынангэт эӈэӈытвигъи.
Энмэн нутэсӄык пыкэрыӈӈок рычыпъэвнин рыпинтыӄэвнин чоттагнэпы.
Ыʼмто?
Этьым аʼмын кывъичьын трэтгъэн.
Кита ӈанӄо, мыԓьугъэн.
Уттымил нымайыӈӄэначгын, наӄам пэтле нымӄытвиӄин, кэгрилчыку гаёлен, эчги нэнанкалыровӄэн, ытлён ныппылютвиӄин.
Эчги ныталпыӈӈоӄэн, нинэчиӈкъэттывэӄин, нымэйӈэтӄин нэмэ, ынӄор-ым нымӄытвиӄин.
Нэмэ рычыпъэвнин, нэмэ рыпинтыӄэвнин.
Ынраӄ ӄачакэната гэймитлин, пэнин нымайыӈӄэначгын.
Гуӄ!
Эви ытлён ынӄэнайгыт.
Гэмгэникэк ӄылгэлёгыргэгыт ӈинӄэетынекы.
Миӈкыри энмэн гэмгэникин ӈинӄэй нэнагтоӄэн, эвын нывъиӄин.
Эви ытлён ынӄэнайгыт.
Кывъичьигыг.
Гуӄ!
Аʼмын-ым ытлён мыныквутыркынигыт!
Ӈилгэ гэквутлин.
Эвын нинэнлыпъэтӄинэт.
Ынраӄ тэгрывъэе нилгэтгъэн.
Энмэн ымныкэрэт ныкамаграӄэн.
Наӄам лымӈэ въаглыӈын нъомрыӄэн, инэнлыпъэткыԓьин.
Энмэн ӄулиӄул ныкирит, како тэргытэр!
Энмэн нивӄин: Панэна рэлевлевэтыркын?
Го!
Ӄырым игыт.
Ӄырым игыт.
Тынаагъак.
Вынэ, ӄэйӈун рылевлевэтыркын.
Эʼтки аӈъачгыргэгыт.
Оʼрайытоёченат ӈинӄэгти нэнанмэгыт.
Гуӄ!
Этлы.
Эʼквырга нынлымаляватэгым ыʼмӈычвынԓьа.
Игыт-ым ӄырым мылымалявыӈӈогъак.
Эʼтки тымчегъэк.
Како!
Вынэ, ӄинэтрилгытык!
Аʼмын-ым эʼтки ӄэйӈун ралявляватыӈӈогъа.
Китъам ӄун-ым мынытрилгыт.
Эгыръылёӈэттагнэпы Энанъягтачго Вагырго, эвыр-ым игыт туръурэтыԓьын ӈинӄэй рэмэйӈэтыркын, талвапалӄавъэгты рэнъэлыркын.
Энмэн нэтрилгъэн.
Энмэн эквэтгъи.
Вулӄэ пынлёнэн: Ыʼмто?
Оʼравэррамка миӈкыри нэнтыгыт?
Аʼмын-ым ытлён эʼтки нынтэвиминӈэтигым.
Игыт ытлён тымчегъэк.
Лыгэн итык ыʼмӈычвынԓьа гымык рыникэвыркыт, ӄырым игыт мылымалявыӈӈогъак.
Вулӄэ нинивӄин: Ытлён ынӈываԓьэгыт.
Ӈэвэӄ гивэ.
Ы ʼмӈычвынлякы ӄырым мылымалявыӈӈогъак.
Нъыръигыт.
Ӄэйӈун лымӈэ рэгытъэквъэ, ралымаляквъа.
Энмэн ыʼмӈычвынԓьан нэмэ вэтгаквъэ, лёӈвалёма.
Энмэн йъэлыги ынӄэн ыʼмӈычвынԓьатыԓьэн ӈинӄэгти въэӈӈогъат.
Гуӄ!
Нэмэ ытлыгычгэ тыӈивынин: Въэгыргын ӄылӄыриргын!
Рэӄэ рэмкын нынмыӄэн?
Нэмэ энмэн гамгавагыргэпы нэнарэрӄэн, энмэн нымэтэвӄин.
Ыʼмто?
Гуӄ!
Уйӈэ.
Како!
Мытив эӈэӈыԓьигыт.
Нэмэ нэквэтӄин, ынраӄ нутэсӄык эвычагты.
Нэмэ нымэтэвӄин, ныетӄин.
Ыʼмто?
Го!
Тымэтэквъэк.
Коккой!
Кэтэм-ым рэӄыркын?
Тытэӈэт ытлыгычгын.
Ынӄэн ынраӄ нутэсӄык пагталкойпы нылейвыӄин.
Ивмъэтун ԓьунин.
Энмэн нувӄин, ӄынур ӄун вылӄывыл, ӈыронрылгыԓьын.
Эвыӈан ӈотӄэнайгыт въэгыргэгыт.
Ивмъэтунэ ивнин: Го!
Рэӄыԓьигыт?
Тыёпатгыт.
Ӄаӄ!
Лымӈэ гынан пэгчиӈу инэлгыгъи.
амгаварата ԓьук нылвавэгым.
Ӈутку-ым лымӈэ гынан инэԓьугъи.
Алымы аԓьокэгты ваԓьэгым.
Ытлыгэ етыйвут нэнтыгыт.
Миӈкы, рэӄу?
Аʼтав ԓьонво.
Эквэтгъэт.
Ыʼмто?
Ӄэйвъэм, игыт трэтгъэн.
Китъам, ӈунри.
Энмэн рыкалыровнэн.
Ръорамэл мэйӈэԓьын.
Эви ытлён, ынӄэнайгыт, Ивмъэтуйгыр.
Гамгъоравэтԓьан тымӈатъычгыргыка нэнанмэгыт.
Мури гивэ: Аʼмӈот тытэӈэр, рэӄэ тымыркынэн?
Ӄытлыги гыт!
Вынэ, ӄырымэнайгын.
Вынэ ӄэйвэ.
Эвыр ӄырымэнано ритгъэ, ӄэглынангэт ӄырым мувэтгъэк.
Эвыр Ивмъэтуну ритгъэ, ринэнувэквъэ.
Го!
Вынэ ӄырымэнайгым.
Ӄинэтрилтык.
Вэты ывик тыӈэво нинэлгыӄин.
Ытлён мытрэквутгыт.
Энмэн ӄынвэр пиринин гылгын.
Ыныкит пэрэргыргын гитэнин, ынӄэн аймэтгыргын челгыръогъэ, увэтгъи.
Ыʼмто, ынӄэн ӄэйвэ Ивмъэтуйгыр.
Го!
Вынэ, ӄырымэнайгым.
Вынэ ӄэйвэ.
Эʼтки аӈъачгыргэгыт.
Иаʼм пэгчиӈу нинэлгигыр оʼравэтԓьан?
Аʼмын-ым ытлён Нотасӄывагырга иниквъи.
Нэмэ нутэк ваԓьын ыннэнчьэн оʼравэтԓьан пэгчиӈу ӄылгыгын.
Аʼмын-ым ытлён мытыквутыркынигыт.
Гоӄ!
Аʼмын ӄинэтрилгытык.
Ынан амтаароӈа ӄытчыгыткы нотамлягыргыткон.
Эвыр эӈэӈыԓьэ ӄэйӈун тъылыӈӈоԓьын гымыкагты наранрэӈавыӈӈоӈын, эӈэӈыԓьэ игыт наратанмырковӈыӈӈоӈын оʼравэтԓьэн гамгатъычгыргын, эӈэӈыԓьэ нараԓьоӈыӈӈоӈын.
Ымы амвыегырга гылгын наранавыӈӈоӈын.
Ымы инъэтԓьэн ратомгатыӈӈогъа, кылылялгын-кыткав эӈэӈыԓьэ наралгыӈӈоӈын.
Ымы ӄораӈы итчытъылык нараратԓьатыӈӈоӈын, эченур винэвыԓьын чымӈы, ынраӄ ныкамаграӄэн, ынкъам тъытԓьэты эʼтки ывэкэты.
Ымы эвъянва тъытԓьэн рамалявыӈӈогъа.
Ынкъам ынпыначгын нивӄин: Нъыръигыт!
Вынэ, ӄэйвэ.
Этлы амгымнан энанмычьо иткыԓьигым.
Эʼквырга Нотасӄывагырга нэнанвэтгаватӄэн.
Ӄинэтрилгытык.
Игыт ымы ейвэлӄэй ӄувликэ раляйвыӈӈогъа.
Ӄырым пэгчиӈу мылгыӈӈогъан.
Ӄэйвъэм ымы ейвэлӄэй нутэк тымӈалголяӄ райылӄыӈӈо.
Итык аʼмын ыʼръунтэтыркын.
Вынэ, ӄэйвэ.
Ӄинэтрилгытык.
Игыт Яйвачвагырго трэнъэлгъэ.
Ымы яйвалӄаеты травэнратыӈӈогъа.
Нотасӄывагырга левлеву инэлгыгъи лыгэн итык.
Игыр ымы Нотасӄывагыргын наратаароӈыӈӈоӈын.
Ымы ыʼттъын наранмыркын, наратынпыркын.
Мутлымул ымы наранэнтыткоӈӈоӈын нотасӄэты.
Рорат ымы наранмыркын, наратынпыркын.
Ымы Аӈӄавагыргын нэрэнтумгэвэнӈын.
Ымы гыннигӈыттыԓьэ лывавыԓьа оʼравэррамка ымы нутэсӄыкин ръэнутӄэй ээкэлгыӄэй наратайкыӈӈоӈын, аӈӄагты наранэнтыткоӈӈоӈын.
Наӄам лымӈэ гынник рэвытрэтгъэ.
Ымы тымӈэмэмлыкэн гынник нараймэтыӈӈоӈын.
Ымы эʼӄэӈинӄэетыԓьын кэтэм йъэчгынпыӈавӄай, ынкъам кэймитыԓьу наралгыӈӈо.
Ымы ӈинӄэйин эвиръын амалва наратэпыӈӈоркын.
Эченур кэймитыԓьын вэты вэймэну нэрэлгыӈын, ымы кэймитыԓьын лейвык ръэнутӄэгти гэйыле, ымы рорат ынӄэн ыныкы рырагтаннэн, Эвъянво-Вагыргэты рэнинтыткуркынин, ынкъам ӈинӄэй ымы этъынкэ нынъэлӄин.
Гуӄ!
Аʼмын ӄинэтрилгытык.
Гуӄ!
Нэтрилгъэн.
Кытъаткэ нъыръыӄин.
Плеги.
Ытлыгэты нивӄин, ӄликэтык нъэнӄэтӄин.
Рэӄык-ым аʼмын ӄъэликэтги?
Оʼравэтԓьэты ӄликэтык аалёмкыԓьэн.
Этъым кэԓьэк ӄъэликэтги.
Аалёмкыԓьэн.
Энмэн амӄынайвэчгыръок гэтипъэйӈэтэ ӈаргын: Гытгэпы, лёлё, ӄынто!
Энмэн гэрэсӄивэ.
Ӄынвэр валёмнэн ытлыгэ.
Ӈавъанэты эвыӈӈогъэ: Гу, ӈоты ӈоон ӈээкык.
Мури инэнъэликэвкы, гаӈынваӈэта.
Гык!
Аʼмын-ым нэмэ миӈкъым ӄликэтгъи?
Гытгыкаԓьагты ӄликэтгъи.
Наӄам лымӈэ авъеткынка.
Энмэн вулӄытвигъи, гытгэты ӄытгъи.
Энмэн тэпъайӈаӈӈогъэ гытгычормык: Гытгэпы, лёлё, ӄынто!
Энмэн люур лёлёчгын пинтыӄэтгъи.
Энмэн-ым вакъонэн ынӄэн ынан чинит ӈутри нитӄин, ныӄуймуӄин.
Нэмэ эргыръоӈӈок-ым нырагтыӄэн.
Гуӄ!
ытлыгэ ивнин: Гуӄ!
Аʼмын ӄуӈэлги!
Лымаляквъэ.
Энмэн-ым гэӈэвъэнэ гытгэты ӄытгъэт.
Энмэн нэтэмъюӈгъэн: Гытгэпы, лёлё, ӄынто!
Энмэн гытгэпы лёлё пэнтыӄатычгатгъэ нэмэ.
Гуӄ!
Нэпиригъэн, нэчвиткуйвыгъэн.
Ӄынур-ым нанмыгъан.
Энмэн-ым уӈэтԓьэн етгъи.
Энмэн нывулӄытвиӄин.
Эӄылпэ нывиӄин ӈавысӄатчыӈын.
Нэмэ вулӄытвигъи.
Энмэн нэмэ гытгэты ӄытгъи.
Энмэн нывинвыгитэӄин.
Энмэн нэмэ тэпъайӈаӈӈогъэ: Гытгэпы, лёлё, ӄынто!
Уйӈэ.
Нэмэ: Гытгэпы, лёлё, ӄынто!
Гык!
Ӄынвэр тэргыръоӈӈогъэ: Гык!
Тытэӈэт вэрин!
Гык!
Эвын-ым нэмэ: Гытгэпы, лёлё, ӄынто!
Уйӈэ.
Гык!
Тэргатгъэ.
Йъаран ныглёӄэн лёлёгты.
Эвын нывинвэгитэӄин яраԓьа.
Гык!
Наӄам эвын ӄырым эвын.
Гык!
Энмэн тэргыплыткок, нэмэ: Гытгэпы, лёлё, ӄынто!
Эмытъэт-ым тэргыԓьын раӄыл ӈан, ӄынур въэԓьэты гылёԓьын.
Энмэн рагтыгьэ, мэтэквъи.
Эргатык нотагты ӄытгъи, пыглылявтийӈын ԓьунин.
Энмэн ӄол ӄынур ынпыначгын гэӈэвъэнэ ӈыроргарэ ӈээкык ӈыроӄав, ынкъам янраӈав ӈээкык аӄлявылкыԓьэн, аматакыԓьэн.
Ытръэч ынӄэн ӈээкык янра гароӄаглен, ӈирэӄ ёрот, энмэн ӈээккин янра ёроӈы, ныткивӄин янра, ӄутти-ым ытлыгыт гэӈэвъэнэ лыгэн ныткивӄинэт.
Энмэн вай-ым ӈэвысӄэт гэнутэгчитэ, нотайпы гэлейвэ, ынкъам ынраӄ ӈэвысӄэтэ-ым пыглылявтыйӈын нутэк рытрэтԓьан ганрагтатлен.
Ӄонайгыргычыко ёнэн пыглылявтыйӈын ынӄэн.
Пыкиргъи ярак, ынкъам лявтыйӈын ёрочыкогты ратвынэн, ынкы ёрочыко ганатчыӈатлен.
Тэкъэлигнин-ым, ымы кымгыннукъэлитэ лявтыйӈын ганкъалейпатлен.
Энмэн амӄынайвэчгэты ымыԓьо ӈирэӄ ёрот (нынтэнмавӄэнат), ӈэвысӄэтэ лявтыйӈын кынмэк ганарычгытвава, энмэн ӈэвысӄэт тэнӈэквъи, ынраӄ ынӄэн левыт, пыглылявтыйӈын гатанӈавыӈӈолен: Гм!
Ытля гаалёма, гивэ: Ӄол ӈотэн рай ръэнут тэнӈ у гэлгэ?
Аʼтав гымнан торкалеӈӈоёкэнат къэлит тэнӈу тылгыркынэт.
Тэмъюӈыркынин ытля.
Ынкъам эмӄынкыевкы таёчгыпоӄыткынык нэнаёӄэн лявтыйӈын, иӈӄун нэрэԓьуӈын.
Нотайпы гэлейвэ ӈэвысӄэт, нотагченвэпы гэлейвэ, вай ытля ӈээккин чотчот-ым гагтоԓьатлен, ръэнут нинэлӄырирӄин, ӈээккин чотчот йытоԓьаннэн.
Люур ӈан ынӄэн лявтыйӈын йыкыргэпы гайпылен, гагтолен, гэчеӈыттэтлин-ым аны: У-гу-гу-гу-гу!
Кыкэ!
Кыкэ!
Кыкэ!
Ӈээкык миӈкыри рай нъэлгъи?
Пысӄунӈээкык чекалвам ваԓьын, кэԓьэну гэнъэтлин.
Тапъалёӈыӈӈогъэ ӈээкык.
Емгымгыгыргын!
Аʼм, аʼм, тытэӈэт, ынанкэн-ым!
Миӈкыри нъэлгъи!
Ӄырымэн оʼравэтԓьан, итык-ым кэлы.
Ынкъам ытлыгын гыттэтэ гивэ: Гуӄ!
Аʼмын мынпэлягъан, раӄынӄыл.
Эргатык вэтгава ӄынтыгын.
Ӄачыӈгын нутэгчитэ кынмал.
Тэпэнинэӈэ ёнэнат ынин чотчотык, йыпаннэн тэпэнинэӈэ.
Етгъи-ым вай, вулӄытвигъи-ым, рылгъат нэмэ ганатчьавлен айвэчганма, нинэнтэнӈэвэтӄин: Ги, ги!
Ӄынвэр лымӈэ: Ги!
ӄотляйӈын.
Тытэӈэтигыт, ӈэвысӄэтигыт, иаʼм ытлён тэнӈэвыркын, наӄам амгынан, тылвамгынан?
Аны аʼтав вай торкалеӈӈоёкэнат къэлит аʼтав тэнӈу тылгыркынэт.
Эргатык-ым ытля: Кынмал мынуӈэлмык!
Вай уӈэлгъэт.
Гуӄ!
Нууркиӄинэт, уттуут нэпрыгъэн.
Энмэн ытля ивкъи: Эномат, уӈинэӈкылтылгын нычивмыӄин, йылгиил мыгтыгъан.
Йыӄӄэй ынкъам пэтле трэетгъэ.
Этлы аʼмын, гымнан ӄэйвэ.
Этлы, гымнан!
Ээ!
Таам, ӄыгтыгын.
Энмэн-ӄун рагтыгъэ ытля.
Гуӄ!
Энмэн-ым эвын пыкиргъи ярак.
Гаранчемавлен ыʼвэӄуч, ыʼтвъэт гэтинэӈэнлин, яраӈы нинэйӈэӄин, элкыгъэт рочгэты, леӈытаӄ-ым напэлягъан-ым вай ӈээкык, нанчаатваквъан.
Гуӄ!
Гаплыткоӈӈоленат.
Аʼтчак лывавнэн.
Люур ӈэвысӄэт, ӄынвэр энмэн ёпатгъэ, йынрыткынык тылегъи, гитэнин-ым, эвыр ынӄэн ыʼтвъэт гэтинэӈэнлин, эвын гэплыткулинэт.
Гуӄ!
Аʼмын кыляквъэ ӈан, пэнрынэнат.
Эвыр пыкиргъи, эвын ӈэлӄиквъэт-ым чымӄык.
Эвыр эчги пыкиргъи, ытлыгэ ыʼтвъэт рывнин, ԓьынвык ӈан гинэнрэтлин ӈэвысӄэт.
Лыгэтэвэнаӈата ытлыгэ кэгынмык гаркыплынэн.
Гуӄ!
Рытрилетгъи ӈан, напэлягъан, ӈаанӄэн элкыгъэт рочгэты.
Гуӄ!
Ралӄаӈынвык ынкъам ӈээкык тылвамынан, вэлер-ым яраӈы гатвата, уйӈэ аярака.
Ӄынвэр-ым тэргыԓьатыӈӈогъэ, ынӄэн пыглылявтыйӈын ынкъам этчаӄ гагтолен, энмэн ынӄэн нинэӄэплюӄин, тэрганма нинэӄэпчуйвыӄин.
Ытлён-ым аʼмын, ӈотӄэнайӈын ытлён гараӄычгатлен ӄэтэв, ынкъам напэлягым, нанчаатваквым, ытлён-ым этъым ынкъам.
Люур пыглылявтыйӈын вэтгавыӈӈогъэ: Инэнтъылевыркын, вынэ, инэӄэплюкэ.
Эмытьэт-ым мывэӈӈытагъак, ынӈэ инэӄэплюкэ.
Энмэн увилӄын ӄытэйкыгын, пэнъёлгын, ынкъам йынчыкогты ӄинэнинтыги.
Гуӄ!
Аʼмын.
Эʼквырга тылвамгымнан трэнъэлгъэ.
Вэлер-ьм мытвэтгавыркын.
Ӄывалёмыркын вынэ, тэвиминӈыркын, аʼтав лыгэн мыттэвиминӈыркын.
Мывэӈӈытагъак эмытъэт-ым.
Гуӄ!
Тапэнъёлгыӈгъэ, пэнъёлгын-ым ӈылетгъи.
Рывэтгаваннэн лымӈэ, ивнин: Тагам, ӄинэнинтыги пэнъёлгэты, ынкъам ӄъэгнопгэ эръычыкогты ӈутри ынӈин, эвын этлепкэ.
Ӄэйвэ рэӄэ нэрэгитэгыт, ръэнутэт вай раалёмӈынат ӄулиԓьыт, ынӈэ этлепкэ.
Эвын валёмгъэ, ринтынин пэнъёлгэты ынкъам эʼгнопгъэ.
Гуӄ!
Энмэн нъэгнопытваӄэн, аʼмын-ым энмэн пэнъёлгын нывыргыргэтӄин, ӈынлетыԓьэтӄин амӄынъычо.
Ынкъам пиӈкугъи пэнъёлгычгын, лыгэн нывакъотваӄэн нъэгнопытваӄэн, люур ӈотӄэн ӄынвэр выргыргын валёмыӈӈонэн, пагтывыргыргын.
Ӄынвэр эвыр го!
го!
го!
Гоӄ!
Гоӄ!
Ӈалвыԓьычгын.
Ӄынвэр эвыр Га!
Га!
Га!
Гаӄ!
Гаӄ!
Гаӄ!
Выёпчан.
Ӄынвэр вай мооԓьычгын выргыргыӈӈогъэ.
Энмэн аръаля эʼгнопыԓьын.
Выргыргын-ым вай гэпкитлин: Како!
Како!
Люур вай ӄлявыл ӄулиԓьэтгъи рыягнавкы.
Аны вай, нырэӄигыт ынраӄ?
Го!
Лылепгъи.
Эвын вай нымнымычгын гэпкитлин.
Колё, колё ӈалвыԓьычгын!
Энмэн-ым уʼвэӄуч, ӄлявыл, аʼмын-ым нытвэтчаӄэн вылгэръыӄайыԓьын аʼмын-ым вай лыгитэӈэвиръыԓьын.
Энмэн тараӈгъат, ярачгын нэтэйкыгъэн.
Гуӄ!
Энмэн чавчьтачгын.
Ӄэглынангэт лыгэтаӈычьатыӈӈогъэ.
Энмэн-ым ынкы ԓьалянръома гытгаръок-ым лыгэн ынӄэн ӈылгыл ӈылынтоԓьын нэԓьугъэн.
Китъам ӈоон ръэнымным вытку ынкы мытԓьугъэн.
Китъам, мынъёпанмык.
Энмэн-ым ыʼтвэ ӈоон-ым иʼргъэт, ынкы ытлыгыт пэляткоԓьыт ӄытгъэт, ынпыначгын-ым, ытлыгын гэӈэвъэнэ.
Ги!
чоттагнык ӄывакъотык, мывитык.
Ывининэт, энмэн кокайӈын йыръэннин тэкичгэ, эчьэ.
Гуӄ!
Аʼмын-ым ывэма таӄымлягнэнат гатэтывалма.
Ӄэмиплыткук ӄымлят ынӄэнат йылнинэт.
Ӈотӄэнат ӄынугыткы!
Ръэнут-ым ӄымлёгъат, титывэлти пилгык улвэтгъэт, эюпгъэт-ым пилгык.
Ръэнут-ым тымнэнат, въигъэт.
Плеги, ёоʼчгын тынмыгъан.
Энмэн ӄол ӄлявыл ӄонраԓьын, ытръэч ӈыроргарэ.
Экык нытъылӄин, эйылӄыкыԓьинэт рыпэт ытлыгыт.
Наӄам ёоʼ.
Ӄынвэр пагтывыргыргычгын наалёмгъан.
Ӈэвъэнэ гитэнинэт вусӄымчыку.
Ӄытлыги рэккэӈыт.
Иквъи: Ӄынвэр-ым найъомык.
Йынйына нывъентоӄэнат ӄаат.
Энмэн етгъэт, энмэн-ым рэсӄиквъэт, нэмэ гытгытъэм тъытԓьэн эӄынӈэткэ гэнъэтлин.
Гуӄ!
Таӄъайпы мыттамык, гоӄ!
Ынанкэн-ым рэӄэ?
Гуӄ-ым, унъэлытъуле.
Эйгулеткыԓьымури.
Гуӄ!
Наӄам-ым рэӄэ?
Мэмылытъоля.
Этлы, ынӈин ваԓьа инэнукыԓьымури.
Тъытԓьэн ынӄэн нэныгйивэтгъэн.
Наӄам-ым ӈоонӄэн.
Вынэ, уйӈэ.
Ӄынвэр эвыр ёрочыкогты ӄол рэсӄиквъи, пэпэггыпы ынӄэн тъытԓьэн нэймитгъэн, нэннэгъэн ынӄэн пиринэӈу.
Ӄынур лыгэн нэнтыгъэн: Вгп-, пэтле эмъыттъым.
Ытԓьаӄай нытэргатӄэн.
Энмэн ӄол вытычгытвыгъэ, энмэн гичийвынинэт ыʼттъымыт, энмэн вытычгык ёнэнат, ынӄэн оʼравэтԓьэн ыʼттъымыт, ынӄэн кэԓьэтэ.
Энмэн ӈытогты иквъэт: Ӄыгитэткуги, эквэтыԓьымури.
Энмэн-ым ӈытоԓьыт гитэнинэт, оргэты ӄытыԓьыт.
Энмэн оргык пыкиргъэт.
Энмэн натэвлягъан вытычгын оʼраярагты.
Энмэн люур гынмылкин роо гэнэювлин тъытԓьэн.
Энмэн акэрка ӈан рагтыгъэ.
Эӈэӈытвигъи йъарат.
Ынӄэн рэсӄиквъи акэрка.
Эвын ныюргычьэтӄин.
Ыныкит ывик кыпчытконэн выква, миӈкыри выквылгын уйӈэ нынъэлӄин.
Гамганымгыпы пэгчиӈэвыԓьэ ныйъоӄэн.
Ныранмыӈӄэн, наӄам ыныкит пойга нытынпыӄэн-ым, лыгэн выквэн ывик нылвавӄэн.
Ӈавтыӈгъэ.
Ӈэвъэн нытэӈӄин йъарат.
Нэмэ лявляврамкычга гэрэӈэвиткэсӄивӈылин.
Гуӄ!
Нотагты нынԓьэтэтӄин, ынӄэн эӈэӈыԓьын.
Нутэк нынилгыпэтӄин, нынмыӄэн.
Ӈэвъэн-ым ныпэнрычетӄэн.
Эвын ныпкирӄинэт ярагты, игыткин-ым тымъё ныԓьуӄин ынръам ярак.
Гу!
Нэмэ.
Гуӄ!
Ынӈот тытэӈэт!
Миӈкыри мынынтыркын?
Миӈкыри нытэӈӄин ӈэвъэн.
Ӄынвэр рыгъёлгын нэргыгъэн, кымъэ нэнатыёгъан, рыгрыглягляга.
Гамайӈатчален.
Нэмэ начыӈгъан.
Гык!
Ытлён игыт тыӄысӄычевыркын.
Ыныкит-ым нараматагыт, ӄыргыгын яӈааӈ-ым нутэсӄык.
Энмэн нупынъылигъэн рыгьёлгэты, кымъэ пиричитэ нэткугъэн.
Энмэн-ым ӈэвъэн пэнрычета, энмэн наматагъан.
Энмэн ныкиръугъи, ӈаанӄэн эквэтгъи.
Ыʼвэӄучин тамэнӈаттылянвын ԓьунин.
Ынкъам-ым гэркылелин ӈэвъэнэ ръэт.
улвэквъи.
Пэнъёлгынъёнаквъэ.
Нэмэ эквэтгъи, гэйигрэвлин, вээм ԓьунин, кымъыԓьын.
Люӈиквичитэ итгъи.
Нэмэ эквэтгъи.
Ынраӄ гытгын ԓьунин, ыннэ гэйыръэтлин.
Этъопэл ынкы иквичигъи гытгык.
Нэмэ эквэтгъи.
Ыʼвэӄуч йъонэн, эвыр ӈаргын нытэминӈэтӄин.
Ивнин: Етгъи?
Эвын кэлъэк гаӈавтынлен.
Ӈэвтумгэ нинивӄин, кэԓьэтумгэ: Гымнин кэркэр ӄыйпыгын!
Ыʼвэӄучитэ ивнин: Ынӈэ айпыка!
Рэвъигъэ.
Ӈэвтумгэ нэмэ нинивӄин: Вэлер ӄинэгитэги!
Ыʼвэӄучитэ нинивӄин: Ынӈэ эгитэкэ!
Ытлён наранмыгыт.
Вэлер чымчетэ ӄэнатагэ!
Ыʼвэӄучитэ нинивӄин: Ӈэввирит ыʼнэймитгъэн.
Миӈкыри ынкъам ӄол кэԓьэӈэвъэн эʼӄэкэԓьэӈэвысӄэт.
Ынкъам ынӄэн нъыгитэнин, нъывъигъэн-ым эмытэт-ым.
Нэмэ ӈэвтумгэ нинивӄин: Вэлер гымыгчотыткынык ӄывакъогъэ!
Ынӈэ аакъока.
Ӈинӄэй ранмыгнэн.
Ӈытогъэ ӈэвысӄэт.
Чоттагнэты ӄытгъи.
Ынраӄ-ым ынӄэн ӈэвтумгэ рыгъёлгын тэйкынин.
Вусӄымчыку ныпылӄэтӄин ынӄэн рыгъёлгыӈкы.
Ӄынвэр ӈинӄэй нытэргыԓьатӄэн.
Ӄынвэр иквъи ыʼвэӄуч: Ынӈот тытэӈэт, эʼми?
Ӈавъанчыӈын ынкъам ивнин: Ванэван гынан лыги ӄылгыгын?
Го!
Аʼмын-ым гымнан гэмо.
Како!
Ӈинӄэй нытэргыԓьатӄэн.
Ыʼвэӄуч иквъи: Китъам ярар ӄинэйылги!
Энмэн вагыргэпы нинэлӄырирӄин.
Ӈэвъэн нэналвавӄэн ԓьук.
Нэмэ ӄолевагыргэты, Тыӈагыргэты ынраӄ нылӄытӄин, эвын уйӈэ.
Эйыкэ!
Йыкэ!
Йыкэ!
Чекалвам ваԓьын!
Ӄырирык тылвавыркын.
Нэмэ ниԓьуткуӄин.
Ынраӄ аʼмын гынотъылёгты нылӄытӄин, нинэлӄырирӄин.
Нэмэ уйӈэ.
Кэԓьэӈэвъэн ивнин: Гынан аʼмын левлеву лыӈгъэн.
Кэԓьэӈэвъэнэ ивнин: Иаʼм левлеву тъылгыгъэн гыпиԓьын ӈэвтумгын?
Китъам лымӈэ ярар ӄинэйылги!
Ынраӄ Нотасӄывагыргэпы ӄыриннин.
Гог!
Ԓьунин, ивнин: Гоӄ!
Тытэӈэт!
Гэрэӄигыт?
Энмэн гэӄупӄынтэтлин.
Иквъи: Аʼмын-ым ытлён гыныгӈэвъэнэ рыгъёлгын гэтчылин тэгинӈычьу.
Ынкъам ыʼвэӄуч иквъи: Аʼмын-ым нычаатвагъан, эʼтки, ӄынвэр эӈинӄэйкэ нэрэтчымык.
Ӈэвъэн ивнин: Гук!
Аʼмын-ым наӄам ынпиԓьуткуԓьигыт.
Аʼмын-ым ӄиԓьуткуги, ӄыкыргикви.
Гуӄ!
Вынэ, итык-ым.
Ӈавылгын-ым гиԓьуткулин.
Эӈэӈыԓьэ, ыʼвэӄучитэ-ым, эʼлин ӄлявыл гэтэйкылин очыткоԓьо.
Энмэн аны ӈавысӄатчыӈын гаԓьуткулин, энмэн яраӈы камлелы гувинтылин ӄлявыля.
Энмэн аны гэюнэтлин.
Энмэн аны эʼлин ӄлявылӄай ночыткоӄэн: Гит, гит, гыт, гыгэт!
Коргыԓьын-ым энмэн аʼлӄлявыл.
Энмэн аны кэԓьэӈэвысӄэт гомавлен йъарат, миӈкыри вай яраӈы гэнлетыԓьэтлин, ёрогты-ым эвыр нэймэвӄин йынйын.
Ынӄэн ӈаанӄэн эквэтгъэт, ыʼвэӄучит гэӈэвъэнэ авталгын нэнрыгъэн.
Чама ынӄэн мачевъян тытвыркын.
Аʼмын-ым ытлён уʼрэквъи ӈавъёлгын миӈкыри гомавлен, эвыр очыткоԓьын, аʼлӄлявыл гэпыннэвлин миӈкыри нылгыӄин эʼԓьэл лыгэн.
Гыт, гыт!
Мэткиит миӈкыри нылгыӄин, ынӄэн очыткоԓьын игыткин коргъаачек.
Энмэн аны ечыткычгын кэԓьин гэпиӈкулин аʼмын гэвэлеркылелин нинъыӄин-ым наӄам, энмэн рэймэвнинэт, ӄлявылӄай иквъи ӈавъанэты: Авталгын ӄытрилгын!
Энмэн ӈагчыӈын томгатгъэ нитъыӄин.
Энмэн аны эчги амгынонэты нынъэлӄин, ныралеӄэн яалегты.
Ӄынвэр мэткиит вэнлыги-ым аʼмын рымагты нынъэлӄин, нэмэ вэлеркылеԓьын.
Уттуут нэнпыгъэн, эвын омкычгын.
Уйӈэ аӄэрыкыԓьэн, вылтомкычгын.
Гык аны, елычгын вылтык эммутлытэ гэнъэтлин.
Нэмэ ӄынвэр рымагтаннэн, нэмэ пыкэрыӈӈогъэ, ынраӄ ӈэвъэн нэмэ ивнин: Ӈачгымынга яатрылга нутэсӄын ӄыкэлигын!
Ынраӄ ваамычгын томгатгъэ, аны елычгын гэръирӈылин рочгэты, эвын нэлкыӄин, эвын нэнанрыноматӄэн.
Миӈкыри ынӄэн ныпыԓьыԓьыӄин ваамычгын.
Нэмэ иʼргъи, нэмэ ӈэвъэн ивнин: Нутэсӄын ӄыкэлигын!
Имыръэнут ныплытантэнмыӈӄэн, нэмэ иʼннин.
Ынраӄ нэмэ вэлеркылегъи, нэмэ рэймэвнинэт.
Ынраӄ ээкин пуйъэпуй кэлийвут рытчынин мранмынга.
эмӈэнри гэмгэгынник-ым нынинтыткуӄин йъэлгэты.
Чама мутле эвыр.
Ынраӄ-ым ытля эвъикыԓьин начгы-Тыӈагырго гэнъэтлин.
Этъым аʼмын ынӄэнат тоттомгытагныкэнат.
Уйвэтԓьэт-ым элгулеӄ гатваӈӈоленат йъэлгыпы.
Нэмэ эйъутэн гантомгавлен.
Чит эвъикыԓьин рэмкын.
Нэмэ мутлытэгйиӈ ынкэкин.
Эвыр оʼравэтԓьан нэмэ анӈэно лынъё, гыннигӈыттык ӄэлмэтвин-ым чама иӈӄун вай кынтаян рагновыркынвэты гынник-ым аʼмын нэнанкыттыватӄэн.
Нэмэ тэгрык ныгтыӄэн.
Мӈээӈэӈыԓьын гантомгавлен ынӈот имырэӄин, вагыргын эмчымӄык.
Гуӄ!
Плеги!
Ёоʼчгын-ым ныпаагъан.
Энмэн ӄол ӄлявыл, эккэт-ым эвыр нывъиӄинэт йытоот.
Ръэнут-ым гэпэлӄэтлин.
Уйӈэ гэнъэтлин эккэкэ.
Пэлӄылӄивэ ӈинӄэй гагтолен.
Гык!
Энмэн мэйӈэтгъи, тъытвыӈгъи, ытлыгын йылӄанма нытъытвыӈӄин.
Энмэн ръэнут-ым элкыгъи, энмэн-ым ӈаанӄэн эквэтгъи, люур энмэн тылянвык илирык нытваӄэн ӄлявыл ԓьунин.
Гоӄ!
Ӈанӄо ӈотӄо ӄытагэ!
Ээй!
Энмэн ӄытгъи.
Энмэн-ым тылянвык гамэмылёлен.
Гуӄ!
Аʼмын-ым мынувичвэнмык, мынатчыченмык!
Ээй!
Гуӄ!
Аʼмын-ым ӄлявылӄай атчыгъэ, плегчыку атчыгъэ.
Энмэн-ым энарэтԓьан, миӈкыри уйӈэ, ӄынвэр энмэн эрэтгъи.
Го!
Ӈотӄэнайгым.
Гуӄ!
Гынраӄ!
Ярано лыгэн нъэлгъи.
Эʼмитлёнайӈын, аӈъачгыргын?
Го!
Ӈотӄэнайгым.
Ԓьунин.
Ынраӄ мынпонточет!
Гук!
Аʼмын-ым валы мыгтыгъан ыʼтвыкин.
Валы йыннэн.
Мэмылӄай гынмылкин ынин тымъё ятронэн, гамотлыма ятронэн.
Го!
Гым-ым янот.
Валята нанӄын рыранэн, ныпонтоӄэн, мэмылпонтаӄагтэ нинэчвиӄинэт, нинэнуӄинэт.
Гоӄ!
Энмэн плыткугъи.
Гынраӄ.
Чекавэтываӄ нанӄын рыранэн.
О!
Въигъи, въэчгатгъэ, ывик тымнэн.
Элкыгъи.
Ынраӄ валӄарайӈын ԓьунин.
Энмэн ынкы каԓьанпыӈавыйӈын нылявтыпатӄэн.
Рэсӄиквъи.
Лымӈэ ӈот рэӄыткугъи яраӈы, рэӄэ рытымляннэн?
Гок!
Энмэн ынкы рэсӄиквъи, чотыткынык вакъогъэ.
Вакъогъэ-ым лыгэн.
Ягнагчегъэ каԓьанпыӈавыйӈын, паколчыӈын рынэнин гагтымотлякыттывэлен.
Гы!
Нинэмнэӄин лыгэн, нинэмнэӄин.
Чекавэтываӄ валямнаԓьын гапэнрысӄычатлен, паколчыӈын иткэнин, лявтыгатгамнэн.
Въэчгатгъэ, тымычганнэн.
Энмэн-ым ӈытогъэ, элкыгъи, нэмэ яраӈы ԓьунин, рагтыгъэ, ынкъам ынкы эвиръыт нэнагтоԓьатӄэнат.
Энмэн люур вай пэнъёлгэпы ныттэтӄин ӄулиӄул.
Гуӄ!
Эвыӈан ынӄэн.
Чамаӈ ынӄэнына гынниггилиԓьыӄэгти тымыркынэнат.
О!
Аʼмын-ым ытлён, кынмал нэмыӄэй гымнин пилыгилиԓьыт, эʼптэ гынниггилиԓьыт, нэмыӄэй гынан нэнанмэгыт.
Энмэн левыт рыпинтыӄэннин, энмэн левыт тынпынэн, гоӄ, иʼнныпъитэ.
Эвыр-ым ӄлявыл нотасӄычыкойпы ӈилгык рээн тиӈунин, рычыпъэннин, нотасӄычыкоеквэ ынӈин нылеӄин.
Энмэн валӄараӄай ӄол танранъав.
Ынкы ӈан рытрилнин каԓьайӈын.
Гоӄ!
Галягъэ, эвыр-ым ынкы валӄарак рэсӄиквъи.
Эвын ӈирэӄ ынпыӈэвӄэгти элылекыԓьыӄэгти нывакъотваӄэнат.
Ынраӄ лёлё йытонэн ӄугынэ, ынпыӈэвӄэйин еӄагъет нинэнилюӄин.
Энмэн ынпыӈэвӄэй: Ӈавыл!
А?
Ипэӄун, ӈавыл, ыʼвэӄучиԓьэтык рыкэтъоӈата.
Алымӈэ?
Ӄол ынпыӈэвӄэй тымнэн, ӄыятлепы рывэнӈынин, аймак аʼляӄоплягты ринтынин, ынкъам гылгыӄэй йымнэн.
Энмэн аӈаӈыԓьынтаԓьыт етгъэт.
Гуӄ!
Ръэтык?
О!
Ратанӈавӈэн, ӄлявыл левтэ.
Эʼквырга гынин валӄытлыӈын ивлетгъи иаʼм?
Го!
Эвыр ӄун-ым чемэт лыгивлетгъи лымӈэ валӄытлыӈын.
Го!
Ӄырагтытык, ынан трэетгъэ мэчеӄылпэ.
Ӄытлыги этъоӄааӄын гэквэтлин.
Левтытъылԓьэн ӈан нанвакъоквъан!
Го!
Ӈотӄэн-ым вай.
Вэнлыги лявтыкыплынэн вэмэӄэ, тымнэн.
Въигъи.
О!
Аʼмын-ым ытлён, тымытконэн, райыръын кунин, ӈытогъэ, ӈанӄэн эквэтгъи, рагтыгъэ.
Ярак пыкиргъи, аʼмын-ым ытлыгыт гакоргавленат.
Иквъи ынӈот: Гык!
Ытлён тэгинӈычьыт итык чымӄык тыткунэт.
Плеги!
Ёоʼчгын тынмыгъан.
Тэленъеп ӄун-ым энмэн талянкэнӄаткэн армачьайван ныръэвӄин.
Нэмэ гэръэвлин.
Гачавчывален.
Эккэтэ чавчывата ивнин ытлыгыӄэй: Китъам, ръавоԓьэты ӄылӄытги.
Ээ таам, ӄэглынангэт.
Чавчыванпыначгыӄай айваната ивнин: Го!
Рэӄыԓьигыт?
Кмиӈэ инэнӈивыгъи.
Эви!
Гык!
Ныӄуймэвиривӄин.
Энмэн мытӄэ нэнатыёӄэн ӄуйым ӄонайкэн.
Рагтыгъэ.
Ыʼмто?
Энмэн ганӈэнайпылен ытлыгыӄэй: Наӄам-ым аʼмын чинит этлы элӄыткэ.
Энмэн экык ӄытгъи.
Пыкиргъи.
Айваначга-ым нинэнвэнӈыӄин ръэв.
Тумгэ нивӄин: Гыныкы чавчыв гэетлин.
Гык!
Энмэн ӈыпэгъи.
Э!
Рэпалгылӄыл рыркэн эмытӄытвыкыԓьин нолёвытваӄэн.
Чыгэйык-ым гэнаръэлен, гулювлин-ым, ынӄэн вэгыткунин.
Киткит поттыӈайпы эйминнин ӈэранмынга.
Энмэн эвэгыткукэ тэвлянэн.
Йытонэн ӈанӄэн, эмытъэт-ым вэты ныкэтгуӄин.
Нутэсӄык рырыраннэн, мытӄымыт гыргочагты, ръэнут ӄун-ым лёӈыл энмэн тайкавысӄыёлго.
Энмэн акэркытвыгъат.
Эвыр айван ытри чавчыв гэтэйкэвлинэт.
Миӈкыри, мытӄыткынык инэтэнтик нитъыӄин.
Айванайӈын гакытъыматлен.
Энмэн чавчывата пэнрынэн.
Энмэн вай левыт ганэчгэтавлен пирик.
Энмэн аны йъэнкы левыт нырылтэлӄэн.
Панэна ныкытъыматӄэн, уйӈэ элевтыкэ.
Вытку ынкы ӄутырык никвъэн: Го!
Тытэӈэт!
Левыт эчгэтатгъэ.
Вытку ынкы въигъи, ӄаплетатгъэ.
Гык!
Ымыԓьо ръэв иткэнин, рагтыгъэ.
Ытлыгыӄэе ивнин: Ээ?
Тыетгъэк.
Ыʼмто?
Ӄэйвэ, ръэв ымыԓьо тыматагъан.
Гы!
Тытэӈэтигыт!
Эʼквыргъам ытлён айванка мытынъэл.
Гуӄ!
Муутэ нагтатыркын, пыкиргъэт.
Энмэн аӈӄачормык нытвэтчаӄэн.
Ынкъам ынӄэн айваначгын-ым вай тымъё гэвмиӈылин.
Ынраӄ-ым айвэкэн инэнтэйкэвэтыԓьын армачьычавчыв аӈӄачормык вэтчаԓьын.
Ынраӄ-ым айванакката ӈилгын гэчгэйулювлин аӈӄачормык.
Ынраӄ-ым ӈилгын гэтиӈусӄычетлин.
Эвыр-ьм рэчгэтавнэн мэмлеты.
Въигъи, пылӄэтгъи.
Ынраӄ-ым чавчывэн ӈэвъэн матанэн, наӄам-ым эвын аӄорагынрэткэ айван, лыгэн рэлкучыку, наӄам ӄораӈы нэнанмыткойвыӄэн, наӄам тыргытыр этлы энукэ, эмйилиил нинэнуӄин ӄорэн.
Амӄынэрганӈэт ныӄаанматӄэн.
Кыевкы наӄам ӈавъанэты чавчывагты: Ӄэнанкэргыпатгэ!
Энмэн эʼнӄэтык тачайвэва рыпэт лявтыйӈын нинэныннутэвӄин, оттыкынчева.
Гуӄ!
Ӈэлвыл ӄынрагтатгыткы.
Энмэн нэмэ ныӄаанматыԓьатӄэн.
Ынраӄ-ым ӈэвъэн тэргыԓьын, ӄаагты гылёԓьын.
Иаʼм тэргатыркын?
Аʼтав.
Ыʼваӄочегты гылёркын?
Этлы.
Энмэн-ым иаʼм тэргатыркын?
Тэрмэчьын йъарат.
Гуӄ!
Кургыӈэвытӄэе ынӄэн-ым винвэ тэргыԓьын ӈэвысӄэт йъонэн, кэӈкэлетгьи ынӄоры.
Айваната гаматайгыр?
Гык!
Ии.
Амӄынъычо ӄынвэр ӈэлвыл коӈӈонэн.
Амӄынъычо тымыткойвык, наӄам ытръэч йилиил руркынин, тэкичгын ванэван.
Гуӄ!
Эмытъэт-ым эвиръыт ӄытэйкыгынэт.
Эвыр рэтэйкыӈынэт, рэплыткуӈынэт ӈыточымӈы ӄытвыгын аӈӄагты ынкъам ынӄэнат ӄынинтыгынэт.
Гык!
Энмэн тывнэн.
Ынӈатал аӈӄаӈӄачагты эвиръыт ринтынинэт.
Айваначгын-ым гэйылӄэтлин энмэн.
Ӈэвъэн-ым ӈаргын нытваӄэн нэмэ нытэргатӄэн.
Люур ӈоон ыʼвэӄуч ининигъи аӈӄаӈӄачайпы, айвэӈӈоонкэн рыпалӄавъё.
Гуӄ!
Мэрэгтывагъэ ӈэвъэн.
Уʼриӈан, мэԓьывэӄуч.
Наӄам лымӈэ.
Ӄынвэр пыкиргьи.
Кыкэ!
Ӈавыл, етгъи!
Ии, иаʼм нытэргатэгыт?
Миӈкыри ӄун-ым ӈот айванайӈын ӈутку варкын, рыпэт-ым ӈэлвыл коӈӈонэн.
Ыʼвэӄучитэ пынлёнэн.
Ивнин: Гуӄ!
Аʼмын-ым мынпиригъэн.
Нэпиригъэн, нэннэгъэн.
Энмэн эʼлеӄуплек нэнвытрынтэтгъэн.
Ынкы ыʼлӄэпэ мынгыт ганомавленат, амӄынэргатык гамгэнааԓьа кыевкы эʼчуулгын ныттъыӄин йыкыргычыкогты.
Наӄам-ым нэюԓьэтӄин вытры, энмэн вай йыкыргычыкогты нинэттъыӄин ынӈин ыттэ, пирӄэ.
Гуӄ!
Аʼмын-ым ӄинэтрилгытык.
Ынан ӈэвъэнти мыйылгыт.
Ӈавычго к?
лгыгынэт.
Гуӄ!
Аʼмын-ым ӄырым!
Ынан, гаймычьын мыйылгыр.
Чамъам.
Ӄэйвэ ынан гаӈэнӄайма ӈэвъэнти мыйылтык, ынан кмиӈыт пурэлю ӄылгыгыткы.
Гуӄ!
Аʼмын-ым наӄам-ым гаймычьайван чама.
Нэтрыгъэн!
Кыленин чавчывата.
Ӈэвъэнти йылнинэт, эвыр кмиӈыт ӄорагынрэтыԓьо.
Ынраӄ-ым ынпыӈэвӄэй ынкъам айванынпыӈавӄай рырагтаннэн, ынӄэнэн ытԓьа гуйвэԓьэтлин чит.
Ӄораӈы энвинэвкэ илгэннин, кэттыванэн, пэпэггыпы илгэннин.
Энмэн аны анвэнавкагты гэквутлин.
Ӄаайӈын-ым гэръилемъетлин, ԓьэлеӈкы-ым вай.
Энмэн вай ӈутри ынӄэн гъаматыӈӈолен, энмэн янот ӄаачыкойпы, ӄынвэр ынкы нотагты, ӄынвэр ынкы рыпкирэннин ӄаата, эвын ӄэптирил гэтэлпылин.
Нэмэ ынӄо ӈан рыӄаантавнэн, нэмэ иʼрэмъетгъи.
Нэмэ этъоӄааӄын рынкирэннин, ывик гэтэлпылин.
Ытръэч-ым амгыткат гэгнулинэт.
Ынраӄ-ым ынӄо эчги амгыткат нъэлгъэт, выяннэнат.
Эчги выяннэн ӄораӈы, ӄаплетатгъэ ӄораӈы, въигъи.
Ынраӄ ынӄэн этын ӄаамэл гаталгатыӈӈолен, эвыр вай ынкы ӄаамэл нывэтъатӄэн, эмлевтэ вай.
Ӄынвэр ныкэгытрэтӄин.
Въигъи.
Ытръэч.
Энмэн ыннэн яраӄай гантымӈэвлен.
Кэԓьэтэ нэнайъоӄэн.
Ынӄэн ынкы ытръэч ӈэвысӄэт, эвыр ӈинӄэгти ынкы, ӄорак-ым ӄлявынӄай, ыʼвэӄуч.
Рагролмыӈӄач ынӄэн въилъын пэляквын нытваӄэн.
Люур-ым ынӄэн амгынонройпы гъурэвлин ӈэвысӄэт.
Ӄытлыги въиԓьын.
Айвэчгыԓьа ӈэвысӄэтэ гитэнин.
Кыкэ!
Мэӈӄокэнайгыт?
Этлы.
Энааԓьэгым.
Гыныкы-ым тыетгъэк.
Гуӄ!
Ратанӈавӈэн!
Вэлвачьатыркын ынӄэн-ым гыт, кэԓьэтэ найъоркынэгыт.
Ӄынвэр пыкэрыӈӈогъат ӄымэк.
А мын-ым вай ыʼттъыӄэй ныппылюӄинэӄэй ынкы гатвата, рэлку-ым эвыр чоттагнык миӈкы.
Аʼмын-ым раӄылӄыл ынӄэн ыʼттъыӄэй.
Люур ӈот трагтыркын.
Гымыгрээн ӄыръэтгыпэ, ӄынтогэ.
Эвыр ӈан кэргыпгъэ, ыʼттъыӄэй рынэнин, райвачык тымнэн, яраӈы камлелы мутле кэлинин.
Таам, ӄырэсӄикви, люур ӈоты пыкиргъэт.
Гоӄ!
Лымӈэ эвыр рочыӈкы нытваӄэн, лымӈэ илирык.
Мэӈӄо мымгогъан.
Китъам ӈоон, этъым эмысӄыԓьын.
Пойготта нэнойпыӄэн, ванэван нутэсӄын ныйъонэн.
Гуӄ!
Эмысӄыԓьын-ым аны.
Мынпэлягъан-ым, ӄэлюӄ-ым миӈкыри мынынтын.
Напэлягъан.
Эргатык ыʼвэӄуч гэетлин, тытлыӈӄач ыʼттъыӄаанмыё ԓьунин, ивнин ынӈот, иквъи: Гуӄ!
Ынанкэн-ым.
Эмытъэт-ым тыпэлянат нымэлӄинэт, наӄам-ым ытлён ръэгъэт?
Гэчеӈыттэтлин.
Тытыл нэнаркыпчевӄэн.
Ынкы ӈэвъэн уʼрэквъи.
Мэй!
Гэръэтури?
Этлы, нымэлмури.
Ӈутку рэлку, тывнэн.
Плеги!
Энмэн ӄутти валӄараԓьыт.
Ӈыроӄ ёрот.
Ӄол эккин ёроӈы айвалыӈӄар, ынпыначгэн ытлыгынэн ёроӈы айгысӄыӈӄар.
Ӄол ӄоймарон вэтгыры, тумгин ынӄэн, ӄоныры гэӈэвтумгэтлинэт ынӄэнат чымчера.
Ынкъам айвалыԓьэн ӈэвъэн топыԓьын.
Ынкъам ыʼвэӄуч гэрэмкичилин, ӈанӄэн-ым.
Ынраӄ аʼмын рэмкык оратвагъэ.
Гык!
Амэча кмиӈэтгъи ӈэвъэн.
Энмэн эргатык кыеквъэт.
Йылӄэтгъэт-ым янот ынӄэнат-ым.
Эргатык кыеквъэт эргыръок, кмиӈэтыԓьын-ым вай игыткин.
Эргатык-ым вай нынтоӄэн, яраӈы нинэкэмлилӄин, ынкъам кыеквъэт, наӄам антокыԓьэн ӈэвысӄэт, нэнэнэӄэй анынтоӈ аткыԓьэн.
Гык!
Ӄынтогэ, ӄынынтоӈатгын нэнэны.
Ынраӄ энмэн аалёмкыԓьэн, ванэван антокыԓьэн ӈэвысӄэт.
Ӄынвэр энмэн эргатык панэна вулӄытвигъи.
Этлы антокыԓьэн.
Како, како!
Кмиӈэтыԓьигыт, ӈэвысӄэтигыт.
Антокыԓьэгыт.
Нэнэнэӄэй иаʼм анынтоӈатка рытыркын?
Како!
Лыгэн аалёмкыԓьэгыт, алымалкыԓьэгыт.
Нэмэ вулӄытвигъи, нэмэ йылӄэтгъэт.
Энмэн-ым гэйылӄэтлинэт ынӄэнинэт ымыԓьо валӄачйыръээр.
Ӈирэӄ оʼравэтԓьат рэмкинэт ныӈэвынъюӄинэт, ынпыначгэн ынӄэн ӄунӈээкык, янраӈав, ынӄэн-ым ынӄэн ӈачгыӈавынъёӄэнат, ӈирэнлеӈу, ынӄэнат гэйылӄэтлинэт ымыӈ.
Нананаӄагчыӈын-ым аны гэгъевлин, нытэргыръоӄэн: Аӈа, аӈа, аӈа!
Ытԓьат ӄонпы гэйылӄэтлинэт.
Ӄынвэр эвыр ӈаргынойпы, чоттагнэпы: Аӈа, аӈа, аӈа!
- каԓьайӈа.
Энмэн нананаӄагчыӈын: Аӈа, аӈа, аӈа!
Ӄынвэр тытлырайпы: Аӈа, аӈа, аӈа!
Эчги тытлыран таагнэн, чотгэӈэты пинтыӄэтгъи нэнэнэӄэй, ӄутгъи-ым аʼмын, ӄоймарогты вэӄэтгъи.
Эчги ӄоймарон вэӄэннин, ӄлявылӄай ӄоймарокэн кыеквъи, ӄулиԓьэтгъи.
Ынкъам пэӄэтатгъэ тэргатыԓьын.
Ынкъам рыгъевнинэт ымыԓьо.
Вай, вай, нэнэнэӄэй пинтыӄэтгьи.
Лыгэн чотгэӈкы: Аӈа, аӈа, аӈа!
Кыявчагъэ-ым рэмкын.
Тытэӈэнӈан!
Ынанкэн!
Вэнъом ыргынан!
Гэйылӄэтлинэт ытԓьат.
Ӄынвэр ынпыначгын маравчетыӈӈогъэ: Вэнъым гынан.
Чоттагнэты нэнэнэӄэй пинтыӄэтгъи.
Уйӈэ.
Аалёмкыԓьэн.
Аʼм, аʼм, како!
Тагам, ӄыныгъевысӄиквыткы!
Ӈэвысӄэт ӈытогъэ.
Ги!
Энмэн-ым ӈытогъэ, ёрогты ӄытгъи, тытлёмнэн ёроӈы, эвын уйӈэ, тылвуйӈэ, ытръэч айколяк мотлыйӈын-ым.
Миӈкыри гэнулинэт ынкъам ытԓьат ымыԓьо.
Вай, вай!
Вай-ым уйӈэ.
Ытръэч-ым вай мутле вай айколят.
Эмытъэт-ым атааӈкыԓьэн тэргыԓьын, ынкъам кэԓьэтэ гатаанлен.
Аʼм, аʼмын мынрантомык!
Раӄылӄыл.
Ныкэмачы ӈан рантоӈгъат, еп эргыръока, эʼнноткынык тараӈгъат, авынаёгты напэлягъан ынӄэнаӄай.
Энмэн ынпыначгыйн ʼын: Гуӄ!
Валы мытпэлягъан, эмтэваляйӈын мытпэлян!
Унмыӈан-ым!
Айгысӄоок кэрватагнык йымэтваԓьын валяйӈын.
Гуӄ!
Унмыӈан-ым эвын!
Ӄол-ым ӈэвынъюԓьын гаалёмлен, иквъи ынӈот, ивнин: Гуӄ!
Лыгэӈаврагтыԓьо мынинмык.
Мыныгтыгъан, гаймаӈэн (ӄол-ым аӄолеалёмкыԓьэн).
Гым, вынэ, лыгиипэ тивыркын, гым ӈэвэӄ тылеркын.
Траӈавтыӈыркын вэтыӄун.
Нычвитурэӄин, ныпааӄагачавӄэн.
Ынпыначгыйӈа: Гуӄ!
Вынэ илюкэ ӄытваркын, раӄылӄыл, алымы валы раӄылӄыл.
Вынэ, ӄэйвэ тыгтыркын.
Люур валӄарайӈэты кычавычьатгъэ, наӄам вусӄымчыку.
Наӄам ныкитэ.
Нинэнэймэвӄин валӄар.
Лыгэн эʼӄъэйӈэвэ ӄулитэ: Аӈа, аӈа, аӈа!
Нинэкэмлилӄин валӄар, нырэсӄивӄин, ралкойпы нинэкэмлилӄин тэргатыԓьын.
Ги!
Пыкиргъи, рэсӄиквъи ӄлявыл.
Нэнэнэӄэе кыленин.
Чоттагнык вусӄымчыку, рытэнма кырвэтэгнык кыленин, эвыр вай тэргатэты.
Нэнаткэйӈоӄэн, нинэркылеӄин.
Эчги мынгытлыӈын рыннин, эвыр эмтэваляйӈын рыпыткэвнин, пиринин, эвын гантосӄэвлен, эвыр ынӄэн тэргатэты нинэркылеӄин, энмэн-ым гантосӄычатлен, гакытгынтатлен ярайпы, ытръэч валӄар нинэкэмлилӄин рагролмык камлел, ынкъам нырэсӄивӄин тэргатыԓьын.
Гуӄ!
Ярак пыкиргъи.
Ги!
Паӈъэвӈытогъэ.
Люур ынпыначгын ныӈынваӈэӄэн: О!
Ръэнутэт ӈоонӄэнат?
Ачгыӄолентока.
Лыгэн гапалёмтэля.
Гуӄ!
Энӈивыкэ мынынтынэт.
Э!
Тунникэк, тумгин ӄлявыл, мытынэрэтгъэн, унмыӈан-ым эвын!
Лыгэн паӈъэвӈытоплыткок рэсӄиквъи.
Вай, вай, валы!
Како, како!
Аʼмын-ым ӈотӄэн валы ӄылгилю нинэлгигым.
Ынкъам ӈавысӄатэты ӄымэл: Рай, рай, ӈэвысӄэтигыт, рай!
ӄытанъёротватгэ, рэрилеӄӄитыгъэ.
Гэ!
Ӄынатвын, номаквъан, рэрилеӄӄитыггъэ, аʼмын!
Тагам, ӄытлыгэ.
Наӄам лымӈэ ӈавтыӈгъэ.
Ӈэвысӄэт пиринин.
Ынкъам-ым ытлён ӈавтыӈгъэ.
Ытръэч.
Энмэн ӄол ейвэлӄэй тылвамынан ваԓьыӄай.
Тылвамынан ваԓьын.
Чымӄык нымкыӄин рэмкын нымытваԓьын.
Амталяйва нынтыӄин рэмкэ, тэрмэчьыӈу нылгыӄин.
Энааԓьа амталяйва.
Гэмӈитэ чымӄык рэмкын, тумыгрээн мӈэԓьэты гэлӄытлин.
Наӄам нивӄинэт ӄутти: Гэ, ам, ӄымӈиги!
Го!
Миӈкыри мымӈигъэк?
Уйӈыньигым, эйвулеткыԓьигым!
Го!
Эмытъэт-ым ӄытипъэйӈэги!
Ӄынвэр эвыр мӈэӈӈогъэ.
Лыгэн эвын энмэн гэгрэплин: Отототой!
Отататай!
Гуӄ!
Миӈкыри ӈан?
Иаʼм эʼӄэгрэпӄэй яаркынэн?
Натачайвыгъан.
Ныйыркыӄин.
Наӄам нынйивэтӄин нэмэ: Вынэ ӄымӈиги!
Отототой!
Отататай!
Нэмэ ныталяйвыӄэн.
Ӄынвэр пэтывалӄачьёлгэты, амран гапэтатлен валӄатчыӈын.
Ӈэнри гэлӄытлин вусӄымчыку, ӈэнри онмычыкогты типъэйӈэсӄиквъи: Отототой!
Отататай!
Ӄынвэр восӄыгэӈгыпы онмычыкойпы: Отототой!
Отататай!
- каԓьайӈын.
Ынраӄ лымӈэ: Отототой!
Ӄынвэр: Отототой!
- онмычыкойпы.
Ӄынвэр эʼйӈэвнин: Нэнэн!
- кэԓьэтэ.
Ынӄэн уйӈэ чит эӈэӈыԓьин.
Тылвуйӈэ.
Нэнэн!
Гой?
Нырэӄигыт?
Го!
Ратанӈавӈэн, эʼтки рэмкэ тэрмэчьыӈу нылгигым варата.
Ӄоӄӄой!
Тагам, ӄынтогэ!
Рынтовнэн кэԓьэтэ.
Ӈытогъэ, мӈэԓьэты ӄытгьи, мӈиԓьык рэсӄиквъи.
Го!
Ӄымӈиги!
Гуӄ!
Мэӈӄо етгъи?
Ӄымӈиги, вынэ!
Нэмэ мӈэӈӈогъэ.
Нэмэ энмэн: Отототой!
А!
Га!
Миӈкыри ръэгрэпӄэй яаркынэн мэчичьу?
Вэнлыги: Отототой!
Отататай!
Ӄынвэр онмычыкойпы, нотасӄычыкойпы: Отототой!
Ӄутиинэ ынпыначга энааԓьа гаалёмлен.
Чымӄык ынӄэн ныӄулиԓьэтӄин.
Ванэван этлы аалёмка.
Тагам, эӄуликэ ӄынъэлгытык!
Тавалёмгъан, инэнӄулиԓьэквъи!
Мэӈӄо лымӈэ ныԓьунин, мэркычгыргын?
Ӄынвэр лымӈэ онмычыкойпы: И, тунникэк.
Ръэнут?
Тылеймэвэ итгъи ӄулиӄул.
Наалёмгъан ымыԓьорык.
Тагам, ӄыпаагэ, гум!
Айылга, миӈкыри.
Вэнлыги: Отототой!
Ынӈатал кирвэтэру ӄинэтэйкытык.
Отототой!
Отататай!
Выегырга выйитиӈуйвынин рэмкын, тэрмэчьыӈыԓьыт, тымытконэнат.
Плеги.
Ӄырымэн итык лымӈыл, пыӈыл мэчтэленъепкин.
Энмэн ӄол гитлин, тэленъеп-ым аʼмын.
Чит вай камак кэлы эччаӄата нылейвыӄин, ӄынур вай мургин рэмкын эччаӄата лыгэн.
Ынкъам Тэлӄэпык рай Умӄэӄэйынти гэкэӈыԓьыт миӈкыри гэгэкэӈыткулинэт, ӈыроргарэ, ӈыроӄ гэкэӈыԓьыт, ынӈин мыкэԓьыт ынӄэнат.
Энмэн люур вай ӈэлвыл-ым ынкы ӈалвыԓьынолгата ныгаляӄэнат ярагты, энмэн ӈыроӄ ярат.
Ванэван ыʼнԓьунэт, этлы эвытрэткэ, кэԓьэтэ ванэван эԓьукэ.
Ӄынур моргынан игыт, камак ванэван эвытрыкыԓьин.
Гык!
Ынкъам ынӄэн тамайыӈӈок инэӈык, орвыт гэтинэӈэӈлинэт.
Ӄутыргин ӈан ӄаат гэквутлинэт.
Ынкъам Умӄэӄэйин ӈилгын, ӄэчыӄичгын гаргылен.
Нутэсӄыкин тымкылгын.
Тымкынгэты нутэсӄык ынкы гэквутлин ӈилгын.
Ынкъам ӄораӈы ынкы гэнивлевлин, чьомыткынгыпы гэӈилгэтлин.
Ынкъам гавъятлен вай.
Эмӈилгын нывотытваӄэн тымкык.
Ынкъам аны Умӄэӄэйын ӄаат ӈэлгычьомыткынык ӈан ӄэчыӄичгык нэквутынэт нивԓьэв, нэвԓьавийӈа.
Ынкъам вай ӈан тытлыгъет нывакъотваӄэнат Умӄэӄэйынти, ӈыроргарэ ынкы.
Ынкъам нывиӄинэт рачыко ынӄэнат-ым кэԓьэт, ныкукэйпыӄинэт.
Ынкъам каԓьайӈа - ӄлявылчыӈа, ынӄэн орвыкэн, вынгыргылгын нинэтэйкыӄин ынраӄ мачыяа нинэнкэӈэвӄин.
Ынкъам ӈэвысӄэт нывиӄин, га, энмэн нытэӈӄин тэгӈэвысӄэт.
Ынкъам нынтоӄэн, нытляпыткоӈӈоӄэн, нырэсӄивӄин.
Гоккой!
Айвэкэнак мынӈыркылятыркын тытэӈэт, мэчйимгымгэтыркын (емгымгатгыргын-ым ӈыркылято гэлгэ чама моргынан).
Нырэсӄивӄин ӈэвысӄэт.
Гуӄ!
Мынӈыркылятыркын, аны мытмэчйимгымгэтыркын!
Гуӄ!
Чекалваӈ ваԓьыторэ.
Иаʼм ӈыркылятыӈӈотык?
Ынанкэн-ым, рэӄэ нантымлятыркын, гук?
Ӄытлыги ынӄэн оʼравэтԓьат гэпкитлинэт.
Гуӄ!
Вай, чекалваӈ ваԓьыторэ, го!
Йимгымгатыӈӈотык.
Нырантымлянӈыморэ рэӄэ?
Ынкъам ынӄэн Умӄэӄэйынэ рылгынйивэннин ӈэвысӄэт.
Энмэн люур эгрыпгъи, авъентоянвыка.
Гэ, гэ, гэ!
Тытэӈэттури!
Рэӄэ лымӈэ нантымлянмык?
Мынгагчавыркын вынэ.
О, ныратымлянӈыморэ, рэӄэ!
Ынкъам ынӄэн Умӄэӄэйынти гэгынтэвлинэт (гынтаквырго гэлгэ ӈанӄэн акватгыргын).
Энмэн ӄутыргин ӄаат пэтлеӄэй нэтрынэт, наӄам аʼмын Умӄэӄэйин ӈилгыгйит ӄаат гатымлыленат, рырык нэналвавӄэн.
Ӄынвэр ынӈин ӈанӄэн рычьэчинтэвнин ӈилгын.
Ӈаан ӄынвэр ӄаат кылгэннинэт.
Гуӄ!
Аʼмын-ым ытлён ӈоон гэгынтэвлин.
Нутэсӄын-ым гутгэтлин, ӄынур мимыл гэнъэтлин.
Гуӄ!
Аʼмын-ым аны пыкиргъэт ырыграк.
Ытръэттэгын.
Йичьэмрэтти гъытвыԓьэтлинэт.
Ёаʼ левлеву гэлгылинэт, ӄоленотагты гэнԓьэтэтлинэт, гайӈатымӈэвленат.
Нутэнут нэԓьугъэн алваӈ ваԓьын нывусӄыӄин.
Иквъэт ынӈот: Гуӄ!
Ынанкэн-ым!
Алванотагты нылӄынмури.
Энмэн ӄээӄын тылегъэт.
Йъайъарамкын нэԓьугьэн.
Гык!
Чама нывэтгавӄэнат оʼравэтԓьамэл.
Гуӄ!
Эмнуӈычьыт?
Гуӄ!
Ии.
Рэӄыԓьытури?
Ёаʼ левлеву гэлгымури.
Гуӄ!
Ынанкэн-ым!
Гуӄ!
Тытэӈэт мытвъиркын.
Йъаяӄӄая нивынэт: Ӄырым ӄывъитык.
Ӈанӄэн аӈӄачормыеквэн рэркылеӈыткы, ӄырым ӄывъитык.
Митъэлыги тылянвык варкын ритԓьу, ынӈэ аӄамэтвака ӄитгытык.
Ынӈатал-ым рэвъинтык.
Ынӄэн рагаляӈыткы, ынраӄ ӄипуритԓьун рэԓьуʼыткы.
Ӄыпонтотык киткит.
Гытъэвыԓьыт-ым ӈан.
Ӄипуритԓьу нэԓьугъэн.
Понтогъат.
Ӄол-ым ёргымтаӄычгын ынкъам йичьэмрэткин, энмэн ёргэты ваԓьычгын.
Гуӄ!
Ивкэ ӄээӄын мынӄамэтваркын.
Ынээԓьын-ым иквъи: Вынэ, ратанӈавӈэн.
Рэвъигъэ-ым ытлён.
Гу!
Нэмэ эквэтгъэт.
Ынраӄ ӄапойъаярамкын нэԓьугъэн.
Гуӄ!
Мэӈӄокэнат?
Эʼтки аӈӄата левлеву гэлгымури.
Нутэнут мургин мытынтымӈэквъан.
Мытвъиркын.
Вынэ, ӄырым ӄывъитык.
Нэмэ эты рэркылеӈыткы аӈӄачормын.
Ӄэгритԓьу рэԓьуӈыткы.
Ынӄэн рагаляӈыткы, ӄол нэмэ рэԓьуӈыткы, оʼтлеӄ.
Ынраӄ ынкы ӄыгтыӄамэтватык.
Ынӄор-ым эквэтгъэт.
Ӄэгритԓьу нэԓьугъэн, нагалягъан.
Энмэн нэмэ ёргымтаӄычгын нивӄин: Гуӄ!
Аʼмын-ым мынӄамэтвамык.
Ынээԓьэ нинивӄин: Ынӈин ваԓьычгын ӈотӄэн ёргымтамачы амравъэчганӈа нъалычгатгъэ.
Гуӄ!
Эквэтгъэт ынӄоры, ӄапогалгарамкын нэԓьугъэн.
Гуӄ!
Аны вай, эмнуӈычьыт!
Гык, ии!
Рэӄыԓьытури?
Аӈӄата левлеву гэлгымури.
Гуӄ!
Эченур эты ӄылетык.
Пуръэритԓьу рэԓьуӈыткы.
Ынӈэ аӄамэтвака.
Рыркарэтԓьо рэԓьуӈыткы, ынӈатал-ым ӄылгэӄамэтватык.
Ынӄэн чымчекин гэнымлин.
Ныкэтгуӄин оʼравэтԓьан.
Энмэн эквэтгъэт.
Пуръэритԓьу нэԓьугъэн, нагалягъан.
Нэмэ юргымтэӄгэвыӈӈолен: Мынӄамэтвамык.
Нэмэ ынээԓьэ эʼйӈэԓьэннин.
Иквъи ынӈот, ивнин: Раӄэчгатэ-ым, ӄыӄамэтвачгатгэ?
Нэмэ нагалягъан.
Ӄол нэмэ нэԓьугъэн рыркарэтԓьо, ынкы гаӄамэтваленат.
Ӄээӄын-ым тылегъэт-ым, ӈыпэгъэт.
Ыʼтвэт нэнъимпэтын.
Нутэсӄык нулювъюугъэн авытрыкэгты.
Гык-ым энмэн йылӄэтгъэт.
Кыеквъэт.
Энмэн люур ӄлявыл аӈӄачормыеквэ етгъи.
Энмэн нырыныӄин.
Ӄээӄын эвыр нэймэвӄин, эʼквырга ныгынтэвӄин.
Энмэн ёргымтаӄычгын йъарат ныгиинрэӄин.
Нивӄин: Мыпэнрыгъан.
Ынээԓьын нивӄин: Яв-яв!
Энмэн ӄынур ыʼттъын нынтыӄин, ӄынвэр нэмэ эймэквъи, ӄол ынкы ӄлявыл, ёргымтаӄычга гакытгынтыпэнрылен.
Наӄам-ым ныкэтгуӄин.
Гуӄ!
Мынынмыгъан.
Яв-яв!
Мынымӈылёгъан.
Энмэн гарыттэллен.
Намӈылёгъан: Нымкыӄин-ым тургин рэмкын?
Ии.
Гэрмэчьылин?
Ии.
Ыннэнчьэн эрмэчьын.
Эʼквыргъам ытлён вай нытэрмэчьыӈӄин, эмиткэтэ нинэнтыӄин гэмгэникин тэйӈэтйыръын.
Гуӄ!
Ынӈэ атвыткока.
Ытлён-ым вай мытрайъоӈын.
Нэмэ вулӄытвигъи.
Ёргымтаӄычгын нэнӈивыгъэн такэчгэты.
Энмэн ӈан ӄытгъи.
Энмэн упэӄэмйик гэтуԓьэтлин.
Пыкиргъи.
Эвын миӈкэмил мэйӈэԓьын этгэлгийӈын нинимтиӄин.
Эгэгэгэй!
Ӄымэк вай ярагты нылӄытигым.
Ытлён-ым раӄычгатгьэ, амравъэчганӈа, - пэнин ынээԓьын.
Эргыръогъэ.
Ынкэкин авынрапьийӈын гъытвыԓьэтлин.
Энмэн янръатвычгын нымэйыӈӄин.
Энмэн гамэмылёԓьатлен.
Ыʼтвыгэӈ ныгитэӄин, эвыр-ым гэйыръэтлин ыʼтвъэт, янръатвыйӈын, рээн унъэл.
Гуӄ!
Нываӈэйпыӄэн: Яго!
Ӄэнагтатгытык!
Авалёмка итыԓьыт-ым.
Энмэн ӈыпэгъи.
Ганӈэнайпылен.
Энмэн егичгын рынрыркынин, энмэн нымтумгыт, ынӄэн ӄлявылтэ, таляйвэвъёоркынэнат.
Энмэн нэмэ, янръатвэты ӄытгъи.
Гуӄ!
Ӄинэривлетгытык.
Миӈкыри рэмкын гэнымчевлин.
Энмэн ӄытръугьэт оʼравэтԓьат аӈӄачормэты.
Энмэн вай ыʼпъэпы нинэймитӄинэт унъэлти ыннанмынга.
Ӄонмынга лыгэн амноӈэты нинэнинтыткуӄин вакъота.
Йъарат ныкэтгуӄин.
Энмэн ёргымтаӄычгын нивӄин: Гуӄ!
Ӄэйвъэм ӈан мэчынкы трэнтыӈын.
Вынэ, илюкэ ӄытваркын аны.
Вулӄытвигъи.
Ӄытгьэт.
Энмэн эвыр валӄарачгын.
Энмэн-ым эвыр нывытрытваӄэн рэлку.
Энмэн ԓьунинэт.
Гуӄ!
Рэмкыԓьыт.
Гык!
Ии.
Эргатык-ым ытлён мынымӈимык!
Кыеквъэт, ытлён мӈиркыт.
Энмэн выквылгыйӈын ратвынэн.
Гы!
Рэсӄиквъэт.
Энмэн тытыл нанныматгъан.
Ёргымтаӄычга йичьэмиттумгыт рывэтгаваннэнат.
Гуӄ!
Ытлён вай нанмыркынэмык.
Имчьэчукин-ым нэлгыӄэгти ымыԓьо оʼравэтԓьак ричитык гэнитлитлинэт.
нэлгыӄэгти найпынат.
Ынкы утъымгиӈкы ваԓьакы троочгык гэрэсӄивръулинэт.
Энмэн аны авынраԓьын вусӄымчыку гэмӈиничулин, энмэн аны выквылгийӈын лымынкы ныпэгляӄэн ярачыко: Пыв!
Пыв!
Гуӄ!
Мыӈиничук паагъэ.
Иквъи: Гык!
Эʼми рэмкыԓьыт?
Люур ӄутти ынӄэн пэнинэк нъэлгъэт чотыткынык.
Ээк ӄынынлеквыткы!
Энмэн ёргымтаӄычгын гивлин: Гук!
Аʼмын-ым како!
Таӈколё мыӈэран.
Гук!
Аʼмын-ым ытлён тытэӈэт!
Ынанкэн-ым!
Миӈкэтэ натаркынат.
Гук!
Китъам лымӈэ.
Ынраӄ вивти нанатвынат.
Нэмэ ынӈин гамоччекыттывэленат.
Ӄытлыги-ӄун ынӄэнат тэгинӈычьыт.
Нэмэ: Гык!
Ээк ӄынпиӈкуквыткы.
Нэнпиӈкуквъэн.
Нэмэ пэнинэк атчыгъат игыткинэт ӄлявылтэ.
Нэмэ гэмӈиничулин.
Энмэн аны вэвтычгыт ынӈин нитӄинэт: Чыг!
Чыг!
Ныкэнчиӄыткуӄинэт.
Ынӄэн оʼравэтԓьат эччаӄ нъытванат, нъычвиткуйвынэт вивтэ.
Нэмэ энмэн: Гук!
Эгэгэгэгэй!
Пэнинэк вакъоръогъат.
Гук!
Эʼми рэмкыԓьыт?
Ӈотӄэнаморэ.
Гы!
Како!
Тытэӈэт!
Нэмэ ёргымтаӄычгын гивлин: Гы!
Како!
Тытэӈэт!
Таӈколё мӈэран.
Гык!
Лымӈэ!
Нэмэ ээк гэнпиӈкувлин.
Ынраӄ гыргол гэнъэтлинэт, рыновыргык ӄача.
Энмэн аны выёвэ ёрочыко выква нывъеткоӄэн, рыпэт валӄарачгын нилюԓьэтӄин.
Нэмэ мӈиничук паагъэ.
Гык!
Пэнинэк вакъогъат.
Гуӄ!
Эʼми рэмкыԓьыт?
Этъым игыт.
Гэй!
Вынэ ӈотӄэнаморэ.
Тытэӈэт!
Ээкэт ӄынынлеквыткы.
Нэмэ ёргымтаӄычгын турээкэтык: Го!
Тытэӈэт!
Таӈколё мӈэран.
Мыттэӈычьэтыркын.
Гык!
Аӈӄакэн ынпыӈэвӄэй ӄыгтыгыткы путурэԓьу.
Энмэн нагтыгъан.
Нэмэ: Гык!
Ээк ӄынпиӈкуквыткы.
Ынпыӈэвӄэй гэпутурэлин.
Выквытроочгык ынкэчыку нъэлгъэт.
Како!
Како!
Валӄарачгын-ым гаркычытколен ӈутри, нэмэ нутэсӄын рыпэт гаркычытколен.
Энмэн ӄол вай гайвалпъонавлен ёргымтаӄычгын.
Энмэн нэмэ: Ратанӈавӈэн!
Ээк ӄынынлеквыткы!
Гы!
Пинтыӄэтгъэт, эвын нымутлытъыӄин левыт.
Гуӄ!
Ынкъам рэмкыԓьын иквъи, ынээԓьын: Гук!
Китъам моргынраӄ.
Ӄыналёмтэлгытык.
Энмэн аны нэмык ʼэй ээк ӄынпиӈкуквыткы.
Вынэ аны гэмӈиничулин, энмэн аны ӈэйкин выквылгын гэкувлыткуръулин валӄарагты.
Энмэн аны ӄынвэр мычаткоръоӈӈогъат никээт, ръэвин вэлӄылти.
Энмэн аны выргыргычгын.
Ныкувлыткуӄин выквылгычгын, ӄынур йъилкээв, наӄам панэна вэнлыги нывыргэймэвӄин.
Тагам!
Ратанӈавӈ эн!
Нэнэнэт айвалпъонавыркынэткы.
Гуӄ!
Энмэн вэнлыги.
Энмэн игыткин ынӄэн мӈиԓьын армачьийӈын выква ковлытконво яраӈы гэлгылин.
Гэнчимэвлин, ганмылен.
Ынкъам ынпыначгыӄай, нымтумгыӄэй эʼйӈэвыткугъи: Огогогой!
Эмэлгулеӄ рэмкын рагтыпаӈъэвӈытоӈӈогъа!
Миӈкыри тэйӈэтйыръын гиткэлин энааԓьа.
Ынкъам-ым гакачьаравлен-ым рэмкын.
Паагъат.
Ынпыначгыӄай гивлин: Аӈӄачормык унъэл варкын нымэйыӈӄин, ынӈин ровтытваркын аӈӄачормык.
Ынӈэ рыровата атака ӄынтыгыткы.
Вэты ынкэгиӈэтэ ӄытагыткы, вэсӄычгиӈэтэ ӄытагыткы.
Ыныкит рыровата ратаӈыткы, вэты наранмынтык.
Рагаляӈыткы ӈаан, ӄаймэмын ынкы рымагты ровтытваркын.
Ынӈэ гиину элгыкэ, лыгэн ӄыгалягыткы.
Ынкъам рагаляӈыткы, ынӄэн ӄэйунъэл рэԓьуӈыткы.
Ынӄэн гиину ӄылгыгыткы.
Гуӄ!
Ӄэглынангэт ӈан эквэтгъэт.
Ӄол ынӄэн вэсӄычгиӈэтэ натан, ӄаймэмыл нэԓьугьэн.
Нэмэ ёргымтаӄычгын эвыӈӈогъэ: Ги!
Йъарат ӈоты мытгытъэвмык.
Ивкэ ӈоонӄэн мынынмыркын!
Ынээԓьэ ивнин: Гагытъавычгатэгыт.
Миӈкыри ӄун-ым мытгытъэвыркын.
Ынӈываԓьэгыт, апэлгъарэчгаткыԓьэгыт.
Гуӄ!
Ынӄэн нагалягъан.
Ӄэйунъэл нэԓьун.
Нанмыгъан, ӄамэтвагъат.
Люур вээмэ оʼравэтԓьан кэӈкэлетгъи.
Ӄытлыги ынӄэн ыргин тылянвыкэн ӄол унъэл.
Ынкэкин этын етгъи.
Ӄытлыги пынлёнэнат: Ванэван рэӄэ ӄинэԓьутык тылянвык?
Ванэван.
Како, алымы, инэԓьукыԓьинэт.
элгырыгъыттъын гатвылен, ӄыятлепы пинтыӄэтгъэт, ӄымэк левтык гимӈытэтлинэт кырвитти.
Нэмэ эквэтгъэт.
Пипиӄылгырэмкын нэԓьугъэн, ӄытлыги нотасӄыргыркыт.
Энмэн нытачаӄэнат нотасӄырат.
Ынкы киквъэт.
Энмэн ӄол ынпыӈэвӄэй йылӄыԓьын, пипиӄылгынпыӈэвӄэй.
Ӈыпэгъэт ӄун-ым ынкы.
Нэмэ ынӄэн ёргымтаӄычгын: Гук!
Мытйигрэвмык.
Энмэн аʼмын вай мэмиквичисӄиквъэк ярагты.
Ынээԓьэ ивнин: Аны-м ӈан элевлевкыԓьин.
Гуӄ!
Ӄытгъи ярагты.
Энмэн ынпыӈэвӄэй ԓьунин.
Йылӄъэм, ванэван нырымъэйӈэнин.
Энмэн ӄлявыл ынкы ёргымтаӄычгын нытвэтчаӄэн.
Ӄынвэр рэймэвнин ынпыӈэвӄэй.
Энмэн лёлё йытонэн, ынкэгйит еӄааӄ чымчеӄэй рулвынин.
Энмэн гынмылкинэк тыкэӈӈогъэ, энмэн тылвамынан: Кыкэ вынэ!
Мэӈкъом лымӈэ ыʼваӄочеткэӈӈогъэ?
Энмэн эвыр ыʼттъыёл нынъэлӄин, ныткэйӈоӄэн.
Энмэн ӄол-ым ынӄэн гатанӈавыӈӈолен.
Лыгэн гэвинвытэнӈэвлин ӈытогты.
Кыкэ!
Рэӄэ левлеву инэлгыгъи?
Гавалёмлен ынӄэн тэнӈэвыԓьын винвы: Аʼмын-ым лёлё нивлетгъэн.
Энмэн ыʼтвэгты ӄытыӈӈогъэ.
Энмэн ныӄивриӄин лёлё мэйӈэтык, ӄонаглыӈын пэтле нинэйыръэтӄин ӈэнри.
Энмэн ыʼтвык пыкиргъи.
Ынээԓьэ аʼйӈаԓьатыӈӈонэн: Ӈэвэӄ гивэ ынӈот.
Элевлевэткыԓьин.
Ӄэйвъэм этлы элевлевэткэ.
Ытръэч-ым ынпыӈэвӄэй тыԓьугъэн.
Ванэван нинэрымъэйӈэгъэн.
Эмытъэт-ым ынӄэн, лёлё тыгтогъан, еӄагъет-ым тынулвын.
Ынкъам нытэйӈоӄэн, ынкъам гивлин.
Мэӈкъом лымӈэ ыʼваӄочеткэӈӈогъэ?
Энмэн ӈытогты киткит нытэнӈэвигым.
Ынкъам гивлин.
Рэӄъэм левлеву инэлгыгъи?
Ынан лёлё нивлетгъэн.
Гук!
Унмыӈан-ым.
Эʼылпэ мынэлкымык.
Пэтле ыʼтвъэт нинэйыръэтӄин лёлёта.
Эвын нинэчвиӄин, нэмэ чывипыт нымэйӈэтӄин вэнлыги.
Ӄынвэр пыкэрыӈӈогъат ярак.
Ынээԓьын-ым ынӄэн эӈэӈыԓьын.
Ынраӄ ынпыӈэвӄэй ынӄэн левлевэтыԓьын ынээԓьэ гивлин: Гуӄ!
Ынпынеэвӄэйигыт.
Чиниткин въарэгыргын ӄойпыткойвыркын.
Энмэн ынпыӈавӄагчыӈын рээн нутэсӄык акэрка нынуӄнилюԓьэтӄин.
Ынраӄ чинит уттэ нэнойпыткоӄэн ӄуӄуӈы, ывик тымнэн.
Ӄутти ынӄэн пыкиргъэт.
Рыгъыттъын нагтогъан, нанмыгъан.
Эвын гэпэлӄыручевлинэт ӈэвъэнти.
Ёргымтаӄычгын лыгэн ӈыпэнэӈу тэӈэмутлыкэ гэнъэтлин.
Миӈкыри амӄынъычо лёлё нинэчвиӄин.
Лыгэн ӈыпэгъэт-ым, йылӄэтгъэт.
Ынраӄ выкво ганъалчаленат.
Люӈыгъевэ гитлинэт.
Гуӄ!
Плеги.
Ёоʼчгын-ым ганмылен.
Ытлыгын иквъи.
Ӄырэтгынэт.
Энмэн тэвэнаӈ нымэйыӈӄин.
Ыʼттъыёча нэнатаӄэнат тэвэнаӈата ярагты ӄытыԓьыт.
Нинивӄинэт: Ӈутку ӄывакъотык тэвэнаӈаткынык.
Ӄынвэр вакъогъат.
Ӄытлыги ӄун тэмъюӈнинэт.
Энмэн гынонэты рыԓьэтэннинэт, янръаыʼтвычыко гаёленат.
Энмэн валӄарачгын нэԓьугъэн, пэнин уйӈэ оʼравэтԓьакыԓьэн.
Ынкэчыку ёнэнат.
Рыногыргын эйпынин, вусӄымчыку ӄонпы пэлянэнат.
Энмэн ытленъюӄэй гатэргата.
Чакэттыӄая нинэниԓьэтӄин.
Энмэн йигрэ.
Наӄам уйӈэ тэкичгын.
Ынкъам пэнин култэтъулти чакэттыӄая ныкэгтэгилиӈыткуӄинэт, ӄынвэр нинэймитӄинэт ынкъам ытлянъёгты нинэнрывэтӄинэт.
Ӄынвэр валӄарайӈын-ым ӄымъятыӈӈогъэ, ӄытлыги гэԓьэленръулин.
Энмэн нинэниԓьэтӄин.
Ӄынвэр гэйылӄэтлин ытленъюӄэй.
Энмэн нытипъэйӈэӄин чакэттыӄай.
Ӄынвэр аны авынтэпъайӈагты нычьууӄин ӄэргыӄай вытрэтгъи гыргол.
Энмэн аны кыватыӈӈогъэ.
Ытленъюӄэй рыгъевнин.
Энмэн ытлеӈи янот рывнин ӈаргыногты.
Энмэн ытлён яачы, ымыԓьо пинтыӄэтгъэт.
Ымӈытатгъэ игыткин ӈытоян.
Энмэн лылепыткугъэт.
Ӈаргын ваӈӈогъат.
Тылвамнотайӈын.
Энмэн йъаяӄыт-магляԓьыт нэԓьунэт.
Гуӄ!
Ӄийӈэткутык.
Гык, нивӄинэт, ынан яатԓьа.
Ӄэглынангэт ӈирэӄ йъаяӄыт яачы нылеӄинэт.
Нэмэ: Ӄийӈэткутык!
Нэйӈэнэт.
Гык!
Мынԓьэтэттык.
Энмэн эвын нэнԓьэтэтынэт.
Энмэн ытлыгийӈын амӄынъычо ывэчвынвэпы нылейвыӄин.
Нэныпкирэтынэт ывэчвынвык ынкъам пэнинэк.
Энмэн ытлыгийӈын ывэчвынвэты ӄытгъи.
Гы!
Ԓьунинэт.
Го!
Мэӈӄо пинтыӄэттык?
Гэръэтури лымӈэ?
Гуӄ!
Янръатвыԓьа гэнԓьэтэнмури.
Нивӄин-ым ӈот: Ытлыгэ етийгут нэнтытык.
Энмэн аны нинуквэтъюуӄинэт.
Энмэн иквъэт: Йъаяӄа гэрэнмури.
Энмэн опаӄамъеты ӄыттъэт, мытӄымыт нагтоԓьатгъан, энмэн ынраӄ йъаяӄыт намынгыкватыркынат.
Энмэн лыгэн ытлыгэ ынӄэн пыгпыг-мытӄыт нэнатраӄэнат аӈӄачормык.
Энмэн йъаяӄ ныӄамэтвачаӄэн мытӄэ.
Ынкъам ынӄэн рыйытравнэнат, ӄол чеквэ, ӄол тэлгэтитэ.
Чеквэ йытратыԓьын егтэлгъи, тэлгэритэ йытратыԓьын въигъи.
Гуӄ!
Плеги.
Энмэн ӈээккэӄэйгинивэ аӈӄачормык мэмылӄай гэԓьулин.
Энмэн валвыйӈа ԓьунинэт, напаӄачевыгъан мэмылӄай.
Ръэнут ынӄэн?
Уттыӄэй.
Наӄам ынӄэн гэлелюӄэглин.
Лелюттыӄэй.
Наӄам гэлылеӄэглин!
Лылюттыӄэй.
Наӄам ынӄэн гэегӄэглин!
Егуттыӄэй.
Упынъычивынинэт ӈунри.
Иткэнин, рырагтаннэн.
Нэнвэнӈыгъэн.
Ӄамэтвагъат, энмэн гэйылӄэтлинэт.
Чымӄык кукэчыку эръэт натваӄэн.
Ӈээккэӄэе нэнуйвыгъэн, ынкъам кукэк нъаляён.
Энмэн ыʼваӄочейӈын кыеквъи, ӈэвъэн-ым ивнин йылӄэ кокагты мынгылгын рыԓьэтэннин.
Энмэн эʼԓьэл пиринин.
Огого!
Аʼԓьайӈын вай!
Ӈээккэӄэйгинив-ым ӈаргын нытваӄэн, эвын-ым кэргыпгъэ ыʼвэӄуч, энмэн ӈавъанэты: Куԓьуырыт ӄигэйылги, куԓьумэӄым ӄинэйылги.
Ӄытлыги-ым ӈилеӄ, милгэткин-ым тиӈучьын.
Гуӄ!
Энмэн ӈээккэӄэгти ныгынтэвръуӄинэт: Эпэй, эпэй!
Мылюԓьу, мылюԓьу!
Гуӄ!
Ӈавытлывъёӄагтэ тынраӄавыӈӈонат?
Тынайылгавыӈӈонат.
Энмэн нэмлюгъэн, гэйылӄэтлин-ым.
Ӄыетлык нэпэвэлитгъэн, нэныгъеквъэн.
Эгэй!
Ӄыгъекви!
Ӈоонрэ ӄъаляёлӄэквэ таӈкыргысӄыткынык.
Гук!
Энмэн ӄол лымалԓьан.
Аʼляёгъэ.
Энмэн эʼлет пэвэлчыку пирӄыгъэт: пыг-пыг.
Нэнантаалгылявӄэнат, наӄам уйӈэ.
Нэмэ рагтыгъэ, ӈэвъэн-ым ивнин: Чекалвамваԓьа!
Нъаляёйгым ӈоонко.
Эʼԓьэл люӈԓьутэ нинэнтигым.
Наӄам ныпэгляӄэнат.
Китъам, райынрэ ӄытлыги.
Ынкъам ынӄэн ӄыетлын гэпэвэлитлин.
Нэмэ ынӄэн: Ӄоро, куԓьуырыт ӄинэйылги, мылӄэгнэвынэт, эвыр куԓьумэӄым.
Энмэн нэмэ йъонэнат.
Эпэй, эпэй!
Пирӄъэԓьэл ӄынугын.
Тъэнӄэтыркын.
Гык!
Мылюԓьу.
Гуӄ!
Ӈавытлынъёӄагтэ тынраӄавыӈӈонат.
Энмэн ырыт ринтысӄивнин, нэмэ йылӄэтгъи, нэмлюгъэн, ныйылӄыӄин.
Ӈотӄэна наймэӄаатынат лылек челгыпэнаӄат.
Нэмэ ныныгъевэтӄин.
Ӈоонрэ ӄычейвыткуги.
Ынӄэн яраӈы ӄыгитэгын.
Энмэн лымалԓьан нэмэ.
Яраӈы гитэнин, ваӈэйпыгъэ.
Го!
Мэй!
Яраӈы кэнрэтгъи.
Ӈэвъэн-ым ӈытогъэ.
Яраӈы нинэкэмлилӄин, наӄам уйӈэ.
Ӄинэгитэги-м ӈан.
Лылет вай гаймэӄаатленат.
Нэмэ: Эпэй, эпэй!
Мылюԓьу, мылюԓьу!
Нэмлюгъэн, йылӄэтгъи.
Ынраӄ нъиӈкэлигъэн.
Ӄыгъекви вай.
Таӈэргымэмлеты ӄиквичисӄикви.
Энмэн ынин ывик иʼӈкэлиԓьын мимлычыку ԓьунин.
Энмэн мыматагыр, ва?
Ӄытлыги ынин ывик чиниткин, ԓьулӄыл иʼӈкэлиԓьын.
Гуӄ!
Яраӈы мыгтыгъэн, ва?
Эвыр-ым ынӄэн.
Валёмыркын, валёмыркын.
Ынанчинит эвыр.
Энмэн рагтыгъэ.
Яраӈы рырыткоӈӈонэн.
Ӈэвъэнэ: Ынраӄ рэӄыркын?
Эӄуликэ ӄытваркын.
Гъиӈкэлийгыр, аʼтав.
Кыӈэтыркын, кыӈэтыркын.
Вынэ, гъиӈкэлийгыр ынӄэн.
Раӄыӈӈогъэ, раӄыӈӈогьэ?
Гуӄ!
Энмэн имтилӄытгъи, элгыквыт, эвыр рыпэӈы.
Нэмэ пыкиргъи, ээʼткугъи.
Ынкы нытвайгыр.
Пэнин ынин игыткин ԓьулӄыл.
Элгыквыт рыкэӈкэлевнинэт, эргээтгъэт.
Ынраӄ рыпэӈы.
Нэмэ эргээтгъи.
Гуӄ!
Чавчываӈав тыматагъан, ӄымчочеркынат.
Гуӄ!
Ынӄэн-ым уттъымыт.
Пыгылкэквъэт.
Го!
Эʼнӄу лыгнинэт.
Гы!
Ынраӄ, рэтэм.
Нэмэ нанлыплятгъан.
Гу!
Гымраӄ-ым.
Энмэн левыр ръылинин мэмлычыкогты, энмэн ӈутри пыгылӄэквъи.
Пыԓьыԓьэ вээмэ нэнанлыплятӄэн.
Гуӄ!
Иʼиʼн илюԓьэтыркын.
Ӄытлыги ытлён вээмэ нэнанлыплятӄэн.
Како, како!
Иʼиʼн йыкыргаляркын.
Ӄынвэр пылӄэтгъи.
Энмэн ӈэвысӄэт, Кууркылин ӈээкык, ытлыгэ гъэйӈэвлин гэӈэвынъюлин.
Аʼмын-ым имыръэнут гэнумэкэвлин, гэмгэнутэкин ӈэвынъюсӄивыԓьын иʼны, ӄэпэр, кэйӈын, ынвылю, пипиӄылгын, рэӄокалгын.
Мэлёталгыт намӈылятынат.
Никвъэн ынӈот: Гуӄ!
Мури мынӈэвынъюсӄивыркын.
Го, чамъам.
Миӈкыри оргыкыԓьэгым!
Э, вынэ, аʼтав!
Энмэн валёмгъэ.
Энмэн ынӄэн уттык пыкиргъэт, энмэн ӄутынэ нылӄэгнэвнин, иʼгэ мэтэвнин.
Ынраӄ ӄэпэрэ, нэмэ мэтэвнин.
Ынраӄ риӄукэтэ, нэмэ мэтэвнин.
Ынраӄ пипиӄылгэ ӄэгнэвнин, мэтэвнин.
Ынраӄ милютэтэ, въэйин ырыт, эвын чывиркынин, оттыйӈын рыпэӄэтавнэн.
Энмэн напэнрычеттъан.
Ынкъам катгоян нытэминӈыӄин.
Иквъэт ынӈот: Гуӄ!
Гымык янот ныӈэлӄиквъэн.
Ынраӄ иʼны иквъи: Гуӄ!
Гымык янот!
Нинэмлеӄинэт.
Ынраӄ ӄэпэрэ ивнин: Гуӄ!
Гымык!
Нэмэ нинэмлеӄинэт.
Гык!
Ынраӄ-ым мэлёталгын: Гуӄ!
Аʼтав гымык!
Въэйин оргоор, энмэн вакъосӄычатгъэ, люӈымлетэ.
Гу, ӈавтыӈгъэ.
Энмэн ӈавынрагтатгъэ.
Ытԓьаӄай йъонэн.
Лыӈкыгиӈкы лыгэн нытваӄэн ытԓьаӄай.
Уйӈэ аярака.
Гык!
Энмэн вай ӈэвысӄэт трэтгъэн.
Энмэн тэпъайӈаӈӈогъэ ытԓьаӄай: Тумгиин ӈааккайӈын лыгэн лыӈкыгиӈкы.
Гук!
Эккэтэ ивнин: Китъам мычейвыткугъэк!
Тымкылгын ӄэплюнин.
Эвын ярайӈын.
Ынкъам мычомкыӄай ӄэплюнин.
Эвын оргырэлчыӈын.
Гуӄ!
Пыӄаромкоом ԓьунин, эвын ӄэплюнин нэмэ.
Эвын ӈалвыԓьычгын.
Энмэн ытԓьаӄаеты ӄытгъи.
Го!
Мынрагтымык.
Пыкиргъэт!
Ӈавматаԓьыӄая ивнин: Илкэ ӄырэсӄикви.
Илкэ рэсӄиквъи ӈэвысӄэт.
Ынкъам иквъи: Ӄытлепги!
Лылепгъи.
Энмэн нилгыӄин ёрочгын, имыръэнут гэнитлитлин ёрочыко, кынылялгын, вэлёлгылгын, кылылеиʼнничгын.
Энмэн кмиӈэтгъи.
Энмэн аʼляранторкын.
Ытлыгэты ӄыттъэт.
Энмэн Кууркыл гантолен.
Энмэн ӈавъанэты гивлин: Гуӄ!
Мэлӈээкык тыԓьугъэн.
Ӈэвъэнэ ивнин: Мэӈӄо лымӈэ ныетын ӈэвысӄэт?
Энмэн нивӄин: Эʼквырга тыԓьугъэн.
Ытԓьайӈын ӄончечгырга гантолен.
Рэсӄиквъэт.
Энмэн Кууркылин экык, йичьэмиттумгын ӈэвысӄэтин, нотайпы пыкиргъи.
Ытлыгэ ивнин: Ынтуулпыр гэетлин.
Рэӄэ ӈотъым раӄамэтва?
Гуӄ!
- иквъи.
Китъам мычейвыткугъэк.
Ыʼмто?
Ӄытлыги-ым ӄун ӄэйъыттъыӄэй, чигӄупӄыԓьын.
Гук!
Матаԓьыйӈын иквъи: Гы!
Вынэ ынтуулпыр ӄувигыткы гытъэвыԓьын.
Энмэн увиплыткугъэт.
Го!
Лёӈкамэтвата итгъи.
Нычирмыӈэтӄин.
Го!
Чекалвамваԓьын.
Энмэн китъам мычейвыткугъэк.
Нэмэ чавчываралӄаӈынвэты ӄытгъи.
Энмэн эʼԓьэл ԓьунин.
Ынӄэн пэрӄачгын.
Энмэн рырагтаннэн.
Гы!
Ӈотӄэн вай итъычьын.
Ӄынвэр ынтуулпыр анӈэнайпыгъэ, ӈынваӈэгъэ: Мэгрыӈэвын ръэнутэт наратыӈонат?
Миӈкыри мыннунэт?
Нычирмыӈэтӄин.
Мури ынӈин ваԓьа лёӈӄамэтваԓьыморэ.
Энмэн эквэтгъэт.
Гуӄ!
Эргатык-ым матаԓьын ӄытгъи.
Пыкиргъи.
Ныялгытӄэнат, ярат-ым гэнчимэвлинэт.
Ынтуулпырэтэ ивнин: Го!
Тытэӈэт, мытъялгытыркын.
Эʼчгынрэвэн, эʼчгынръэм етгъи?
Айвэнъяп эеткыԓьин.
Ынтуулпырэтэ ивнин: Аʼмын-ым раӄыл, ӄаанмата ӄитги.
Ынкъам гивлин матаԓьын: Гуӄ!
Гымнан чинит-ым ӄэйвэлымӈэ.
Ӄаанмынэн-ым моолӄытыӈок.
Эчьыԓьын кывъиԓьын ганмылен.
Ынтуулпырэтэ ивнин: Аʼмын мынԓьэтэтгыр.
Иквъи: Гымнан чинит.
Энмэн муулӄытгъэт.
Эчги амэчатгъэт, ымъылёӈэт гаӄамэтвален аймакык, гыпыткулин.
Энмэн киквъи ынкы ӄаанмыёк.
Чама лыгэн аймакык нъаляёӄэн ӄамэтвама.
Эккэтэ пэгчигнин, ԓьунин: Нырэӄигыт?
Гуӄ!
Нэналвавэгым.
Ӈэвэӄ нинэнмыркэвигым.
Аʼмын-ым моргынтагъак.
Эквэтгъи.
Ытԓьа ивнин: Аʼмын-ым ытлён, ӈот ыʼвэӄучитэ аймак эмъэԓьу гэтэйкылин.
Ытԓьата ивнин: Гуӄ!
Энмэн оргынԓьататгъэ, энмэн пыкиргьи.
Го!
Етгъи?
Эвын гаткоӈӈолен-ым аймак.
Эʼми аймак?
Ынӄэн-ым.
Ээ!
- кмиӈэ нинивӄин.
Гуӄ!
Эквэтгъэт, пыкиргъэт.
Митэй!
Аалёмкыԓьэн.
Го!
Гаӄаанмэгым.
Аалёмкыԓьэн.
Акоргавкыԓьэгыт?
Энмэн ӈэвъэн валёмгъэ.
Раӄэты-ым мыкоргаквъак?
Го!
Ӄаанмыё-ым ӈот.
Ръаӄаанмы?
Кывъэлыӄаанмы.
Тыквъэк, эмъымйиквин рытчыгъэн, эмъыттъым.
Аны ӄун-ым, ӄынтогэ.
Лыгэн элгыпэраркын эчьэ.
Ӄытлыги ынин эʼԓьэл нилгэтӄин аймакыткынык.
Тиквъэк, ынӄэн-ым эмъыттъымйиквин аʼляёйвыԓьын.
Энмэн эмгэргэ въигъи, амӈыркыля.
Пытԓьа въиԓьын ӄьгглыги.
Энмэн ӈэвъэнэ рыленин, пэтывалӄаёлгык ёнэн, энмэн рагтыгъэ, энмэн лыгэн ярак пыкиргъэт, гантолен.
Чавчывагты гэквэтлин.
Лёлё чывинин тайылго, тыркыт вэлё, ылӄаргыт титину.
Ӄликэтгъи чавчывак.
Энмэн таёлгыт нэнаймэӄэнат.
Энмэн ӄутти ынкы чымчетэ, нинивӄинэт: Титит рэмлеӈыткы.
Иӈӄун нэрэԓьуӈын.
Таёлгын-ым лёлё лыгэн.
Энмэн ӈэвъэн ынин пэляё нытэргатӄэн, риӄукэӄэе йъонэн.
Нырэӄигыт?
Ыʼвэӄуч гэвъилин.
Вынэ, раӄыл.
Чавчывак, тиквъэк, гъэликэтлин.
Ивнин: Ӄораӈы ӄытэйкыгын, ӄаат эʼԓьэлин, оргоор эʼԓьэлин ӄытэйкыгын.
Ынкъам ӄылӄытги, ӄикви ынӈот.
Митъэлыги рантогъа ӄончечгырга, акаӈыԓьыгырыӈкэн, эвыр нэриквытмиӈкыри ӄытгъи, ынкъам ӄикви:Кууркыл гэвъилин, ынӄэн-ым ӈэвъэн тыӈэвынъюсӄиквъэн, Кууркылин-ым ӈэвъэн.
Ынӄэн риквъэ: Гым тэквэтыркын.
Эквэттъи, рагтыгъэ, нэмэ риӄукэтэ ԓьунин, иквъи: Оʼравэтԓьалявыт ӄытэйкыгын, гэкырвитлин энмэн ынкъам гынык чотыткынтагнык ӄынатчьаквын гынык тымля.
Рэвулӄытвигъэ, ынӄэн ӄынатчьаквын ынкъам ынанъаёк игыткин гынин ԓьоо, гынин ыʼвэӄуч ынкъам ӄончечгырга гантолен ԓьугъэн, ынӄэн рэетгъэ.
Энмэн вулӄытвик Кууркыл лиӈлиӈэ найъогъан, выйиръэле, энмэн ёргэпыӈогъэ, энмэн рантоӈыӈогъэ, аалёмкыԓьэн аʼрэк.
Ӄынвэр ӈытогъэ, эквэтгьи, ӈавъанэты пыкиргъи, эʼйӈэвыткугъи: Митэй!
Аалёмкыԓьэн.
Митэй!
Вой!
Тэюгъэк.
Ээ!
Мэӈинтури ныйылӄэттури?
Миӈкыри ӈэвынъюԓьэ гайъойгым!
Риӄукэтэ гэнинъэйвылин.
Гуӄ!
Тыетгъэк, тэюгъэк.
Энмэн ӈэвъэн иквъи: Тиквъэк-ым ӈан гынмыл тыԓьугыт.
Ӄончечгырга-ым ӈытогъэ.
Энмэн-ым эмгэргэ въигъи.
Ынӈатал-ым ӄысӄычеквъи, ӄонпы въигъи, гэгэргывъилин, лыгэн гавнытколен.
Ытръэч.
Энмэн лымыԓьын ӄлявыл ӈавъанэты иквъи: Ӄутынэ иръын нытэйкынин, ӄутынэ ӄонагтэ, нытэвнилгыӄинэт.
Энмэн ныплыткуӄинэт, ӈытогъат кынмал.
Нэргыпйъэлгатӄэн.
Энмэн ӄынур кытгынтатгъэ, ӈэвъэнэ ныгитэӄин, пирӄыгъи, авынгэтагты пылгытратгъэ ӄун-ым.
Энмэн нэлӄырирысӄиквъэн, уйӈэ люнԓьутэ нынтыӄин.
Энмэн рэсӄиквъэт, эквэтгъи айгыпы, кэԓьэгинив ԓьунинэт, ӄол-ым ыныӄӄач пыкиргъи аʼнэлёк.
Энмэн люур нананаӄагчыӈын тиӈунин, эʼквырга вай оʼравэтԓьан ӈан, тиӈунин ӄун-ым, нытэргатӄэн: Аӈа, аӈа, аӈа.
Энмэн тагъенчагъэ ӄлявыл.
Каԓьайӈын иквъи: Како!
Рэмкыԓьын!
Ии!
Аʼмын-ым, мынрагтымык.
Ӄыянотгэ, - кэԓьэтэ ивнин.
Миӈкыри мыянотгъак, гэвэты.
Авынраԓьыт гаанота.
Гы!
Таам.
Аʼмын.
Яготгъэ.
Пыкиргъэт.
Ӄырэсӄикви!
Моргынан морыграк ӈэвъэнти гивэ.
Айколят ӄытаӈынрыратыркынэткы, рэмкыԓьын ӈот.
И, таам ныръэӄин-ым.
Рэсӄиквъи каԓьайӈын.
Гуӄ!
Ынӄэн ӈоты тынатвыркын.
Гык!
Энмэн пэкулти ӄынирвэвыркыниткы.
Энмэн ӈоонрэ, ратагнэты гакытгынтатлен ынӄэн илгиръыԓьыӄэй.
Ӈытогъэ-ым каԓьайӈын, эвын уйӈэ ӈоонкы гапылгытратлен.
Энмэн ӈавъанэты маравчетыӈӈогъэ каԓьайӈын: Гук!
Унмыӈан-ым эвын, гынник мытынлеӈэтгъэн, митъэгынник!
Энмэн нэмэ эквэтгъи.
Нымным нэмэ ԓьунин, ынӈатал-ым лыгъоравэтԓьан.
Ӄлявыл-ым гантолен.
Ыныкӄач нытвэтчаӄэн, ванэван ныԓьуркынин.
Ынкъам эʼчесӄивыԓьын иквъи: Йъилгын-ым кувлитԓьэтыркын.
Ынкъам рэмкыԓьын иквъи: Аʼмын-ым йъарат.
Га, како!
Рэмкыԓьын.
Ии.
Ӄэйвэ, лыгъоравэтԓьайгыт?
Ии.
Йыӄӄай-ым ӄун-ым тури ӄырымэнаторэ, кэԓьэтури?
Вынэ, ӄырымэнаморэ.
Гук!
Мынрэсӄивмык.
Эʼквыргъам ытлён энараԓьо мытылгыркын кэлы ӄэйвэ.
Эвыр ӈан нарагтыӈӈогыт.
Энмэн рылгъат.
Эчги ӄамэтваӈӈогъат, люур каԓьаӈавысӄатчыӈын рэсӄиквъи.
Э!
Тыгтыгыт, ӄэнаматагэ.
Энмэн ӈытогъэ.
Рырагтаннэн.
Энмэн эвын яратытлык кэйӈын, ӄол умӄы гэквутлинэт.
Эчги расӄэвыӈӈогъат, чит нэпириркын ынӄэн ӄлявылӄай.
Каԓьаӈавысӄатчыӈа ивнинэт: Га, га, га.
Этын, этын.
гатгапыркынэн, пытԓьа рэтылягъэ.
Энмэн ныйӄыӄин гэгынтэвлин.
Ӈэвысӄэт ивнин: Ги, трэтылягьак.
Раӄынпыӈавӄагчыӈына ӄымэк энанмыгъэ?
Энмэн эвыӈӈогъэ ӈэвысӄэт: Га, га, га!
Нэмэ, нэмэ, нэмэ рэӄыркын?
Эвын ӈотӄэн ыʼвэӄучу тылгыркын.
Йылӄэтгъэт нэмэ.
Энмэн-ым каԓьаӈавысӄатчыӈын гэйылӄыручевлин энмэн ӄлявылӄая ратчьавнэн, пууръу кэԓьэӈэвысӄэтин кэркэр иниргиӈу лыгнин, пууръу ӄлявынӄаен иръын кэԓьэӈэвысӄэтык иниргиӈу йыпаннэн.
Энмэн гэйылʼэтлин, гапытԓьайылӄатлен ӄлявылӄай валярынра.
Нэмэ уʼрэквъи ынпыӈэвӄэй кынмайпы, люур ӈааккайӈын гиину лыгнин, йылӄыԓьын-ым кыплынэн, левыт энмэн чывиркынин.
Ӄлявылӄая ынпыӈэвӄэй валята пууръу гаркыплылен, эвын гэлевтылвилин.
Ынкъам аны кэргыпгъэ, лыгэн ынӄэн левытти ӈытогты рынрынинэт.
Ынкъам омӄагты ринтынинэт, нэпиричитгъэн.
Ынкаткыната ӈытогъэ.
Гынмылкэнэты авынраԓьэты ӄытгъи.
Гуӄ!
Аʼмын лыгэн етгьи?
Гык!
Ии.
Ынкъам ынпыначгыйӈын нъэйӈэӄин: Го, го, го.
Эмэлгулеӄ рэмкын раляйвыӈӈогъа.
Энмэн эквэтгъи, тылянвык пэлӄывъигъи.
Ытръэч.
Энмэн ӄол ярачгын, ӈэвысӄэт-ым ӄол оʼравэтԓьаӈавысӄат ыʼвэӄучитэ эʼнӄу гэтчылин, энмэн гэӄупӄэтлин, элвэтиӈэтэ гэнъэтлин эмӄупӄэтэ.
Энмэн гытъэ.
Ӄынвэр-ым ярачгын ԓьунин, рэсӄиквъи, чычепгъи, эвыр тэйкэвиръын гаймэвылен, эвыр ыпалга ӄэмэӈы гэйыръэтлин, ныӄамэтваӄэн-ым энмэн, лыгэн ныплыткуӄин, ныгынтэвӄин нотагты.
Ӄлявыл пыкиргъи чейвыткуԓьын.
Йъилгын-ым ӄун-ым ръэнут.
Гуӄ!
Чекалвам ваԓьын, ръэнут лейвыркын ӄамэтваԓьатыркын, уӄӄэмйыръиир тэлпыркын.
Нэмэ эргатык эквэтгъи.
Элвэԓьин лыгэн плекыт нэнайпыӄэнат, наӄам эвытрыкыԓьин ӈэвъэн.
Нэмэ ӄытгъи, эвыр ынӄэн ӈэвысӄэт пыкиргъи, ыпалгын нэмэ ԓьунин.
Ӄамэтваԓьатгъэ, ӄынвэр гынкэквъи.
Ӄлявыл-ым нэмэ рагтыгъэ.
Гуӄ!
Унмыӈан-ым.
Чекалвам ваԓьын.
Ръэнут ытлён ӄамэтваԓьатыркын?
Китъам эвыр эргатык эчейвыткукэ митгъэк.
Нэмэ амгынотъылё нъэлгъи.
Люур нэмэ ӈоты етгъи, рэсӄиквъи-ым нэмэ, такэчгэты ӄытгъи.
Нэмэ эчги чит ӄамэтваркын, люур пиринин.
Акакака!
Илюкэ, алва!
- ныкамаграӄэн.
Ги!
Эвӈан гынан.
Вынэ, алва, ӄинэтрилги!
Вынэ, илюкэ.
Ӄырым мынрэӄэквыр, мымӈылёгыр.
Гык!
Иаʼм нылейвыткуйгыр?
Ӄэйвэ гэтынвэгыр?
Уйӈэ.
Эʼмъим?
Ыʼвэӄучитэ эʼнӄу гинэтчылин, гэнанчаатвавлен, гинэнӄупӄэвлин.
Ынкъам ванэван ӈутку ярачыко рэӄын ӄинэԓьуркын?
Ванэван.
Гуӄ!
Аʼмын-ым мыматагыт.
Матанэн.
Нэмэ чейвыткугъи.
Вулӄытвик-ым пыкиргъи.
Иквъи ынӈот ӈавъанэты: Ынӈэ антока ралкочыкойпы.
Мынрэсӄивмык, лыгэн чоттагнэты плекыт ӄынинтыгынэт.
Энмэн ринтынинэт.
Энмэн люур вай ӄэмэӈы, эмӄэмэӈы рэсӄиквъи, эвын эръэтэ гэйыръэтлин.
Ӄамэтвагъат, нэмэ лыгэн нэнвыгъэн ӄэмэӈы, эргатык-ым кыеквъэт.
Эвын ӄэмэӈы гитэнин ӈэвысӄэтэ, гэнумкэвлин.
Нэмэ чейвыткугъи, гылвулин.
Гык!
Эргатык-ым мынинэтчымык.
Тайӈыквыт ынӈэ гынан эннэкэ ӄынтыгынэт.
Эвын наёпатгъан энатчыё ылвылю, эвын тайӈыквыт гэнъэтлинэт.
Гуӄ!
Йылӄэтгъэт.
Эргатык-ым кыеквъэт.
Нэмэ чейвыткуркын.
Рэӄъэм аʼмын ивнин: Ӈоонӄэн чеӈыл ынӈэ энвэнтэткэ ӄынтыркын.
Ынӈэ пэгчиӈу элгыкэ.
Алымы ӄывалёмыркын-ым вэты.
Гык!
Энмэн чейвыткугъи, чеӈыл рывеэнтэтчивнин.
Эвын ынкы ӈэвысӄэт нэнанватӄэн, энмэн ԓьулӄыл чыӈата ваԓьын, ӄачакэн ԓьоӄач нувӄин, ӄол-ым нычелгыӄэн ԓьоӄач.
Энмэн ӈэвысӄэт йыкырга пуӄэннин: Пр.
Энмэн гитэнин, эвыр ӈан вай въигъи, пэӄэтатгъэ.
Энмэн чеӈыл рыныманнэн, миӈкыри найылгавӄэн, ӄэлёӄ-ым.
Пыкиргъи-ым ыʼвэӄуч.
Рэсӄиквъэт.
Ванэван нытвынэн, энмэч-ым райылгавнэн.
Плекыт ринтынинэт чоттагнэты, энмэн аʼтчак лываквъат ӄамагты.
Гуӄ!
Ыʼвэӄучуʼрэквъи: Гуӄ!
Како.
Тытэӈэт вэрин!
Ынраӄ эʼми?
Ӄэйвэ этлы чеӈыл инэнвэнтэткыԓьигыт?
Этлы.
Наӄам-ым эʼми?
Вынэ, ӄывалёмыркын, ӄытвыгын.
Ӄынвэр тывнэн: Эмытъэт-ым тыгитэгъэн.
Инэгитэкыԓьин, этлы.
Йыкырга тыпуӄэтгъэк, люур ӄаплетатгъэ.
Гуӄ!
Чекалвам ваԓьэгыт.
Иаʼм аеролкыԓьэгыт?
Аʼтав-ым эвын ыʼвэӄучитэ эʼнӄу гэтчигыт.
Ярар рай ӄинэйылги.
Энмэн рывыргыргэвнин.
Энмэн эюгъи.
Ынкъам люур гагтанӈэнайпылен.
Ӄэмэӈы гэнъилысӄычетлин.
Эргатык-ым кыеквъэт, рылеркынин.
Ивнин: Аʼтав-ым ыʼвэӄучитэ эʼнӄу гэтчигыт.
Опопы гарайгыт, мынлегыт.
Ытлыгэты рыленин, рыпкирэннин, матаԓьын ивнин: Гуӄ!
Аʼмын-ым гымнан итык гынритык тылваквъан.
Оʼравэтԓьэты ръалекавыӈӈонен, нъэнӄэтӄин.
Люур ивнин: Рэӄык-ым ӄъэликэтги, кэԓьэк-ым ӄъэликэт.
Ӄолетъылё нутэгчик ӄлявыля йъонен.
Ивнин: Тагам, мынрагтымык.
Тъэнӄэтыркын.
Ытлыгэ гымыкагты нэнъэликэквыт.
Рырагтаннэн.
Энмэн выквылгын яраӈы, энмэн кымъылгын, кымъэ нытэйӈэтӄин ынӄэн оʼравэтԓьан.
Ӈэвъэн ныйигычгэтӄин.
Иаʼм аӄамэтвака варкын?
Мури этлы ынӈин ваԓьа аӄамэтвакыԓьыморэ.
Рэӄъэм ныӄамэтваторэ?
Тэкичгэ.
Ээ, таам!
Мытакэчгынтагъак.
Пипиӄылгын нэнанмыӄэн.
Рэӄыркын аӄамэтвака?
Мури этлы ынӈин ваԓьа аӄамэтвакыԓьыморэ.
Рэӄъэм ныӄамэтваторэ?
Мэмыля.
Э, таам!
Мынагтатгъан.
Аӈӄакымъылгын рэннин.
Рэӄыркын аӄамэтвака?
Миӈкыри кымъылгын мынугъэн?
Егычгыгыргын!
Рэӄъэм нытэйӈэттури?
Ылвэтъуле нытэйӈэнмури.
Йиԓьэйил рэннин.
Рэӄыркын аӄамэтвака?
Этлы мури ынӈин ваԓьа аӄамэтвакыԓьыморэ.
Миӈкыри ныеԓьаткэӄэн.
Рэӄъэм нытэйӈэттури?
Ӄопалга.
Э, таам, мыгтыгъан.
Аӈӄакэн нэкайӈын рэннин, номычьылгыйӈын.
Ынӈатал ынӄэн рунин.
Э!
Ръэнут тэгъеӈу лыӈыркын?
Нутэсӄыкин мыймыглыӈын.
Э, таам!
Мыгтыгъан.
Ынраӄ гытокалеӄай рэннин.
Этлы мури ынӈин ваԓьа аӄамэтвакыԓьыморэ.
Егычгыгыргын!
Миӈкыри мыннугъэн?
Э, таам!
Элвэԓьин мынагтатгъан.
Пэтле кмиӈэтгъи.
Оʼравэтԓьэн аймакыйӈын рэннин.
Ӄытлыги ечьамэттомгычгын.
Энмэн эргатык ратагнык нытэргатӄэн.
Энмэн риӄукэтэ йъонэн.
Ӈавыл, нырэӄигыт?
Эʼтки, кэԓьэтэ гэнаматален.
Ытлыгэ каԓьагты гинэйытлин.
Э!
Ниркыӈут ӄытэйкыгын.
Кэлиегыт ӄытэйкыгынэт.
Ынкъам мэӈӄо рэпкиргъэ, нотайпы рэпкиргъэ, ынӈэ мынгэпы эйылкэ.
Ринтэ ӄынтыгынэт.
Ынан эвыр рэнчичьэнӈынинэт.
(Ынкъам кургычьыӈилгын. )
Ынкъам кургыӈилгын рэтэгрэтгъэ.
Ӄэглынангэт нотайпы пыкиргъи.
Иаʼм нытэргатторэ?
Аʼтав мурыгнутэкинэт галгат тэрго нинэлгигым.
Вай ӄыплягтыгэ!
Эйминнинэт.
Энмэн эвын гэкэлигитэлинэт плекыт, ӈэвъэнэ рывэтгаваннэн, энмэн лён ʼвалёмыԓьын.
Энмэн ӈытогъэ.
Люур кургыӈилгын ынкъам илгиӄэтыԓьын ԓьунин.
Энмэн гэтиӈулин.
Гэвэлеркылелин ыʼвэӄуч.
Кургыӄэйык гэныпкирэтлин.
Люур вай пыкиргъи.
Гуӄ!
Ӈэвъэн эʼми?
Ръэӈэвъэн?
Гынан-ым нэмэ левлеву инэлгыгъи.
Э!
Ӈанӄэн ӈан Гыргоррамкэты гагалялен.
Энмэн аны гэттэтлин.
Гыргоррамкэты пыкиргъи.
Ынӄэн ӈэвысӄэт илюкыԓьэӈэрык гэпкитлин.
Гуӄ!
Вэлеркылеԓьэ энайъогъэ.
Го!
Лымӈэ рэӄыԓьигыт?
Ытлыгэ гинэйытлин каԓьагты.
Го!
Вынэ, ӈутку ӄытвагэ.
Мынатчыӈатгыр.
Энмэн кымчочьыйӈын эвлетэлы ваԓьын, ӄынур ӄуйвилӄын, ынкэчыку ёнэн.
Люур вай ыʼвэӄуч пэӈъивэтыԓьын пыкиргъи.
Гуӄ!
Ӈэвъэн эʼми?
Амгынонканота ивнин: Ӈутку варкын.
Гынанчинит ӄыгтогын!
Аʼмын ӄинэйылги.
Ӄырым мыйылгыт.
Гынанчинит ӄыгтогын.
Миӈкъым варкын?
Ӄымчучьычыку вай гэрэсӄивлин.
Энмэн нивлыӄин.
Энмэн аны гэттэтвиритлин.
Эчги эмгынун нынъэлӄин, ныралеӄэн, ӄынвэр вэгыт мынгыкэн гамотлытъыӈӈоленат.
Гук!
Ӄинэйылги-ым ӈэвъэн.
Ӄырым мыйылгыт, вынэ.
Эʼткиӈ гымыкагты ӄэмэт нытэӈӄинэт ныйылигым.
Ӄытлыги таароӈвагыргын.
Эʼтки ытлыгыт тэӈӄэмэԓьыт.
Ынан уйвэл мыйылгыт.
Аʼмын-ым раӄылӄыл!
Йъэлыги яраӈы гымнин ӄыматагын выквэн.
Аʼмын-ым раӄылӄыл!
Ымы ӈотӄэн гымнин яраӈы нэмыӄэй ёаʼ аʼӄарасӄэвыӈ ваԓьын.
Аʼмын-ым гымнин нэмыӄэй яраӈы нытэӈӄин.
Гымык ёоʼ-ым амэвыча нытаӄэн.
Гэмгэникин ӄэмэӈы ныпкирӄин наӄам.
Нэмыӄэй гым гынык майыӈкы ваԓьэгым.
Гуӄ!
Аʼмын-ым ӄинэйылги ӈэвъэн.
Йъэлыги гыннэквагыргын мыйылгыр.
Амгынонканота нинивӄин: Нэмыӄэй гым гыннэквагыргэгым.
Ивтыррэмкын нэналпынрэгым.
Таӈӄамаянвэты ӄэпэр нинэйылигым.
Аʼӄакамаянвэты рэӄокалгын нинэйылигым, элгар, ыʼттъыйӈоӄамаянвэты.
Айӈокэӄамаянвэты ылвылю нинэйылигым.
Вынэ, ӄэйвъэм ӄинэйылги ӈэвъэн.
Йъэлыги оʼравэтԓьэты чамэтаткоэвъян мыйылгыр.
Аʼмын-ым иаʼм-ым гымнан оʼравэтԓьан мыранмыӈгъан?
Энмэн гымнин танъягтачӈыё.
Вынэ, ӄэйвэ ӄинэйылги ӈэвъэн.
Вынэ, ӄырым мыйылгыт.
Аʼтавлыгэн рэӄыркын.
Гымнан ымы гынник нэмэ эналвавкыԓьэгым.
Гэлеквыргэгыт.
Иаʼм гэмгэгынник ӄынмыгын?
Раӄыӈӈогъэ?
Ченлечыку траёгыт.
Мэркычгыргэгыт!
Гэмгэгынник гыннику ӄыйъогын.
Гымнан ивтыррэмкын ымгэтата нинэнтигым.
Кэԓьэтэ рынэкавъё нинэтэнъегтэчӈигым.
Ӄэйвэ ӄинэйылги ӈэвъэн.
Йъэлыги гымнан атчычета лейвыкин мыйылгыр.
Вынэ, раӄылӄыл!
Атчычета ӄылейвыги.
Гымнан тэӈлыги нинэлгигым тури.
Ымы ӈойӈойлыйӈын этлы ӈутку эпкиркыԓьин гымык.
Йъэлыги эйъутэн мыйылгыт.
Этлы.
Гымык лыгэн аӈъачгыргэгыт.
Уʼриӈан гынин рытомгавъё эйъутэн.
Эвӈан гынан гинэнмутлыгрэԓьэвигыт.
Вынэ, ӄэйвэ ӄинэйылги ӈэвъэн.
Вынэ ӄырым.
Нэмыӄэй гымнан туԓьэтэ нинэнтигым оʼравэтԓьат.
Ынӄэн гынан туԓьэтэ нинэнтигыт.
Чемэт гымык энатват эпкиркэ нытваӄэн.
Лыгэн гымык аӈъачгыргэгыт.
Эвытлым тэнанъяаэвъян мыйылгыт.
Гымнан-ым вай рэӄу траяаӈын.
Ынӈатал-ым ипэ гынан имыръэнут эмгынриитэ нинэнтигыт.
Ынӈатал-ым лыги тылгыгыр.
Лыгэн тумыг тавэмэнӈыгыргэгыр, гынёгыргэгыр.
Вынэ, ӄинэйылги ӈэвъэн.
Вынэ ӄырым мыйылгыр.
Гынанчинит ӄыгтогын.
Йъэлыги ръавэвъян мыйылгыр.
Ӄырымэнайгым гынниӈӈыттыԓьылӄылигым.
Гымнан-ым нинэнтэйӈэтэвигым ръэв.
Вынэ ӄинэйылгъим ӈэвъэн.
Ынан ниркыӈут мыйылгыр, ынан эйъутэн мыйылгыр.
Аʼмын-ым гымнан итык ынӄэн тэгъен ʼу люӈылгыԓьын.
Лыгэн тумык коргыгыргэгыт.
Гым гивэ ынӈот: Гу!
Тытэӈэт ӈот, ръавагырга ынӈин рытыркынин?
Эвӈан гынан.
Вынэ ӄинэйылги ӈэвъэн.
Ӄынвэр ӈэвъэн ивнин Тэнантомгыӈына: Чеӈыл ӄынвэнтэтгын.
Ивнин: Ынанкэн-ым, йыӄӄэй оʼравэтԓьатагэнӈатычгатыԓьэгыт?
Мэӈӄо рэӄу ивыԓьэтыркын?
Аныӄун, ипэӄун-ым вай вагыргэгым.
Аныӄун-ым китъам мынъёгыт.
Энмэн ёнэн.
Энмэн вай эʼэʼчгын нымӈытэтгъи, высӄумчыкуръугъи, уйӈэ аӄэрыка нъэлгъи.
Нэнамӈылёӄэн: Ыʼмто, панэна рараӄычгатыркын?
Энмэн мэрынрэ гавэтгавыӈӈолен: Вынэ вай энмэн энанмыркын.
Ыʼмто, ӈэвэӄ тивыркынигыт.
Гымнан ивтыррэмкын ымгынрэта нинэнтигым.
Ыʼмто, панэна рараӄычгатыркын?
Гук!
Вынэ энмэн ӄуймэк тъаляёркын.
Илюкыԓьэӈэрэ ӈэвъэн гивлин: Киткит ӄынвэнтэтгын.
Рывэнтэннин.
Энмэн вай йъытвигъи чымӄык.
Ыʼмто, панэна рараӄычгатгъа?
Вынэ ӈэвъэн ӄинэйылги.
Нэмэ ӈэвъэн ивнин: Ӄынныматгын чеӈыл.
Энмэн ыʼлыгтыйгычгын пыкиргъи.
Рыпэт-ым вай эʼэʼчгын гъылыгтыйгыръолен.
Эвын нэнамӈылёӄэн: Ыʼмто, панэна ӄраӄо ринэлгыгъэ?
Гуӄ!
Ӄырым игыт.
Эʼтки тыӄэвъяӈӈогъак.
Энмэн гавэвраԓьыӈӈолен.
Ыʼмто, миӈкэмил игыт?
Йъарат-ым энанмыркын.
Нэмэ ӈэвъэн ивнин: Чеӈыл киткит ӄынвэнтэтгын.
Нэмэ уйӈэ кытыйгын нъэлгъи.
Мэлетгъи.
Ыʼмто, панэна ӄраӄо ринэлгыгъэ?
Ӈэвэӄ тивыркынигыт:Гымнан ивтыррэмкын ымгынрэта нинэнтигым.
Тэӈыԓьигыт ынӄэн.
Гуӄ!
Аʼмын-ым пурэлю ӄинэлгыги, ӄэнагтогэ.
Вынэ ӄырым мыгтогыт.
Ӄэйӈун ратармачьыӈыӈӈогъа лымӈэ оʼравэррамкэты.
Гуӄ!
- ӄырым игыт.
Энмэч выёԓьо ӄинэлгыркын.
Вынэ, ӄэйвэ панэна ӈэвъэн рагнатыркын?
Гуӄ!
Тынаагъак.
Гуӄ!
Транкаӈкалявыӈон ʼын, ралымӈэна?
Вынэ, ӄырым.
Ӈэвъэн ивнин: Ӄынвэнтэтгын.
Рывэнтэннин.
Ыʼмто, панэна ӈавъанэты тэгъеӈыркын?
Вынэ, гапаайгым.
Энмэч гыпиԓьу ӄинэлгыркын.
Йытонэн.
Энмэн нуӈэлривлетгъэн, гэмгэрэӄыԓьын.
Нэмэ эʼчуулгын рынэйвэ ныттыннэӄин.
Гуӄ!
Ӈэвысӄэт-ым йытонэн.
Энмэн ыʼвэӄучитэ ԓьунин, кэԓьэтэ: Гук, ивкэ мынпонторкынэгыт.
Илюкыԓьэӈэрэ пынлёнэн: Рэӄын нивӄин: Аʼтав-ым нинивигым ымӈот.
Ытлыгэты ӄылӄытти.
Эвыр панэна рэтэгъеӈыркын?
Вынэ, этлы.
Аʼтав нинивигым ынӈот: Ытлыгэты ӄылӄытги.
Нъыръыӄин.
Энмэн кагыргайпын рывэнтэннин, эвыр вай ӈотӄэн ӈаргынэн, гэмгэнутэкин-ым нымным, ыяакэн-ым вай, эмчымчеӄэй ынкы ӄалетлы.
Энмэн киткит нывытрэтӄинэт оʼравэтԓьат.
Нэмэ ивнин: Тагам, ӄынныматгын.
Элвэԓьин ӄынвэнтэтгын.
Нэмэ рывэнтэннин.
Эвын-ым ытлыгыт-ым чымчеӄэй, ӄынур-ым вай ынӈин.
Энмэн ныгатгаткоӄэн.
Ивнин: Ӈаан-ым ӈан ытлыгын гынин.
Нэмэ иквъи: Тагам, ӄыннымат!
Энмэн ивнин ӈэвысӄэт: Эʼлерэгъи?
Чеӈыл ӄынвэнтэтгын айвалыӈӄаткэн.
Энмэн мэмыл.
Нэмэ ивнин: Ӄынныматгын.
Ынраӄ ынкы чымчеԓьин.
Унъэл.
Нэмэ: Ӄыннымат.
Нивӄин: Ынӄэнат ытлён вай тымӈалголяӄ аʼӄаӄамаянвэты нинэйылигым.
Нэмэ ӄол рывэнтэннин.
Пурэӄ.
Ынӄэнат ытлён-ым ыʼттъыйӈоӄамаянвэты нинэйылигым.
Нэмэ ӄол рывэнтэннин.
Ынраӄ рыркы.
Ынӄэнат ытлён таароӈъянвэты нинэйылигым.
Ӄол-ым нэмэ рывэнтэннин, эвын еԓьаргын.
Ынӄэнат ытлён амтаӈкытгэмӄамаянвэты нинэйылигым.
Нэмэ ӄол рывэнтэннин.
Ынраӄ-ым тынуп.
Ынӄэнат-ым ытлён тоттайкыӄамаянвэты нинэйылигым.
Ӄол нэмэ рывэнтэннин.
уӄ!
Ӄупыкэрэтԓьун.
Ӄол-ым нэмэ рывэнтэннин, амравыԓьэӈа гэйыръэтлин.
Ынӄэнат тымӈалголяӄ нинэйылигым.
Нэмэ ӄол рывэнтэннин.
Ынраӄ милютэтэ гэйыръэтлин.
Ынӄэн гытъыԓьэты нинэйылигым.
Нэмэ ӄол-ым рывэнтэннин.
Ынраӄ ылвылю.
Ынраӄ-ым ӈъочьэты тымӈалголяӄ нинэйылигым.
Нэмэ ӄол рывэнтэннин.
Ынраӄ иʼны.
Ынӄэн ралымгыргыӈыԓьэты нинэйылигым ынкъам айгысӄантакэн.
Энмэн ӄол рывэнтэннин.
Ярагэнэв ԓьунинэт.
Ӈанӄэн ытлён гынин нутэнут.
Наӄам-ым чавчывытлыгын.
Ымы ынӄэн ӈэлвыл нэԓьугъэн.
Иквъи ынӈот: Ӈаанӄэн элгар ыʼсӄэӄу тэгъеӈу тылгыркын.
Ынӄэн гымнин тэгъеӈу лынъё.
Миӈкыри гымык уйӈэ ынӈот ваԓьын.
Эвыр тыркыԓьын ыплылыӄано, ынкъам ӄол гыткаӄачавкалеԓьын.
Гык!
Эʼлерэгъи, ӄырагтыгэ.
Энмэн-ым ӈан эчги вулӄытвигъи, рыкэӈкэленнин.
Ӄолентаԓьа нэԓьугъэн ӈэвысӄэт, энмэн-ым рэсӄиквъи.
Ръэӈэвысӄэт ӈотӄэн?
Энмэн ытлыгыӄэй ӈытогъэ.
Гу!
Мэӈӄокэн, миӈкэкинэйгыт?
Чит-ым ӈуткэкинэйгым.
Гуӄ!
Ръэӈэвысӄэтигыр?
Тиквъэк-ым ӈан каԓьагты гинэнъэликэвигыт.
Гуӄ!
Элымӈэ ӄэйвэ гыт?
Вынэ, гым.
Мэӈӄ-ом етгъи?
Вагыргэпы тыетгъэк.
Маӈэнвагыргэпы?
Элёкыԓьаӈаргыпы.
Энмэн ыʼсӄэӄу нъыйылгъэн эвыр гыткаӄачавкалеԓьын.
Нанмынат, нинэнинтыткуӄинэт.
Ытлыгыӄэй въигъи.
Ӈээккэтэ рыленин.
Эчги пэлӄынтэтыркын ярагты, гапэӄэтатлен.
Въигъи.
Плеги.
Тэленъеп эʼмитлён энмэн нъэӄэԓьыԓьэтӄин рэмкын.
Йичьэмрэт, ыннэнчьэн чакыгэт, гамлытвэлен ӈэвысӄэт.
Танӈа гайъоленат.
Этъым ӈыроргарэ.
Энмэн ваӈӄытэн пойгын ӈэвысӄэтин.
Энмэн ӈыръатанӈыт нымлыӄэнат гапойгыԓьатленат.
Ӄол ӈыранляӈо гэӄэмэйвылин ӈэвысӄэт.
Ынӄэн йичьэмиттумгыт амтыма нынтыӄинэт танӈа.
Чама ӄутти ганмыленат танӈыт пууръу.
Ынӄэн-ым ӈэвысӄэт гамлыгэтален.
Ӄутиинэ танӈа гивлин: Чамъам, ӈэвысӄэтигыт.
Опопы мынпааквыт.
Ынкъам ӈэвысӄэт гивлин: Мэчынкы.
Танӈа нинивӄин: Чамъам, тэӈыԓьигыт.
Ынкъам гивлин: Эвыр лымӈэ ӄинэнникэвыркын, ӄэнатааӈыркын.
Энмэн кыттэлти рычымӄэвнинэт, ынкъам гынонывэггыпы рыкылвэннин, ынкъам почьакагыргыт нэмэ.
Нычивмыӄин пойгын.
Гык!
Танӈа ивнин: Аʼтав ӄун-ым, ынӄэн ӈэвысӄэтигыт.
Йъарат-ым аны, ӄэнагаймаӈгэтаркын.
Энмэн-ым ӈэвысӄэт волвакы гэлилин, ваӈӄытэн лыгэн пойгын.
Энмэн-ым ымъылёӈэтчыӈын, энмэн-ым тиркытир ӈанӄэн, ыʼлёӈэтчыӈын.
Эчги тэркамэчатгъэ, энмэн аны танӈытан гэтэлгэллин, энмэн-ым елычгын гивлетлин, энмэн ынангъо гэручевлин.
Наӄам лымӈэ гавакъолен нутэсӄык.
Ӈэвысӄэтэ ивнин: Ӄырым мынмыгыт гымнан.
Ӈэвысӄэтигым.
Тыӈирэтыркын.
Гык!
Танӈа гивлин: Го!
Како!
Эʼӈкалетанӈыӈава наӄам лымӈэ инэнникэквъи.
Нымлеӄэн-ым танӈычгын, вэты амӄынъычо ныкэтгуӄин оʼравэтԓьан.
Ынӄэн-ым гивлин нэмэ: Гык!
Како!
Раӄъэӈкалетанӈыӈав тыԓьугъэн, аʼмын-ым ӈот.
Тыӈыркылятыркын рагтык.
Аʼмын-ым ӄинэнникэкви.
Ӄырым мырагтыгъак.
Эʼтки мылыԓьын танӈынаӄу.
Нымкыӄин тынумкэквъэн наӄам.
Ӄырым мырагтыгъак.
Эвын ӈэвысӄэтэ нинивӄин: Ӄырым гымнан мынмыгыт.
Ӈэвысӄэтигым.
Нинивӄин ӄлявыля: Ӄэйвэ лымӈэ энанмыка ринэнтыгъэ, гымнан чинит ыник трэнникэвӈын.
Како!
Танӈынаӄут пароч уʼрэтыԓьыт.
Эʼӈкалетанӈыӈав, люур ӈот.
Ӄэнанмыгэ, вынэ!
Аӈыркылка-ым трарагтыгъа!
Ӄырым.
Ӄэйвэ лымӈэ ярак трарагтыгъа, ӄырым ытлыгэ ринэнъегтэлетгъэ.
Риниквъэ ынӈот: Ыʼмто!
Гэйичьэмиттумгигыр?
Ии!
Ыннэнчьэн варкын.
Пойгын ӈотӄэн ечьамэттомгэты ӄыйылгын.
Ӄырым мыйылгъэн.
Ивну нэрэлгыгым.
Ривӈыт ынӈот: Миӈкэкин пойгын ԓьугьэн ӈавысӄанмачы.
Ӄэйвэ ӄырым эвын мырагтыгъак.
Мыргэв нэмэ ӄынԓьэтэтгын.
Янот-ым мытааӄогъак.
Авалёмкыԓьэн рывэтгаватык, нырэвъиӈӄин вэты.
Тааӄогъэ.
Энмэн лыгэн койӈын тыгинрынин, тынпыӈӈонэн, рывытрынтэвнин.
Пааӄата эвыр, парытлыӈа, эвын ымычьытырга, чеггыргол нытваӄэн.
Армачьычгын.
Тэлпыгъи, въигъи.
Энмэн эӈэӈыԓьыт ӈирэӄ, энмэн ӄол Тэӈӄуӄуӈы, ӄол-ым Рыгъывалы.
Энмэн рагэнэвычгын.
Энмэн рэккэӈэ гантымлятлен, равэвынво гэлгылин.
Энмэн рэккэӈин нывэтратычгын.
Гуӄ!
Айвэчгэты нытэнӈыткуӄин рэмкын, оʼравэтԓьат, лыгъоравэтԓьат.
Йъарат ынӄэнат ӈирэӄ лыгэӈэӈыԓьыт, Рыгъывалы-ым йъарат.
Авынвэтгавэты ныкитэ Рыгъывалы гапалёмтэля, тэнӈыткуԓьын ынкъам рэмкын.
Ивнин: Эӄуликэ ӄынъэлгытык.
Вилют алваӈ вагъат.
Китъам мыёпат.
Ӈытогъэ.
Энмэн эвын ԓьунинэт.
Нытараӈӄэнат-ым аʼмын.
Чымчеӄэй йъарат.
Энмэн Тэӈӄуӄуӈынэ ӄытгъи.
Нытэнӈыткуӄин Тэӈӄуӄуӈин рэмкын.
Гык!
Эʼйӈэвнин Рыгъывалына: Тэӈӄуӄуӈэй!
Вуй!
Гык!
Ӄэйвэ лыги лыӈыркынэт?
Ръэнутэт?
Гык!
Равэвынво нэлгымык.
Ӈытогъэ.
Рыгъывалына ивнин: Китьам мынйъонат.
Найъонат.
Иръыт-ым найпынат, эӈэӈиръыт.
Гоӄ!
Эвын ынпыначгын нарычгытваӄэн оргыткынык, каԓьанпыначгыйӈын.
Нытвэтчаӄэнат рыягнавкы кэԓьэк.
Ванэван ыʼнԓьуркынэт кэԓьэтэ.
Гук!
Энмэн ынпыначгын нывэтгавӄэн: Гук!
Ӄыӄивриԓьэтыркынитык тароӈык.
Мынтаӄъаймэтысӄэв ӈунрилыӈ.
Гук!
Энмэн плыткугъэт, панэнъам ынӄэнат ныпалёмтэлӄэнат.
Гык!
Энмэн ынпыначгын эвыӈӈогъэ: Гык!
Аʼмын-ым аʼачекыт эʼми?
Китъам ӄоро йыткомкыквын.
Ӄытлыги вай оʼравэтԓьалявтычгын.
Гык!
Йыткомкатыӈӈогъэ.
Рыягнавкы ныгитэӄинэт эӈэӈыԓьэ.
Гук!
Энмэн таӄъайпы мынтамык.
Нытаӄъаймэтысӄэквъан рэмкын.
Энмэн гэрэнилюԓьэнӈылин кэӈунэӈэтэ, нулвэвӄин лявтычгын, ванэван нилюԓьэтгъэн.
Гык!
Чекалвам ваԓьын!
Ынанкэн-ым!
Йыткомкыквын иаʼм ӈот илюԓьыкэ варкын?
Чекалвам ваԓьыморэ!
Таӄъаймэтык пынлёткок мытылвавыркын.
Эвын ипэ эрмэчьыԓьыт?
Гык!
Энмэн ынпыначгыйӈын пынлёткоԓьын, гэтэнгыгэрэнлин кэӈунэӈэтэ.
Алымы камаграӈӈогъэ.
Гу!
Тэгрыпгъэк.
Пэтле ынкы въэӈӈогъэ.
Гук!
Энмэн вэтгавычгатгъат ынӄэнат.
Китъам мынранмыткоӈынат!
Э!
Ӄутиинэ акватыӈок нымэйӈъэв гатвылен ыʼттъын.
Каԓьагты гатвылен ӄытыӈок.
Ӄол-ым лёӈэнатвата гитлин, Тэӈӄуӄуӈэ.
Гуткучитлин-ым рэмкын кэӈунэӈэтэ, ынкъам кэԓьэк.
Аʼмын-ым ытлён энмэн гэгынтэвлин каԓьарамкычгын, ӄынур вай нутэсӄын мимлю гэнъэтлин, гутгэтлин-ым лыгэн нутэсӄын.
Аʼмын-ым ытлён нутэсӄын гэмчеткулин, нымчеткуръуӄин ынангъо.
Оʼравэтԓьат эӈэӈыԓьыт ӄымэк нутэсӄык намэчатӄэнат, ӄынур ӄун мимлык.
Энатваткыԓьэн Тэӈӄуӄуӈы гынонывэггыпы гэӄитвылин, пинтыӄэтык нылвавӄэн, ԓьунин вай Рыгъывалына Тэӈӄуӄуӈы: Гук!
Тытэӈэтигыт вэрин!
Тытэӈигыт эӈэӈыԓьигыт!
Ӄэйвэ гэнатватэгыт?
Гуӄ!
Ванэван.
Гуӄ!
Тытэӈэт!
Аʼтав ӄытипъэйӈэркын!
Го!
Нылвавэгым.
Гуӄ!
Аʼтав вынэ каԓьагты ӄъэйӈэвыткуркын.
Энмэн ныкэԓьэткуӄин.
Нылвавӄэн панэна.
Миӈкыри гэӄитвылин нутэсӄын.
Гык!
Аʼмын-ым миӈкыри ӄинэнтыги!
Ынӄэн тринэԓьэтэтгыт.
Гык, ивнин, китьам ӄун-ым инэԓьэтэтти ӄытвыгынат.
Гу!
Вынгэръын гапытвыма трэйылгыт, энмэн унъэчичгын, ынкъам элгырыгъыттъын.
Энмэн аны ӈаргын гэтипъэйӈэлин Рыгъывалы.
Энмэн-ым пэтле рыркакалы гэетлин.
Аны гэтипъэйӈэлин.
Рыркамкычгын гэетлин.
Ӄэтынотасӄэпы ныпиврэӄин.
Гык!
Ынӄэн Рыгъывалына ивнин Тэӈӄуӄуӈы: нэнпинтыӄэквъэн-ым аʼмын.
Рагтыгъат-ым энмэн.
Вылгэръын-ым йылнин, илгъыттъын эвын, эвыр-ым унъэчичгын.
Нэмэ ынӄэн ваӈӈогъат, нэмэ кэԓьэтэ равэвынво нэлгынэт.
Энмэн ӈирэӄ гэкэӈыԓьыт етгъэт, ӄытлыги Тэгйи ытри Пытъи.
Ӈытогъат-ым ынӄэнат.
Энмэн Пытъиӈэ нинивӄин Тэгйи: Ӄырэсӄикви гыт.
Ынкъам эӈэӈыԓьыт ныкытчынъёӄэнат.
Эчги тытлык нэймэвӄинэт, ныгынтэвӄинэт, ныйымгымгэтӄинэт.
Нэмэ аймавыӈӈогъат, пууръу нинивӄин Тэгйиӈэ Пытъи: Тагам, ӄырэсӄикви гыт.
Ӄытлыги-ым ытлён гэмо нэлгынэт ынӄэнат.
Лымӈэ Пытъи нинивӄин Тэгйиӈэ: Тагам, ӄырэсӄикви.
Нэмэ ныгынтэвӄинэт.
Ӄынвэр гынмылкинэк тылеймэвэ нитӄинэт, тытлыг чымче нынъэлӄинэт.
Нэмэ ивнин Пытъи Тэгйиӈэ: Гыр-ым ӄырэсӄикви.
Еӄачьэгыт ытлён.
Энмэн вай ӈутри рэсӄиквъи Пытъи.
Нэпиригъэн ӄынвэт.
Энмэн амваӈэйпа эʼӄэлиӈэ.
Гук!
Энмэн Тэгйи гэгынтэвлин.
Гоӄ!
Тумгыӄэй нытэргатӄэн ӄымэк: Ытлён-ым Тэгйи!
Эрэсӄивыԓьин ынанчинит.
Энмэн намӈылёйвыгъан ытлён: Рэӄыԓьытури?
Этлы, аʼтавморэ.
Вынэ, ӄэйвэ.
Ытлён гынан, ытлён Пытъиӈигыт?
Лыгэн-ым, Пытъиӈигым.
Вынэ, игыт-ым ытлён ӄэйвэ мынынмыркынэтык.
Эʼмитлён?
Гоӄ!
Аʼмын-ым ытлён амайылга тывнэнат: Ытлён вай нырэсӄивигым оʼравэтԓьак.
Ӄол-ым?
Лыгэн-ым Тэгйи.
Гык!
Аʼмын-ым ынӄэнаторэ!
Рыпиркылевэ мынынтыркынитык, гыр эʼптэ.
Гук!
Аʼмын-ым ынӈэ энанмыка.
Ынан ыʼттъын мыйылгыт.
Нъыръигыт.
Вынэ, ӄэйвэ.
Энмэн-ым ӄылымӈэнагэ.
Ытлён вай Рыгъывалы лымӈэнагъэ.
Энмэн эвын орвэты ӄытгъэт.
Тумгытум, Пытъи, ӄонӄааԓьын.
Энмэн эвыр ярак пыкиргъэт.
Энмэн рэнолгыӈкы ныквотыткаӄэн ыʼттъычгын.
Вилют нутэсӄык ныпкирӄинэт.
Ытлён вай тыйылыркынигыт.
Гык!
Гэӈэвъыттъийгыт?
Ии, гэӈэвъыттъийгым.
Ынан ынӄо мынӈивыгъэн.
Ӄоо.
Ринэтэмъюӈгъэ.
Аны ӄун, лыгэн рэпкиргъэ, ӈэвъыттъыӄэй ратопаквъа.
Энмэн рагтыгъэ.
Эвын пыкиргъи.
Пэтле ӈэвъыттъын топаквъэ.
Пэтле-ым гыръогъэ.
Эвыр ынкъам гагтолен гынмылкин ԓьоо мэйӈывилюԓьын.
Ӄэглынангэт гэнӈивылин.
Энмэн ръэвин гытолӄыл нъумӄин вутылгу.
Энмэн гаквотытвата.
Энмэн амӄынволӄытвэӈӈок пэнин тавтаватыԓьын.
Аʼмын-ым како!
Ӄоленотайпы нэмэ навалёмгъан.
Энмэн ӄынвэр амӄынэргатык-ым, еп тэркыгыргол вама, тавтаватык моогъэ.
Энмэн ныкитэ кэԓьэтэ гайъоленат.
Ынӄэн-ым этын ӄонпы онмэты гэйылӄэтлин, энмэн вай гиӈынгиӈ нытэйкыӄин камлелы ярак.
Энмэн ранмэпы вай кэӈкэле ойпыткойва ныгыркиӄин ярак, иӈӄун увиритӄэйгинив нынтонат.
Энмэн ыʼттъийӈэ вутылгын гэнлыпъэтлин, гантолен, гатавтаватлен.
Энмэн ынӄэн каԓьагты ныпэнрычетыткоӄэн.
Ӄынвэр гыттэпычьын кэԓьэкин иквъи: Го!
Раӄыӈӈогъэ лымӈэ ыʼттъийӈын?
Мургин-ым ыʼттъийӈын ӄытрыгыткы.
Нынмылкувъюунин.
Энмэн-ым нэтрыгъэн, нэмыӄэй нымэйыӈӄин.
Энмэн ӄол-ым рэсӄиквъи мэйӈывилюԓьын.
Энмэн лыгэн этын йыкырга пиринин, рынэнин.
Гоӄ!
Каԓьайӈыт ӄолеԓьатыӈӈогъат: Гуӄ!
Мынгагчавыркын.
Энмэн аны кыеквъи этын эʼрамъянма.
Алымы эӈэӈыԓьын, энмэн чыкэеквъи.
Энмэн аны нэмэ гэкэԓьэӈыттэтлин, ганмыткойвыленат-ым кэԓьэт, тымыткойвынэнат.
Нэмэ ваӈӈогъат.
Чейвыткугъи Рыгъывалы нымнымэты.
Ӄун-ым ыʼттъорвыӄай, ӈыраӄ вай ыʼттъыт, ынӄэн-ым ӈэвъэнык пэлянэн.
Ӈэвъэнэ ивнин: Аʼмын-ым вай эʼптэ ыʼттъийӈын ӄыяагын.
Ыʼвэӄучитэ ивнин: Аʼмын-ым гынин эмӈолтомгын.
Ынкэмил оратвагъэ ыʼвэӄуч.
Энмэн нывулӄытвиӄин, нытиркырэӄин.
Энмэн люур тэркырагыргэпы каԓьачгын ныетӄин.
Тытыл рымагтата гэнтылин.
Энмэн аны ыʼттъийӈын нэмэ нытавтаватӄэн, нэмэ ынӈин вотэты.
Энмэн ӄынвэр нэнэймэвын.
Ӄынвэр-ым ыʼттъийӈын-ым вэтгавыӈӈогъэ: Гуӄ!
Аʼтав ӄун орвоор етъа ӄытчыгын.
Эвын нэнэнэӄэгти-ым етъа-м, ӄывакъогэ орвык, эвыр гымнин ръарӄы етъа-м ӄытчыгын.
Эймэквъэт-ым, лыгэн гапэнрытколен ыʼттъийӈын, ванэван нынайылгавнэн ыʼттьэ.
Ытръэч-ым лыгэн нэнантавӄэн: Гыӈ!
Гыӈ!
Нэмэ ярагты ыʼттъийӈын иʼрэгъи.
Ивнин ӈавэтын: Гуӄ!
Ӄинэӈилгэтги, ръарӄы ӄыныйпыӈатгын.
Энмэн рыйпыӈаннэн.
Эквэтгъэт лыгэн айгыпы, яраӈы напэлягъан.
Энмэн каԓьайӈын гэрэсӄивлин.
Ынкы ваӈӈогъэ ярачыко.
Энмэн ыʼвэӄуч-ым рагтыгъэ, энмэн вай ӈыроӄ ыʼттъыӄэгти.
Гинэӈэлин тэкичгэ.
Энмэн ярак пыкэрыӈок, ыʼттъыӄэгти пирӄыгъэт, аалёмкыԓьэнат рытавкы ярак чымче.
ёрочыко нытваӄэн.
Ӄынвэр ӄол ыʼттъын тымнэн пэгтъэмэтэ танэн.
Ӄээӄынуӄэй тылегъи, пирӄыгъэт нэмэ.
Иквъи: Чекалвам ваԓьыт!
Эвын ипэ кэԓьэтэ гайъоленат.
Энмэн эмтэваляйӈын йытонэн орвык ваԓьын.
Энмэн: Мэй!
Энмэн лыгэн нывалёмӄэн ӈунри: Мм!
Ёрочыкойпы лыгэн.
Нывэтчаӄэн валярынра.
Гы!
Ӄыӄивриԓьэтыркын.
Мм!
Ӄыӄивриԓьэтыркын, вынэ!
Мм!
Ӄынвэр эвыр винвэӄэй чьовыргын тытлёмнэн кэԓьэтэ, гитэнин, амӄачакэн лыляӄача, ӄынур ээкэ.
Вынэ гаркыплылен.
Лылялгычгын гэчвилин, лылемимле ныпъючитӄин рыпэт.
Йылгынымкыӄин.
Ӈытогъэ наӄам.
Лыгэн яраӈы рытаалгылявнэн.
Эвын выкво гэнъэтлин.
Ӈэвъэнин-ым пагтыръэт ԓьунин гынтэвкин.
Энмэн ӈан нылеӄин ръэтъеквэ.
Энмэн-ым ԓьунинэт нымнымык.
Гуӄ!
Ныегтэлтури?
Гуӄ, ии!
Китаӄун ыʼттъийӈэ нэнъегтэлевмык.
Ыʼвэӄучитэ ивнин: Ынӈываԓьыторэ.
Гуӄ!
Яраӈы найъон.
Ынраӄ пырӄано гэнъэтлин.
Нэԓьугъэн ынӄэн яраӈы, нээʼкугъэн, энмэн эвын ынкы нытваӄэн имыръэнут, ӄытлыги кэԓьэкин ӄэлелвынчыкукин йыръыйыр гэпинтыӄэтлин, аны ӈан пылвынтын рээн, вэӈыткун рээн, валы, имыръэнут ӄун-ым, эвиръын, ӄэпэннэлгын, иʼгнэлгын, имыръэнут чама, лыгэн гаймычьын.
Гуӄ!
Рэсӄиквъи ыʼвэӄуч, ынкъам ӈэвъэн рэсӄиквъи, ынкъам ӈинӄэй рэсӄиквъи.
Ыʼвэӄуч иквъи, миӈкыри-ым эӈэӈыԓьын: Ӄилкымъетгытык.
Вэтъым этлепкэ.
Аны гиԓьуткулин.
Ёроӈы пэнинэну нъэлгъи.
Пэнин ынӄэн ёроӈы ыргин.
Еп выкво яраӈы наӄам.
Нэмэ ивнинэт: Вынэ, ӄилкымъетгытык.
Нэмэ иԓьуткугъи.
Нэмэ ивнинэт: Тагам, ӄытлепгытык.
Лылепгъэт.
Эвын яраӈо нынъэлӄин гынмылкин выкво нъэтԓьэн.
Ыныкит гаймычьын нэгитэгъэн эвын кыкватӄоӄоӈалгын уттэмчен лыгэн.
Ынкы ваӈӈогъат, ӄонпы нымытваӈӈогъат, мыкытвигъэт, мыгрэмку нъэлгъэт.
Плеги!
Энмэн ӄол ытлыгын, мытлыӈэн эккэт, ыннанмытлыӈӄав ӈинӄэй аʼачеӄӄай, ӄэйвэ оʼптыӈэнӄай.
Ынкъам ымыԓьо вай нымэйыӈӄинэт, ынӈин мэйӈэԓьыт.
Ынкъам ынӄэн ынпыначгын гэпэлӄэтлин, гэнпэвлин-ым аны.
Гуӄ!
Ръэнут-ым гатъылыӈӈолен, энмэн иквъи ынӈот, ивнин: Аʼмын-ым ытлён трэвъигъэ.
Эчги ӈан ӈыроӄав ринэныткивэнӈытык, ӈыроӄ вай кивкив, ӄэнайъотык ӈыроӄавкэнак.
Гоӄ!
Ӄэглынангэт вай въигъи.
Энмэн нэнлегъэн.
Го, ръэнут-ым, энмэн ӈыроӄав ынкы киквъи.
Эʼмитлён рагтыгъат.
Ӈыроӄавкэн кивкив ныгаляӄэн.
Ӄынвэр нымкъэв кивкив нынъэлӄин, энмэн ӄынвэр ынӄэн ынанытлянъёта ивнинэт: Эʼмитлён-ым, титэ-ым атэ мытрайъоӈын?
Иквъэт ынӈот ынпыянвыт: Го!
Раӄылӄылчыӈын ӈот, чеӈэт въэԓьычгын.
Иаʼм мынйъогъан?
Энмэн вай винвэ ӈан йъонэн.
Гуӄ!
Энмэн эвын ныпкитчыӄивӄин, люур энмэн яраӄай ынӄэн въиԓьин, ӄытлыги паляквын яраӈы, выквылгын люур.
Го, ети?
Ии.
Ээй!
Эʼмъим тумгыт?
Ӄэйвэ нымэлӄинэт?
Ии, нымэлӄинэт-ым ӄэйвэ, наӄам нивӄинэт: Ытлён-ым этъым раӄылӄылчыӈын-ым въэԓьычгын, иаʼм мынйъогъан?
Эви?
Гык!
Аʼмын-ым гыт ӄыӈэвынъюсӄикви.
Миӈкъым ратвагъа?
Миӈкъым рэтынватгъа?
Ынраӄ-ым чамъам гымык ратвагъа.
Гъэӄэрэйгым.
Э!
Ынраӄ йичьэмиттумгыт чамъам ратвагъа.
Ынкъам-ым йичьэмиттумгыт ынӈин ваяаркыт.
Эгэй!
Эʼквырга чамъам.
Гы!
Гырголкэн ӈэвысӄэт ӄыӈэвынъюсӄиквын.
Энмэн айгыпы эʼйӈэвыткугъи.
Гоӄ!
Люур пылвынтыяйпыԓьыт ӄаат етгъэт, пылвынтыяйпыйӈыт.
Гоӄ!
Ынӄэнат кылгэннинэт лыгэн, эквэтгъи гырголягты.
Кытынӈэн ваԓьын ынӄэн энмыйӈын нинэттэтӄин.
Гоӄ!
Аʼмын-ым етгыр ӄаат тэлпыгъэт, ейпыт-ым ынӄэн тэлпыгъэт.
Пэлӄынтэтгъи нэмэ, ытлыгэты ӄытгъи, пыкиргъи.
О, ети?
Ии.
Ги, лывавы?
Ии, тылваквъак.
Нэмэ ӈан аʼйӈавыткоӈӈогъэ айгыпы, ынраӄ автаяйпыԓьыт, выквыяйпыԓьыт ӄаат.
Э!
Гоӄ!
Ынӄэната вай тыттэтгъи.
Ӈэнку энмэн ръэнут, яраӄай ԓьунин.
ныйылӄэтӄин.
Гатаӈапъааратлен.
Таӈӄоймо ныйылӄэтӄин, тылвиниргиӈкэ, наӄам вытры, таӈӄоймо.
Энмэн ӄлявылӄай кэттывагъэ, эвиръыт йыннинэт, энмэн вай аʼляёнэн, пэрӄыёнэн ӄыетлыгиӈкы.
Гок!
Плыткугъи, аʼляёплытконэн-ым, атчьатгъэ.
Гуӄ!
Кыеквъи, рыгъевэннин-ым ӄун-ым, рилюнин.
О!
Маравчетыӈӈогъэ ӈэвысӄэт.
Элымӈэ ӈоон мэӈин?
Мэӈин ӈон лымӈэ гатлылен?
Эӄуликэ ӄытваркын.
Энмэн рыпэт тынъаляёквыт.
Вэнъым гынан!
Тытэӈэт гэйылӄэтигыт!
Рыпэт гэмо лыӈгъэн аʼляёгыргын.
Ръэнут-ым, матанэн ынкы.
Энмэн ӈан пэтле кымиӈэтгъи, эвыр ӈинӄэй-ым.
О!
Люур ытлыгыйӈын: Аʼмын-ым ӄынрагтатгын, гэнутэтури.
Миӈкыри, ӄэлёӄ-ым ӈутку мынтыгыр.
Тумгинэйгыт ӄлявылегыт.
Энмэн аны ӈалвыԓьычгын нанрагтатгъан.
Гынонэты чывинин.
Ӈанӄэн муулӄытгъи.
Чит ытлыгыӄайгыпы тагъат, эвын уйӈэ, ампаляквын ынкы.
Лыгэн ӄаанмынэн ынкы, ечьамэттомгэты ӄытгъи.
Лыгэн пыкиргъи, эвыӈӈогъат-ым йичьэмиттумгыт.
Энмэн-ым иквъэт: Гук!
Китъам эвыр лыгэвагыргыӈкы гаӈавтыӈэгыт, ӄэглынангэт вай умӄы ӄыгтыгын.
Эви.
Ӈавъанэты, каарачыкогты ээʼкугъи.
Го, иквъэт ынӈот.
Китъам эвыр лыгэвагыргыӈкы гаӈавтыӈэгыт ӄэглынангэт, эвыр-ым вай умӄы ӄыгтыгын.
Эви!
Эмытъэт-ым ӄыгтыгын.
Лыгэн райвалявкы ӄэквэтги.
Гымнин вай тины ӄыяагын.
Э!
Энмэн рэюучгэ ёоʼ эквэтгъи.
Ӈоотынӄач лыганлынӄач ӄаврыткатгъэ.
Эвыр ԓьунин, лыгэн левтык гаркыплылен тинэ, тымнэн, йыӈэнин, рырагтаннэн.
Вай-вай умӄы!
Како, како!
Ӄэглынангэт.
Китъам ынраӄ кэйӈын ӄыгтыгын.
Эви.
Каарагты ээʼкугьи, иквъи ынӈот, ивнин: Гуӄ!
Вай нэнӈивыркынигым ӈот ынраӄ.
Кэйӈын ӄыгтыгын.
Аʼм аʼмын, вынэ ӄыгтыгын эмытъэт-ым.
Пэнинэмил рыннин, кыплынэн-ым левтык, нэмэ тымнэн, рырагтаннэн, пыкиргъи ярак, иквъи ынӈот, ивнин: Вай-вай кэйӈын!
Како, како!
Ӄэглынангэт.
Ынраӄ-ым наӄам эвыр вай ӄэйгипэ лыгэвагыргыӈкы гаӈавтыӈэгыт.
Кэлы-ым ӄыгтыгын.
Элымӈэ!
Го!
Ӈавъанэты каарачыкогты ээʼкугъи.
Лымӈэ ынраӄ ӈотыӈ нивӄинэт.
Ынраӄ кэлы ӄыгтыгын.
Како, эви!
Эмытъэт-ым, ӄыгтыгын.
Йыӄӄэй-ым ръэнут.
Энмэн-ым тэючгын-ым эйминнин, таёчгэты гойпытколен, наӄам чемынгыт йытонэнат.
Ынкъам вай колё колё вагыйӈыт нымэйыӈӄинэт.
Йъарат ивлывэгыԓьыт.
Ӈотӄэнат гымнин ӈирэӄ ыʼттъыт, ынӄэнат ӄэймитгынэт.
Нэмэ айгыпы эквэтгъэт, пэгтъэмэтгъэт ыʼттъыт.
Люур ӄол ыʼттъын тыляма вэтгавыӈӈогъэ: Ӈаанӄэн-ым иʼннук мынръэтгыпгъан, яраӈы рэвытрэтгъэ.
Ӈэнку нымкыӄин.
Ӈэнри мынлемык.
Ӄэглынангэт ярагэнэв ԓьунин, мыгрэмкын ынкы, нылгинымкыӄин нырэпалгыпэӈкоӄэн, нырачвыӈръэляӄэнат.
Го!
Лыгэн гэԓьулинэт, гапэнрыткоръоленат.
Га, га!
Рэмкыԓьын!
Рэмкыԓьоон!
Рэмкыԓьоон!
Аʼмын-ым мынэймитгъэн лыгэн!
Нинэнэймэвӄинэт, лыгэн ыʼттъэ гапэнрыленат.
Миӈкыри мэйӈывэгыԓьыт-ым, кэԓьэт ымыԓьо нынчимэвӄинэт.
Ги!
Паагъат.
Гы!
Палӄавъэӈӈоԓьыӄай ынпыӈэвӄэй ӄыгтыгыткы.
Ӄэглынангэт ынпыӈэвӄэй кытпалӄатԓьан гагтылен.
Гэ!
Гааӈгыргатлен, йыкыргэпы гэвытрэтлин имыръэнут ӄэчейыръын, ӄымэк въигъэт энмэн.
Рыленин-ым вай, рыпкирэннин-ым ярак.
Энмэн-ым эʼйӈэвнинэт лыгэн.
Го, вай!
Кэлы трэтгъэн, ӄыпэгчиӈэтгытык.
Ымыԓьо ӄыетгытык.
Рэмкын-ым гэетлин.
Гааӈгыргатлен лыгэн ынпыӈэвӄэй.
Го!
Ныгтывъэӄэн-ым рэмкын.
Въэткочагъат ымыԓьо, аʼмын-ым ытлён тымытконэнат, кунинэт ымыԓьо.
Плеги.
Энмэн ӈирэӄ умӄыт-ӈэвысӄэтти гэмпэлинэт, ныгтиӈӄинэт, эмнуӈкы ӄлявылӄая ԓьунинэт.
Ӄол матанэн, рырагтаннэн, рыйытравнэн.
Амӄынъычо гэчейвыткутэ ӄлявылӄай, ылвыню гэривле, пэтле ӈирэӄ ӈинӄэгти йытонэнат умӄэӈэвысӄэтэ.
Ынкъам ӄуличейвыткук йичьэмиттумгыт гэмпэлинэт умӄэт, наранрагтанӈыгъан.
Ӈэвысӄэт валёмгъэ, иквъи ынӈот: Лыгэн ӈинӄэгти вилючыку мыёнат.
Ӈанӄэн омӄанотагты пыкиргъэт.
Ӄлявылӄай пыкиргъи, ыʼвэӄуч.
Эвын уйӈэ ӈэвъэн.
Ытԓьаӄай пынлёнэн, ивнин: Эʼми ӈэвысӄэт?
Йичьэмиттумгэ тэленъеп гагтылен умӄэӈэвысӄэт ӈоон.
Ивнин: Плекыт ӄытэйкыгынэт.
Ытлён тэминӈычьэтгъи, ырыт тэйкынин, мьэмит, эвыр ытԓьаӄай нытэплеӈӈыԓьэтӄин.
Гуӄ!
Плыткугъи.
Эквэтыркын.
Энмэн гынонэты гырыткулин.
Энмэн эвыр нотасӄыйӈо гэнъэтлин ынӄэн мъэмикин тылян.
Энмэн рытэлпэннин ымы нутэсӄын, плекыт эквъэт, эвыр плекыт ринтынинэт, нэмэ ырыткугъи.
Нэмэ нутэсӄын томгатгъэ ӈэнри.
Нэмэ элвэԓьинэт плекыт йымнэнат, нэмэ эквэтгъи, рытэлпэннин нутэсӄын, нэмэ ринтынинэт плекыт, нэмэ плягтыгъэ, ырыткугъи, нотасӄытомгатгьэ ӈанӄэн.
Гуӄ!
Ыннэн мэӄым нъэлгъи.
Нэмэ рытэлпэннин, нутэвытрэтгъи, нэмэ ырыткугъи, эквэтгъи, нэмэ уйӈэ нъэлгъи эмъэмикэ, ратагнык киквъи.
Эргатык-ым инъэ-ым нотайпы лейвыԓьыт ӈинӄэгти ԓьунинэт.
Пэтле гэмэйӈэтлинэт.
Пынлёнэнат: Гэтлыгытури?
Уйӈэ.
Ынйивэ гагтыморэ.
Мэӈин-ым ытԓьа?
Энмэн умӄэӈэвысӄэт.
Ивнинэт: Гымыгтури ынӄэн кмиӈытури.
Энмэн рагтыгъат.
Ытԓьэты иквъэт: Ытлыгын гэетлин.
Мэӈӄо ныетгъэн?
Мэӈӄокэн ытлыгын?
Ыяа.
Миӈкыри нитгъэн?
Рочыӈкы ваԓьын.
Китъам гымнан чинит мыёпатгъан.
Энмэн ёпаннэн.
Ԓьунин энмэн.
Ивнин: Раӈӈытагъэ?
Ӈирэӄ ӄъочаткот энааԓьо мытылгыркынэт.
Наранмыгыр-ым ытлён.
Иквъи ынӈот: Йыӄӄай-ым ягталынво тыетгъэк?
Въэнво тыетгъэк.
Гаӈӄагэлечьатлен ынӄэн йичьэмиттумгыгинив, энмэн умӄэгинив.
Энмэн рэсӄиквъи.
Энмэн пыкэтчагъат йичьэмиттумгыт, люур эвыӈӈогъат: Гык!
Како яраӈы аʼӄаткэгъэ!
Ръэнут ратвыткы?
Амноӈыткэгъэ яраӈы.
Ӈэвъэнэ ивнинэт: Ръэнут-ым нъаӄаткэгъан?
Ытръэч гымнин ыʼвэӄуч ытлён гэетлин.
Ынкъам иквъэт йичьэмиттумгыт: Гуӄ!
Тэленъеп-ым энатвыкыԓьэгыт.
Ынанкэн-ым мытынъэӄэлиӈэквъэн.
Люур матаԓьийӈын эвыӈӈогъэ: Гык!
Эргатык-ым ытлён Ӄъочаткота нэрэнувичвэквыт.
Ытлён наранмыгыт.
Пэтле Ӄъочаткот гаалёмленат: Гык!
Рэмкыԓьын мынынувичвэквъэн.
Гык!
Матаԓьийӈын иквъи: Ытлён вай рэмкын раралечетгъа.
Мэмлеты ваԓьын ралеян.
Ынкъам вай рэчыпъэтыркыниӈыт, мэмлычыкогты рэрэсӄивыркыниӈыт.
Ынӄэн выквыт ковлёкы ваԓьыт нымэйыӈӄинэт нарантоӈатыркынат.
Ынӄэн гивлин: Эйгулеткыԓьигым чыпъэтык.
Матаԓьа гивлин: Гымнин лилит ӄыяагынат, эвиръыт.
Ыныкит рэчыпъэтгъэ, нымэйыӈӄин ӄалвэтчаԓьын (выквылгын) мимлычыку варкын.
Ынӄэн амноӈэты ӄынинтыгын.
Гэнинтылин.
Чикэмнуӈкы иргъи.
Энмэн матаԓьийӈын эʼйӈэвыткуԓьын: Го-ой!
Эмнуӈычьын!
Инэнпэлӄувыкыԓьин-ым ӈот, наӄам лымӈэ.
Ынраӄ-ым нэмэ ӄъочатко иквъи: Гэ!
Таам!
Мынпэнрывылгы!
Матаԓьа ивнин: Гык!
Ытлён-ым миӈкыри мынынтыгыр!
Гынанчемгъоԓьэгыр.
Ынӈатал-ым нанмыркынэгыт.
Вынэ, гынан чинит, миӈкыри нытвайгыр?
Ӄэлюӄ-ым чит ӄымэк мэчынкы ваԓьэгым.
Пойгын тэйкынин.
Энмэн ӄъочаткота пэнрынэн, энмэн ганпойгыԓьавлен, энмэн аны гэнпэӈъивэвлин, энмэн вай йыкыргэпы пойга нэнаркыплыӄэн, энмэн мутлымул.
Энмэн ӄынвэр гыткарытрыттэ пойга нинэчвиткуӄинэт.
Ӄынвэр элӄуткэ рытчынин.
Нэмэ матаԓьийӈын эʼйӈэвыткуԓьын: Го-ой!
Рэмкыԓьын инэнпэлӄувыткукыԓьин.
Тымнэн.
Гык!
Аʼмын-ым гарайгыт.
Ӄэлюӄ-ым ӄыӈавынрагтатгэ.
Энмэн матаԓьийӈэн эвиръыт йымнэнат.
Ӈыраргарэ эквэтгъэт, эвыр аʼачевматаԓьыт, ынтуулпыр нэнлегьэн.
Энмэн ӈыпэгъэт.
Энмэн чит омӄапэнрыгъэ рэмкын.
Ӄлявылӄай ӄынур лымӈытвыгъи.
Умӄин ӄычалгын.
Уʼри рычьэчинтэвнин.
Чит вай гиину гэлгылинэт.
Ӄлявылӄай иквъи: Гык!
Мури ӈот.
Ынкъам ӄутти иквъэт: Гык!
Ӄымэк!
Йъарат аʼачевматаԓьыт найылгавӄэнат.
Пыкиргъэт.
Аʼачевматаԓьыт люӈрэсӄивэ итгъэт, миӈкыри тыкэта.
Гуӄ!
Рагтыгъат, эквэтгъэт.
Ынӄэнат пыкиргъэт.
Ытлыгычгын гавъэӈӈолен.
Эккэт-ым ынӄэн-ым нотаялгытыркыт, энмэн оʼравэтԓьа гэԓьулинэт, ганмыткойвыленат.
Ынтуулпыр гаалёмлен, энмэн гарыннолен, энмэн гэтэгинӈэтлин.
Ынкъам тэгинӈыплыткук, эʼэʼгты гэттэтлин.
Энмэн Тыӈагыргык гатвален, ӄээӄын гатвален.
Энмэн яраԓьыт нэнатватӄэнат элгыргыыʼттъыйӈын, ынкъам яраԓьа гатвылен Тыӈагыргэты.
Энмэн пэтле гэпкитлин, вай нытэлгэтӄин.
Тыӈагырга ивнин ӄлявыл: Гынин вай ыʼттъын, яраԓьа пэгчиӈу нэлгыркынигыт.
Чеӈыл рывэнтэннин, ивнин: Аны ӄун тургин рэмкын ӄыгитэгын.
Энмэн вай рэмкын ӈотӄэн чымчеӄэй ӄалетлы.
Энмэн эмытъэт-ым мэрэт вай пинтыӄэтгъэт.
Тэргатгъэ ӄун-ым.
Энмэн люур илыръугъи.
Ынӈэ вай мэрэмэр.
Тыӈагырга ивнин ӄлявыл: Тагам, ӄымэрэгтывагэ.
Ратанӈавӈэн!
Энмэн мэрэгтывагъэ.
Наӄам лымӈэ илиил уйӈэ нъэлгъи.
Нэмэ ӈэлвыл ынӄэн ԓьунин ынин.
Ивнин: Ыʼсӄэӄу, ярак рэпкиргъэ, ынӄэн ӄинэйылги.
Тэгъеӈу тылгыркын.
Ыныкир рэпкиргъэ, ынӈэ эрэсӄивкэ.
Гык!
Выква янот ӄыйытратгэ.
Плыткук ыʼсӄэӄу ӄинэйылги.
Энмэн пыкиргъи.
Выква энаркэлегъэ, йытратгъэ, ыʼсӄэӄу тымнэн, ринтыткунин.
Рэсӄиьсвъи.
Кыеквъи, эвын ӈэвысӄэту гэнъэтлин.
Энмэн лёлё ӄырэрыӈӈонэн: Ынан ӄэйвэ ӄлявылегым.
Ӄуӄуну гэнъэтлин.
Ынӄэн мыргэв магчыко нытваӄэн.
Иквъи: Уʼриӈан гэмыргэвигым.
Йытонэн.
Эвын ӈэвысӄэтиръу гэнъэтлин, кэмлилюну энмэн.
Вагыргыкэн ӄлявыл гэӈэвынъюсӄивлин.
Пыкиргъи.
Ивнин: Рэӄыԓьигыт?
Ынӄэн ӈэвысӄэту нъэтԓьэ пынлёнэн.
Иквъи ынӈот: Тыӈэвынъюсӄиквыр.
Ӄырымэнайгым ӈэвысӄэтигым.
Ӄлявылегым.
Ӈэвынъюсӄивыԓьэ ивнин: Ӄэйвэ, ӈэвысӄэтигыт.
Аʼтав-ым аʼмын мыйъогыр.
Ивнин: Аныӄун пойгын ӄыгитэгын.
Гитэнин.
Эвын таёлго гэнъэтлин.
Ӄуймунин.
Ӈавынрагтатгъэ.
Рыпкирэннин.
Нымкыӄин ӈэлвыл.
Ыʼсӄэӄу эйминнин, рыйытравнэн, мутлымул люӈэймысӄэтэ итгъи.
Ӄээргэл (? )
эйминнин, рыйытравнэн.
Нитъыӄин мутлымул.
Элвэԓьин эйминнин, эʼӄэмутлыԓьын.
Ынпырэквыт эʼӄэмутлыԓьын.
Кырымӄор эйминнин, эʼӄэмутлыԓьын.
Ваӈӄасӄор эйминнин, эʼӄэмутлыԓьын.
Кырымынты эйминнин, ӄынур мимыл мутлымул.
Пэнвэл эйминнин, эʼӄэмутлыԓьын.
Рулӄэюуӄэй эйминнин, наӄам-ым тэгмутлыԓьын.
Йытратгъэ.
Нэмэ йылӄэтгъэт.
Ыныкит ыʼвэӄуч гитэнин кыевкы, эвын пырӄалгычгын.
Эвыӈӈогъэ: Ынангэт, ӄэйвэ оʼравэтԓьа, ӄытлыги ӈот аʼмын-ым рэӄэ левлеву гэлгигым.
Нытэргатӄэн.
Амгынонканота йъонэн.
Иаʼм нытэргатэгыт?
Лявляквагырга ынӈот инэтчыгъи.
Таам, гымыкагты мынрагтатгыт.
Рыпкирэннин.
Энмэн ярачгын.
Йылӄэтгъи.
Галёлёнӈален.
Эвыӈӈогъэ: Ынангэт!
Ӄэйвэ ӈэвысӄэтигым.
Эмӄэлелвынэ нивӄин.
Эмытъэт-ым Гынонканон иквъи: Омӄаӈавтыӈкы ынӈин гэнъэлигыт.
Ӄырагтыгэ.
Пойгын ынӄэн таёлго нъэтԓьэн пойго гэнъэтлин.
Ынӄэн ивнин: Кургыӈэвтынэ ыʼнынтэгрэквыт!
Ӈилгэ гилгэтлин.
Иквъи: Ӄилкымъетги.
Ивнин: Тылянвык варкын восӄыран.
Ыныкит рэйигрэквъэ, ӄыкэгтэгилиӈыткуги, оонъылгын рэԓьуӈын, ынкы ӄиквичиги.
Ынӄэн рэплыткугъэ, митъэлыги киткинуӄэй раӄэргатгъа.
Ынкъам ӄырайъоӈгын.
Энмэн йъонэн, пинтыӄэтгьи.
Эвын мургин ӈотӄэн ӈаргынэн.
Эквэтгъи.
Пипиӄылгырэмкык пыкиргъи.
Гуӄ!
Рэмкыԓьын.
Ии.
Ратанӈавӈэн.
Эргатык рэмкын рэмӈигъэ.
Ӄол ӄлявыл нытъылӄин.
Ӄыткикви.
Энмэн киквъи.
Гивигъи.
Энмэн мыӈигъи.
Гуӄ!
Аʼмын-ым эӈэӈыԓьу итгъи.
Пилгэ пипиӄылгын гавъэӈӈолен.
Ынӄэн ӈинӄэйин ԓьувԓьув рытватъё пэпэӄылгэты ынӄэн пилгык гатымлылен.
Нилгыпӄин-ым аʼмын.
Ытлён эюк вылгыналгын инъэтԓьэту мытрэйылгыт.
Ыныкит рэнмэлевэнӈын, нэмэ рымагтыкэн вагыргыкэн гамгавагырга лыги нэрэтчыгыт.
Рылыпъэннин.
Эгэгэгэгэй!
Выентогъэ.
Вылгыналгын инъэтԓьэн.
Эквэтгъи.
Ыныкит тылянвык выквыналгын гитэнин, эвын ӄоӄоӈалгын вай вытвыт ынӄэн.
Нэмэ тылегъи.
Гыргылягляга ԓьунин.
Ивнин: Како!
Рэмкыԓьын.
Ии.
Гуӄ!
Аʼмын-ым ытлён лявляквагырга гэнанкамэчгавлен.
Ээй!
Эмытъэт-ым гымнин ывик ӄийпыгын.
Эмчьачокалгын тылянво варкын нымлыӄэн.
Ытлён нарапэнрыгыт.
Гымнин ывик райпыӈын.
Ынкъам нэрэпиригыт.
Ӄывытрынтэтги, ӄывныткогэ.
Энмэн мыггыткак ӄынчымӄэтгын, ранмыӈын.
Рантогъа.
Гынин яраӈы чымче рэвытрэтгъэ.
Плеги.
Энмэн ниркэӈут мытвын?
Энмэн Тынотгыргын, ӄлявын, вай энмэн эӈэӈыԓьын, энмэн гэчейвыткулин ваамгыргочагты.
Энмэн люур гэкэӈыԓьыт ӈирэӄ ԓьунинэт.
Гуӄ!
Аны вай.
Ии.
Миӈкыри ӈот?
Аʼтав ӄун.
Ӈон-ым Тынотгыргына мынпэчгарэр, энарэра ӈан, нымнымэты ӈаан!
Гуӄ!
Ръэнут-ым!
Алымӈэ!
Эʼквырга миӈкы варкын Тынотгыргын?
Ӄоо!
Миӈкы варкын гэмо.
Эԓьукыԓьин моргынан.
Алымӈэ!
Ӄоо.
Аʼмын-ым ытлён ымы гымнан гэмо.
Гэмо ваԓьын, миӈкыри.
Итык-ым Нотармэна нэнӈивмык Тынотгыргына пэчгырэрынвы.
Алымӈэ!
Ыʼттъыёлынтаԓьыморэ вай.
Яачы-ым унтымтылетэ итыркыт Нотармэнтэ, мууԓьыт.
Эви.
О!
Тымнэнат ынкы.
Тынпынэнат.
Тынотгыргын ынӄэн оʼравэтԓьан.
Кэԓьэт тымнэнат, миӈкыри эӈэӈыԓьын.
Рагтыгъэ, эквэтгъи ярагты.
Ынкъам вулӄытвик йылӄэтгъэт.
Эргатык эргыръогъэ, ынкъам ынӄэн кыеквъи, энмэн ӈан панэнагты ӄытгъи, ваамгыргочагты.
Ынкъам ынраӄ ӈирэӄ ӈэвысӄэтӄэгти ԓьунинэт аймыԓьыт, наймээчьатӄэнат вээмык.
Аны вай!
Аймыԓьыторэ?
Ии.
Мигтури ӈэвысӄэттури?
Нотармэморэ.
Эви.
Эʼмъим ярат?
Ӈутку-ым вай, лыгэн амэча варкыт.
Эви.
Тынотгыргынэн ныяаӄэн грэп аймээчьанма, кэԓьэӈэвысӄэтэ.
Како!
Микын яаркынэткы кавычьыгыргын?
Энмэн Тынотгыргынэн.
Алымӈэ.
Како лымӈэ Тынотгыргын йъарат нытэӈъэйӈэӄин, тэӈӄулиԓьын.
Итык лымӈэ, кэԓьэӈэвысӄэт, итык лымӈэ Тынотгыргэгыт.
Го!
Вынэ, ӈунри-ым лымӈэ Тынотгыргыно митгъэк, гэмо гымнан Тынотгыргын, таӈгэмо, эԓьукыԓьин гымнан.
Алымӈэ!
Вэты, ӄыяаркынат ӈан.
Го!
Нытипъэйӈэӄинэт.
Плыткугъэт.
Аймээчьатыплыткогъат.
Рагтыгъат ынкъам эвыр ынӄэн Тынотгыргын лымӈэнагъэ, яалятгъэ.
Аʼмын-ым энмэн эвын Нотармэрым ынӄэн эрмэчьын, орвыткынык нывакъотваӄэн райвачык.
Камак ынӄэн, Нотармэ, кэлы.
Гуӄ!
Аны вай.
Ии.
Гэчейвыткуйгыт?
Тынотгыргына пынлёнэн.
Ии.
Эвын ӈот итык миӈкыри ӈот аʼтав Тынотгыргына тылӄытгъэк.
Эви.
Эʼквырга ратгэмавӈэн.
Гэвэты эʼмитлён Тынотгыргын, миӈкы варкын.
Алымӈэ.
Эʼмитлён, гэмо гымнан.
Люӈԓьуԓьын Тынотгыргын.
Ынкъам Тынотгыргына нэнамӈылёйвыӄэн Нотармэ: Кыргам-ым эʼми, Тынотгыргын нъыԓьугъэн, нъынникэвын?
Гык!
Аʼтав итык-ым тъыԓьугъэн, аʼтав митъэ тъынтын, миӈкыри вай гымнин тыӈэвыёттэ кытуркинэт гэкэӈыԓьыт ӄлявылтэ Тынотгыргына ганмыленат.
Эви.
Ээ.
Нотармэнӄач орвэты гэквутлин колё ыʼттъычгын, йылгынымэйыӈӄин ыʼттъын.
Ръэнут-ым, пиринин Тынотгыргына Нотармэ, эйминнин-ым ӄун.
Гык!
Аʼмын-ым ытлён ӈотӄэнайгым.
Тынотгыргэгым.
Э. Ӄынвэр гаԓьовылгыёченаморэ, тынмыркынэгыт.
Ӄынвэр ӄымэк энанмыгъэ эʼптэ гым.
Гуӄ!
Аʼмын-ым ӄинэтрилги.
Ӄырым гыныкы мылӄытгъэк.
Тынынԓьаԓьэгым.
Тынынԓьаԓьыморэ вай чама.
Ӈотӄо рытриле мынтыркынэт.
Вынэ ӄырым, вынэ тынмыркынэгыт.
Аʼтав инэтэмъюӈыркын.
Гаԓьоёченаморэ итык-ым.
Ӄытлыги ӈаанӄэн ыʼттъын мийылгыт.
Ӄырым аʼмын, ринэтэмъюӈгъэ, ӄырым.
Ӄэйвэ транмыркынэгыт.
Ӄырым вынэ мытэмъюӈгыт.
Иаʼм?
Гэ, там!
Ӄун-ым игыт-ым мынрагтатгъан.
Этлы.
Ӄырым ыʼттъу ӄылгыгын.
Игыт вай гынан ӄынрагтатгын оʼра, ӄырым ыʼттъу ӄылгыгын.
Ынанъаёк ӈэвъыттъу трэнъурэтэвӈын.
Ныръэӄин-ым.
Ии.
Рытрилнин-ым.
Га-га!
Ӈэвысӄэтти, ӄыгагчаквытык, ялгытыԓьыморэ, ныватыԓьыморэ.
Эӄылпэ айвалӄылӄагтэ мынынленэт ынӄоры.
Тынынлягъат.
Плыткугъэт-ым кэԓьэт, пэлӄынтэтгъэт, гынтэквъэт ырыгнотагты.
Ээ!
Тынотгыргын рагтыгъэ.
Энмэн вай ынкы элеръугъи, вээмык вагъэ ӄача, Тынотгыргын, пэчгыкагыргыӈкы.
Гык!
Како, како!
Энмэн аны гэчыпъэтэ ыннээн, ваамычгын лыгэн гамкытлылен ыннэ, рыпэт вээм пылыԓьэтык нылвавӄэн ыннэ.
Чымӄык ӈан нотасӄэты ыннээн ныпанчатӄэн, эмйыръэ вээм.
Ынкъам-ым эвын гэгъевлин, ръавычгыт, аӈӄагыннэкыт, эмнуӈкы панчатык нымпэӄинэт ӄун-ым, гы!
Ынӄэн ӈэвъыттъын гыръогьэ.
ӄаамэл мэйӈэԓьын.
Гык!
Аʼмын-ым пылвынта, яӈӄэпылвынтыӈэлгийӈа гаквотытвата, рэлку вай, чоттагнык рынолыӈкы.
Го!
Энмэн эвыр лымӈэ Нотармэ Тынотгыргына чит гэпкитлин.
Энмэн вай яраӈы нымкыӄин, гангэӈынтыватленат ярат-ым ымыԓьо, увиритӄэйгинив вай ынкъам вай гакваръолен ынкы, чит-ым ытлён тымыткоркынэн рэмкын.
Ынкъам ынӄэн Тынотгыргынтэ ымыԓьо энараԓьыт гэйылӄэтлинэт ӈэнку, люӈыгъевыԓьыт.
Како!
Како!
Вай ыʼттъыйӈын ӈан эʼквырга вотытваԓьын этынвэты нытавтаватӄэн: Гав, гав!
Гэйылӄэтлин этын ӄонпы.
Како!
Како!
Колё ӄолейӈын ванэван нывалёмнэн.
Энмэн аны амъяйвача вутилгын гэмлелин, этынвэты гапэнрытколен йылӄыԓьэты, ынӄэн вай, аʼргыпы гэйгулин ыʼттъэ.
Энмэн кыеквъи, наӄам мэӈӄо пинтыӄэтгъи, гантолен, гыргоча гантолен.
Како!
Како!
Ганмытколен кэлы Тынотгыргына, эвыр ыʼттъэ чама, ыʼттъычгын гэвинрэтлин.
Эмытъэт-ым ӈанӄэн Нотармэ гэгынтэвлин, чымӄык ганмылен.
Тынотгыргынэн рэмкын егтэлгъи.
Ынраӄ-ым вай ӄулитгивик Тынотгыргын ынръа гарыннолен, каԓьагты Нотармэна гарыннолен.
Энмэн пыкиргъи.
Нотармэна ивнин: Етгъи?
Аʼмын-ьм ытлён тынма инэнтыгъи ӄымэк, игыт-ым ытлён оʼра тыйъогыт.
Аʼмын-ым ытлён мынмаравмык.
Ээ!
Янот мынрэсӄивмык, мынӄамэтвамык.
Аʼмын-ым ытлён ӄырым.
Тъэнӄэтыркын.
Ээ, тагам!
Тынотгыргын тымнэн.
Ыныгнутэк нэрмэӄин кэлы.
Аʼмын-ым аны гараӈӈытален каԓьагты?
Тымнэн, тымытконэн ымыԓьо.
Плеги.
Ынраӄ энмэн ӄол ӄлявыл нытъылӄин, гырголкэн-ым ӄлявыл ръэнут-ьм эвыр, ӄоо, ръэнут гъэйӈэвэ, гивэ ынӈот: Китъам, ӄыетги, выёԓьо мылгыгыт.
Миӈкыри, эʼми вай, миӈкыри мытытваркын, миӈкыръим эвын йыӄӄэй гымнан мыԓьугъэн, тывэлвачьатыркын.
Гыныӄӄачвакаӈынвык-ым выёԓьо мылгыгыт.
Ӄэнарэргэ.
Миӈкыри эʼтки ӈот авъёԓьыка тытваркын.
Ръэнутӄэй нинэймитӄин пытляӄ эвъянвыткоԓьа, уттыӄэй эвыр лымӈэ аʼтав гырголӄлявылё нинэлгыӄин.
Ынраӄӄаат.
Янотлявтэпы нэнагнатӄэн, гивэ ынӈот: Янотлявыт, гынин кырыӈэт ӄинэйылги, гакаӈӄаано ныяанэнат.
Ролтаннэнайпы лыгэн тиӈы нэнагтоӄэн.
Ынраӄ ӄлявыл нэквэтӄин, нэнарэрӄэн, янот ӈотӄоры - Нотасӄывагыргын нэнаёпатӄэн.
Ӈэнри ныпкирӄин, нивӄин: Ытлён етгъи?
Ӄытлыги пэнин олвытваԓьын.
Ии, тыетгъэк.
Лымӈэ ынраӄ мэӈин?
Аʼтав лыгэн выёԓьо нылгигым, тыетгъэк.
Ытлён вай эʼмитлён, ӄлявыл миӈкы варкын?
Этъым ӈутку?
Аʼмын-ым ытлён тытгэматыркын.
Гуӄ!
Тытгэматыркын.
Э ʼми, нывэлвачьатэгым, уйӈэ, гэвэты, миӈкыри.
Ынраӄ ынӄо нэквэтӄин, ӄэлёӄ-ым пэнин олвытваԓьын, наӄам лымӈэ нынэтгавӄэн.
Нивӄин ынӈот: Гык!
Миӈкыри мылӄытгъэк, миӈкыри нъэлгъи?
Гырголвагыргэты нэквэтӄин.
Го!
Етгъи?
Ии.
Нырэӄигыт?
Аʼтав, тэнарэрыркын, выёԓьэгым ӈот.
Алымӈэ!
Аʼмын-ым ытлён вэлваԓьыморэ.
Ӈутку люӈыпкитԓьэн ӄлявыл.
Гэвэты миӈкыри.
Эви!
Наӄам-ым эвӈан-ым, миӈкы?
Энмэн нэмэ нырагтыӄэн, нэнайъоӄэн, въиԓьын-ым ӄун-ым ынӄэн нинэйилюӄин.
Нивӄин: Гуӄ!
Аʼмын-ым уйӈэ, миӈкыри, тымэтэквъэк, амгэмачата рэмкын итыркын.
Унмыӈан-ым эвын, миӈкыри мыԓьугъэн?
Ынан волӄэты, волӄырамкэты аʼтав мылӄытычгатгъак.
Вулӄык ныпкирӄин.
Етгъи?
Ии.
Гоӄ!
Како!
Эвӈан ӈотӄэн.
Ӈутку нинэԓьуӄин энарэлԓьа.
Како!
Ӈутку?
Ии.
Ӈутку ныпкиригым, лыгэн-ым ӈутку нытвайгым.
Гуӄ!
Аʼмын-ым мынрагтымык!
Выёԓьэгым.
Аʼтав лыгэн инъэйӈэквъи.
Мынрагтымык.
Мынԓьэтэтгыт.
ӄоныръым ытлыгын, эвъянвыткоԓьын, чамаӈ ытлён.
Люур вай ӄэглынангэт нывъентоӄэн въиԓьын.
Ӄулиӄул нэнагтоӄэн, ратанӈавӈэн, нымэԓьэв нывакъоӄэн.
Ынраӄ Тыӈагыргэты нэнавэръыванляӄэн.
Нивӄин ӈот: Миӈкыри ӈот, эвиръэкэ варкын ӈот кмиӈыӄэй гымнин.
Кэтэм эвиръыӄэгти ӄинэйылги.
Мыныйпыӈатынат.
Ынкъам ӈутри гырголягты.
Лыгэн эвиръыт эймитэ нэнанавэръэпатӄэн.
Нивӄин: Гоӄ!
Айъокэгты ваԓьыт эвиръыт тыныйпыӈатынат гыныкы.
Ынкъам нэнанрагтатӄэн чама ёрогты.
Расӄэвыӈӈок, ратвыӈӈок, чеквэ нэнанйытравӄэн ымыԓьо ывик.
Гык!
Ӄонпы нинэнмэлевэтӄин.
Ытръэттэгын.
Гыннэкэты эʼйӈэвыткукин.
Имыгынник тъэйӈэвыркын, имыръэӄэйыръычьын ынантоттомгаттагныкэн.
Ӄэгвэлюк тыяаркын, ытлён-ым наӄам натчыӄэн, эмыраӄэты натчыӄэн, эвытрыкыԓьыӄэй.
Ынпывэлюк тъэйӈэвыркын мыраԓьо, ӄувчикычьын тыныпъючивын.
Гык!
Аʼтав мынтэнмавмык, мраткоԓьын ныӄолентогъан, ынӄэн-ым ытръэттэгын.
Ынӄэн-ым игыт нытипъэйӈэӄин: Кэтэм, кэтэм, О, микигыр?
Айвэкэн вытгыр тыяаркын, игыткин вытгыр тынпинтыӄэвыркын, тыпуйъэкэлиркын ԓьулӄыл, гамгаваратэты, гамгагыннэкэты тытчыркын гэвэты, гамгаваратэты гэвылтэты тынъэлыркын, лыгэн ԓьулӄыл пойъакалепэраркын.
Нотасӄыткынык ымы ӄуймэвирик элгээркэ тынъэлыркын, ымы гымнин ыʼваллыӈын ӈыронлыляԓьын ныгынрырӄин, нэмэ атчыкалы нинэԓьуӄин, кэԓьин-ым лылялгын ымы элкымъеты нинэнтыӄин.
Ыʼттъыёл ынӈатал ымпэвата нинэнтигым.
Ӄэгвэлюкин въарэгыргын тыяаркын, ӈунку ымы аʼӄайӈо-ым ваԓьын ымы.
Алгыаргырыӈка ымы трэрэсӄивыркын элгулеӄ, трэлымкэтыркын.
Имыгынникэ ыʼлгу нэлгыркынигым, гэмгэгынникэ мэйӈъылгу нэлгыркынигым.
Ымы лымкэпы мэчынкы ӄымэк гэнъэлигым, эʼквыргъам чотгэӈкы ваԓьын очо нинэлгигым.
Тыттугъэн, ымы рэчгэтава тынтыгъэн, нэмэ рэпъэрава.
Ытръэч.
Ылвылю торыгрык ныръэлетӄин ӈэлвыԓьык, ӄлявыл, этын ӈэлвылкин, нивӄин: Аʼмын-ым ытлён мынтаӄаалвавмык.
Ынкъам рытэӄэвыт нытэйкынинэт.
Ӈалвыԓьэты нылӄытӄин.
Ынкы ӈэлвылекы нэвъянвыткоӄэн Гынонвагыргэты: Аʼмын-ым ытлён гырголенайгыт, тэӈъэлетыркын.
Ӈотӄэн-ым эʼчойпыркын, нэмэ ӈутку ынкы ынӈин ваԓьын тыԓьугъэн.
Гынин уттуут ӄинэйылги, ӈотӄо егычгэпы тынпыркын.
Айватъымгыпы тынывъентэвыркын.
Валӄылепы тынпинтыӄэквъэн.
Нутэсӄык тыныпкирэтгъэн.
Нэмэ ӈотӄэн нутэкин рынгылвылю рэӄэ лым мъылӄэпгъэн?
Гэмгэнутэкин пэрӄалгын айвалӄылык тъыйӈэгъэн: миӈкыръим нъилюԓьэтгъэн?
Ымы нутэкымчирэ вилют тырэнкувлыпэвӈынэт.
Еӄаак-ым пэнин мычвъаглыӈын тыпрыркын, еӄайпэчго тылгыркын, гэмгэръэкин аʼӄаткэн миӈкэтэ еӄачыкогты нырэсӄивыркын.
Торыгтоӄаёоно тытэйкыгъэн.
Вагыргэгыт!
Ынӈэ ивну инэлгыкэ.
Ынан трэтэӈынӄысӄычевӈын.
Нэмыӄэй гыттагты-ым ваԓьын пууръу трэйылгыт.
Ынкъам-ым нычиӈкъэттывэӄин.
Ӄытлыги ынӄэн эвъян нэнайпатӄэн энмэн.
Ынкъам нивӄин: Гу!
Ӈэлвыл ӄыгтыгыткы.
Нынрагтатӄэн.
Нывинтыӄин ярак.
Айвачы нынтакаӈатӄэн, ӈылгыл мэӈӄо-ым ныйъоӄэн, ымы кылявык нылвавыӈӈоӄэн, миӈкыри нитчевӄин.
Ытръэч.
Ынкъам ынраӄ гэвулӄытвитэ, ӈалгыл тытлынолыӈкы ӈирэӄ кайӈыйӈыт гэквутэ, гивэ ынӈот: Гы!
Мэйӈынӈин ваԓьыторэ!
Торыӄӄач мэвын мынрэӄэквъэн-ым мэӈӄо.
Энмэн вай ръэнут ӄол, кэлы, нэмэ ныетӄин, ныйъоӄэн.
Миӈкыри ынӄэнат нымаравчетӄэнат, миӈкыри ӈот аʼӄарасӄэвы-ым ваԓьыт, аʼӄамгоӈ-ым ваԓьыт.
Ынкъам ынраӄ ынпыӈэвӄэй лыляпылмыԓьыӄай, элынекыԓьыӄэй, пылвынтыканчеӄыԓьын ынӄэн-ым вай, ымныкэрэт нинэнилюйвыӄин ӈалгылегты, миӈкыри эʼтки айылгыгыргын, аʼӄантымляты-ым ваԓьын.
Ынӄэн-ым ынӄэн яраӈы ӈотӄэн, лыганлыӈӄач рагролмыкэн, ӈирэӄ пылвынтытъаляйӈыт, пылвынтыеӄаԓьыт, пылвынтырэлыԓьыт, нирвыӄинэт ымыԓьо еӄат.
Нэмэ ӈотӄэн ръэнут пичыкэвыԓьын каԓьайӈын, тэгинӈычьын, нэмэ нырагтыӄэн, ранмэпы эпынмэпы нэнамгоӄэн, нэнантымлятӄэн, нэнаркыпчыӄэн, нинэлпивӄин, нытленпыткэвӄин.
Тымӈэнотагты ыныгмутлык ӄынвэр наԓьэӄатӄэн.
Нинэнымчевӄин, нынааӄэн.
гэмгэкэԓьэтэ эрэсӄивкыԓьин, гамгавъэгырга гэвэты ваԓьын.
Вулӄытвик, йылӄэтык, рэӄыткутэ нэнантымлятӄэн, нивӄин-ым: Гу!
Ӈотӄэн яраӈы аʼмын-ым мынрэсӄиквъэн.
Вынэ, ии.
Ӈанӄэн ныкэмлилӄин.
Нытытлыарэрӄэн, уйӈэ атытлыка.
Тытлыԓьок нылвавӄэн.
Гуӄ!
Эвӈан мэӈӄо мымгогъан?
Тытэӈэт вай-ым ӈаны, тытлярэры мытылваквъан.
Аʼмын-ым эвычайпы мымгогъан, чоттагнычыкойпы мынпинтыӄэтгъэн.
Нотасӄычыкогты нычыпъэтӄин, ынкъам ӈоонко нывъентэтӄин арагляӈгыпы, миӈкыри вай яраӈы ампылвынты.
Нэмэ ныйъоӄэн: Гуӄ!
Вай-ым ӈан, мэӈӄо мымгогъан, наӄам ӄулиԓьэтыркыт ынкачыкойпы оʼравэтԓьат.
Китъам мыттэтгъэк.
Ыннэн ӄлявыл ныттэтӄин.
Рыногыргын-ым ԓьунин.
Гу!
Ӈотӄэн.
Ӈотӄо мымгогъан.
Аʼмын-ым вай ӄыӈилгэтгыткы.
Гытката-ым ныкэӈкэлетӄин, нырэсӄивӄин.
Нычьууӄин наӄам иргынуԓьын рыногыргын, ӄынвэр нинэлпивӄин-ым, мутлымул-ым нынтоӄэн, йигйи-ым, ӄэчейыръын-ым.
Энмэн тъыле: Го!
Мэй!
Ӄинэтиӈуги.
Эʼтки тывъиркын.
Гуӄ!
Тъэӄэрэгъэк.
Ывик тынъэӄэрэквъэн.
Тиӈунин.
Йигйи-ым эʼмэтэ, ӄэчейыръын эʼмэтэ лыгнин.
Гуӄ!
Эʼтки.
Мынпааквъан аны.
Антымлятка ынӈэ.
Эʼтки ывик тынъэӄэрэквъэн.
Въэгыргын пэтле тыԓьугъэн.
Раӄылӄыл-ым вай.
Нынпааквъан.
Аӈӄагыннэккэн эвъян ӄол.
Ыʼтвыԓьыт эвыр гэлкылинэт, ынӄэн ръэнут рыркагэнэв ныйъоӄэн гилгилык, нутгыӄин-ым гилгил.
Ыʼтвъэт выргыргэтыркын-ым ынӄэн-ым ӈан вай йылӄыԓьыт-ым рыркат.
Гуӄ!
Гэвъянвыткота, гивэ ынӈот: Гуӄ!
Аʼмын-ым рыркат пылвынтоӄӄамата нытынъимпэтӄинэт вилют, миӈкыри выргыргын рырката ванэван ыʼнвалёмгъан, кэвычьычгу рырката.
Ынӈин ӈан лыгэн гэпкитлин, гэймитлинэт-ым ымыԓьо.
Энмэн ынраӄ вай-ым ӄол ӄлявыл гавъэӈӈолен, гэручевлин, энмэн ӈаанӄэн ӈоонрэ мэткиит ганынтоӈатлен, энмэн ръэӄэе ыʼԓьылӄэе гамалеткота.
Ынкъам Гырголягты, Чыгайваамэты лыгэн эʼйӈэвэ, гивэ ынӈот: Чыгэйвээм, ӄыетги, выёԓьо мылгыгыт.
Ӄоныры-ым Ыӈэнэӈэ эʼйӈэвэ чама.
Илиил-ым, како!
Нэнаномавӄэн ваамычгын, оʼравэтԓьан-ым пыԓьыԓьынво нынъэлӄин, имыръэнут нэнамалеӄэн, тылвуйӈэ нынъэлӄин, наӄам уйӈэ.
Ръэнутӄэе нинэнинтыткуӄин мэмлыйӈын, имыръэнут пыԓьыԓьэ вай нэнамалеӄэн.
Ӄытлыги вай ӄлявыл, оʼравэтԓьан нымэлевӄин, ӈоонӄэн панэнагты гэнԓьэтэтэ.
Ӄууркыл нинъэйӈэвигым.
Нанӄын-ым вай ӈотӄэн кэӈычвыну нинэтэйкигым.
Ынкъам ныӄитыӄин, гаӄэтыкватлен, миӈкыри ӈогӈоглыӈын ынкы, ымы вай ныӄитыӄин ӈогӈоглыӈын кэӈычвынык.
Тъычгыргын-ым ӈотӄэн.
Гуӄ!
Нанӄэгыт, тъылигыт, ӄитыкэӈычвыну тытэйкыгыт, пэтыгэлчыӈо, аʼӄагэлчыӈо.
Гуӄ!
Иуӄ!
Ӄууркыл нинъэйӈэвигым: Ӄууркылигыт, пэнинэйгыт лейвыԓьигыт, гыныкаӈӄасӄаӈынвэгыт.
Миӈкыри ӄынтыгын ӈотӄэн кэӈычвын?
Ӄэтыкватгъэ, лявляврамкычга нэнӄитэтгъэн?
Энмэн вай еӄайӈын гынин, миӈкыри ӄыгтыгын?
Энмэн вай нинупыткуӄин ӄэтыгыргын, ӄытлыги-ым ытлён вай тъычгыргын.
Имыръэнут вай мимлычыкукин, эймысӄэтыԓьын тынэквэтъюугъэн.
Рынгылӄэвэтэ нынтыӄин.
Эгыткэнагты выёԓьатыԓьэты нылӄытӄин.
Нинивӄин: Ӄэйвэ, тыплыткугъэн.
Ээй!
Ынраӄ майӈаӈӄайӈын нинъэйӈэвигым: Гуӄ!
Иук!
Майӈаӈӄагыргэгыр, уʼмвээм аӈӄачормыкэн ӄивэтыԓьын ӄынлигын.
Аӈӄайгыйӈын ныетӄин.
Йыӄыпэлюн, мэйӈымъэлюн нинъэйӈэвигым.
Рылгыт-ым вай ынӄэнано нинэтэйкыӄин.
Ынкъам нанӄын нинэнйимивӄин эвъянвыԓьа.
Ынӈин нывэтгавчетӄэн.
Мынгыт нанӄык рытрилык ӈутку вай, кэгрилти йыӄыпэлю нинэтэйкыӄин пытԓьа.
Ынӈин рынма ыʼттъыёлягты нинивӄин: Аʼмын-ым ытлён ӈоглыӈын янра тынтыркын, тынлыплятыркын.
Ынкъам яалегты вытры ӈунри, аʼмын-ым ытлён майӈаӈӄайгыйӈына выютиӈуркынин.
Ынкъам эрэтыркын аӈӄак.
Арачгатыркын-ым ытлён.
Пэнин ӈуткэкин выквыӄагтэ (ӄытлыги-ым ӄэчейыръын) тэӈимлыкэ нынъэлӄинэт, таӈаӈойыткынка.
Нэмэ уйӈэ мимлытъулӄэй ынкы.
Таӈкыргысӄыйӈо гэнъэлигыт.
Ӄыргоэнноткыно тытэйкыгыт.
Гыргылягляг кавраԓьатыркын энноткынык, нутэсӄыкин эʼлепыргын рыгрыга рыкавраԓьатыркынэн.
Ынкъам нинэттуӄин эвъянвыткоԓьа.
Ынкъам чиниткин кагрэллыӈын нэначеӈкъалярэӄэн.
Ӈаргынойпы ыʼԓьылӄэй нэнагтыӄэн, нинэнлыгэтӄин йыкыргычыко.
Въаглыӈын нэнагтыӄэн, иʼнничгык нинэнитлитӄин.
Нинэчиӈкъэттывэӄин, ныплыткуӄин.
Инъэтэт ынраӄ ныгтоӄэн.
Рорат.
Тэючгыӄэй нинэтэйкыӄин ныппылюӄин, ынкы рорат нэнаёӄэн.
Ынкъам ӄоӄоӈалгын нэлгу, тэкичгытъулӄэй, мэмычечгын-ым вай.
Эӈэӈыԓьа вай, эвъянвыткоԓьа, нэнанрагтатӄэн, нинэныпкирэтӄин.
Рагролмэты нылӄытӄин.
Ынкы, ӈутку, нэнагтоӄэн рагролмык.
Рорат-ым нэнанмыӄэн валята.
Ӄаанмыё-ым вай.
Нинэнинтыткуӄин эвъянвывагыргэты, ымы ӈилгын нинэнинтыткуӄин, кылылялгын, ымы тааӄ нинэнинтыткуӄин.
Ынӄо ныплыткуӄин, нырэсӄивӄин.
Нывулӄытвиӄин.
Нытлыӄэнат.
Ынӄо ныгъевӄинэт.
Айвэкэн тъытԓьэн нэнаёпатӄэн.
Нинивӄин: Ыʼмто?
Ӄэйвэ, мачетъопэл.
Ынраӄ вээмӄэй нэнагтыӄэн ныппылюӄинэӄэй.
Эʼчуулгын нэнаёӄэн, малечгынӄыл.
Чама нинэгытэвӄин энмэн.
Ынкэтэгнык ымыԓьо нымэлевӄин.
Ӄонпы нинэнмэлевэтӄин.
Ытръэч.
Оʼравэтԓьан-ым ӄол гэвъилин.
Ӈоонрэ гэлӄытлин нотагты, миӈкыри рэлку вама еп.
Нынтоӄэн оʼравэтԓьан.
Тыӈагыргэты, Гырголягты нывэтгавӄэн.
Нивӄин: Го!
Тычинъюргэтыркын.
Ратанӈавӈэн!
Микынэ мыванлягъан?
Ытръэч гыт этъопэл.
Гу!
Гынин ыʼттъын ӄинэйылги.
Аʼтав ыʼттъу мылгыгъэн, эʼптэ гым.
Кмиӈын гымнин-ым ыʼлгу тылгыркын.
Ӈанӄэн ӄытгъи.
Аʼтав ынӄэн выёԓьо мылгын.
Ыʼттъын ӈотӄэн пытляӄ ӈутри нинэнтыӄин.
Ӈачгымынга нинэймитӄин-ым ӄынур.
Оʼравэтԓьан въиԓьын вэлёйпы нинэттуӄин.
Нэнаӄъоляӄэн: Уу!
Уу!
Ынӈин.
Ӄытлыги ӈан ыʼттъэ нинэркээчьивӄин, въиԓьын ынӄэн, эквэтыԓьын ӈан гаӄолема, гатавтаватръота нинэркээчьивӄин: Гав, гав, гав!
Нэнагаляӄэн ыʼттъыёча, нэнатавтаватӄэн-ым рыягнавкы, нэнапэнрыӄэн тылеԓьын.
Лымынӄо нэнанкавравӄэн.
Ӄынвэр ӈанӄэн нинэнпэлӄынтэвӄин.
Увик ӈотӄэн нэнайпыӄэн-ым, нинэнрэсӄивӄин.
Нывъентоӄэн, нымэлевӄин, митъэвъиԓьын.
Ынкъам нэюӄин.
Аʼмын-ым ытлён ӈэвысӄэтигыр.
Ыʼлгу нэлгыркынигыт ыʼвэӄучитэ, рыпэт-ым гым эʼнӄу эналгыӈӈогъэ.
Ӄырымэнайгыт ӈэвысӄэтигыт.
Чыгэйритԓьуну тытэйкыгыр, пэнин рэтԓьойӈын гэпээтлин.
Ынкъам ыʼвэӄуч кэйӈу тытэйкыркын.
Ӄоленотайпы нэмэ кайӈычгын етыркын.
Пэнин аӄамэтвакыԓьэн.
Йъарат-ым гэгытъэвлин.
Ӄытлыги рэтԓьойӈын лъуркынин, энмэн ԓьунэӈу рунин.
Энмэн этъоӄааӄын-ым гырэлгъи.
Энмэн гыралчыӈо гэнъэллигыт.
Ыныкит ыʼвэӄучитэ гитэркынин, миӈкыри - раӄылӄыл.
Эмгитэтэ пайваӄо рытчынин.
Гымнан-ым ӈотӄэн, ывик гымнин, торыргатпаԓьотано тытэйкыркын.
Лыгэн рыгрыга-ым чотатыркын.
Ӈунӄин-ым ӈэвысӄэт, ыʼлгу лынъё, пэлянэн, гымыкы тагъяӈыӈӈогъэ, ӄымэл ынӄэн ӄол гитэк-ым чермыӈгыргын.
Тэленъеп энмэн ӈотӄэн нутэсӄын эмтинтинэ, ӄынут эмгилгил.
Мэӈӄо ӈаргынойпы гэрэтлин нанӄыԓьын иʼны.
Энмэн гаӄъолялен таӈъымъылёӈэт, ныкирит, ӄэлюк галгэгръоӈӈӈолен ныӄуннытыӄин.
Ӄынвэт ӈэйкинэт лявтыткынтэ уръэквъэт мэмлепы.
Колё-ым ӈэнри ӄытгъи иʼны ынкъам ынкы гагръолен.
Ынӄэнынэ ӄынут гантомгавлен кутэсӄын ынкъам гынникыт.
Ытръэч яалегты оʼравэтԓьат мэвын миӈкри гатомгатленат?
Ытръэч.
Энмэн.
Тэленъеп амӈырооткэнаргарэ ваԓьыт йичьэмрэтти нъытвыткуӄинэт аӈӄагты.
Колё ръэв амӄынъычо нынмыткоӄэнат.
Ӄол нитӄинэт ръэвук нылвавӄэнат.
Ӄынвэр гынунэтгъэт, наӄам ръэв панэна нылеӄин.
Колё нырынгычьэтӄин, эʼчгынрэ гынунык нанмыгъан.
Наӄам амноӈэты нылвавӄэн эʼмэтык: нымэйӈъэв гаёоʼръолен.
Ӄынвэр нэтрилгъэн ръэв, наӄам ытри тылек лывавыӈӈогъат.
Гынонэты ганлыплятленат.
Ӄынвэр вулӄытвигъи, аӄэрыка нъэлгъи ӈаргынэн.
Люур ынӄо наӄамлым мэлетгъи.
Ытръэч колё вусӄымчыку.
Люур авынтылягты ръэрин чыгэйык иргъи, ӄынур аӈӄачормык.
Ивнин ьнпычьэ ӄол йичьэм: Ръэриԓьын ӈыпэгъи.
Янор ивнин лымӈэ: Эʼми наӄам эквэтгъи, ынӄоры люур ӄулилетгъи: Ынӄоры паагъэ ӄулиԓьэтык.
Нэмэ ӄол тыӈивынин: Колё ръэнут ԓьунин таӈычьыгыргын, кита ӄыёпат, лютъым ынӈэ эӄысӄычевкэ.
Нэмэ ӄол ӈыпэгъи.
Люур нэмэ оратвака: Како, како ынӈатал таӈычьыгыргын!
Эʼми нэмэ тымӈэквъэ, нэмэ ӄонпы.
Ӄол тыӈивынин: Кита лымӈэ ӄыёпат.
Лют-ым ынӈэ эӄысӄычевкэ, ӄывалём!
Оратвака нэмэ навалёмын: Нэмэ ӄонпы люнъетэ, тымӈэквъэ.
Вынэ лымӈэ ӄыёпат.
Ӈыраӄав ытлеӈи тыӈивынин: Нэмэ эквэтгъи.
Нэмэ оратвака ӄулилетгъи: Нэмэ ӄонпы люнъетэ, нэмэ мытлыӈӄав тыӈивынин, ивнин: Нэмэ эквэтгъи, нэмэ оратвака ӄулилетгъи: Нэмэ ӄонпы тымӈэквъэ.
Нэмэ ыннанмытлыӈӄав тыӈивынин: — Како, ръэнут таӈычьыгыргын!
Нэмэ эквэтгъи.
Нэмэ оратвак ӄулилетгъи: Ытръэч ӈирэргэри нъэлгъэт.
Ӄол ӈинӄэй.
Ивнин: мыӄысӄычевык, кита мыёпатык.
Ынӈэ миӈкыри элӄыткэ, ынан трэеты, ӄывалёмгэ, ваа!
Вай тымпэркын,— ынӄоры эквэтгъи.
Нэмэ оратвака люур рай иквъи: Нэмэ паагъэ ӄулиԓьэтык.
Како, аʼмын ынӈатал таӈамгымнан ӄувчемгъогты тынъэлык.
Миӈкри триты, наӄам миӈкыри трэлӄыты.
Колё вусӄымчыку ӈаргынэнэ Опопы ӈутку ыʼтвычыку мывъигъэк, — нычимгъуӄин ӈинӄэйэ Колё найылгавӄэн, ымы аʼӄампаӈ.
Ынӄо лыгэн иʼмпылтэтгъи ыʼтвычыку.
Люур эʼмпытвама нъэйӈэвын ытлён гырголяйпы: Эӄылпэ гитэнин гырголен: эвын аӈатлыӈын ныӄэргатӄэн.
Люур иквъи: Аʼтав ӄэквэтги, ытръэч тумгык алваӈӄач ӄытагэ, вэты мраӈӄач.
Лыгэн ӄонпы ӄылеркын.
Ӄэйвэ рэӄэ нэривыркынигыт, ӄивыркынэт.
Чиӄӄырым торыкы мыетык.
Лыгэн ӄылеркын.
Ынан эвыр авынтылягты ръигнэты рэӄык ковлёкы ваԓьык.
Ынӄэн ӄыпиригын, рылгэ ӄытынпыгын, ынӄо ӄивкичиги аʼнӄавтагнэты.
Ынӈин гитлин.
Авынтылягты гъигнэтлин — эвын клёкалгын.
Иквичигъи, чама ӄынур ӄамэтвагъэ.
Нэмэ эквэтгъи, Оʼтчой гэлелин.
Люур мэчыӄэргын рывытрэвнин — ытлён ныппылюӄин.
Нэмэ люур иʼгнэтгъи, нэмэ пиринин ковлёкы ваԓьын, нэмэ тынпынэн рылгэ — эвын лыгоонъылгын.
Ынӄоры нэмэ эквэтгъи.
Гынмылкинэк мэйӈэтгъи мэчыӄэргын.
Колё ээк ныкамаграӄэн.
Нэмэ авынтыляма иʼгнэтгъи, пиринин.
Нэмэ эвын ковлёкы ваԓьын, нэмэ рылгэ тынпынэн.
Нэмэ гиквичилин, ынӄо иквъи: Эвын леӈытлыӈын рунин.
Ынӄоры нэмэ эквэтгъи.
Люур ԓьунин мэчыӄэргыӄэр.
Колё мэй ныкамаграӄэн.
Ынӄоры ӄээӄын тылегъи, эймэквъи аакӄэргыӄэр нывусӄэвӄин.
Эвыр эймэквъи, колё наягнаан нымкыӄин оʼравэтԓьата.
Ынанъыттъыёлкэн пыкитԓьэн ынык вынэ кэгынмэ кыплынэн.
Гитэнин ынӄо кагынмычыколгын — эвын ганмылен гытлемранлыӈын.
Люур ӄутырык нивын: Пыкиргъэт, эвын гытлимрэнин йыкыргыт ӄымчучьыԓьыт.
Пыкиринэӈу ӄэмэӈы нагтогъан, никвъэн: Аны рэмкын гаӄамэтвален, ымы ытлён ырыгрээн.
Наӄам ӄэмэӈы нэнэвчирын ӄымчучьэ йыкыргыкэн.
Ынӄоры никвъэн: Эʼквырга пэнинэкинэк чымчаӈ рэлегъэ.
Ыныкит нэмэ нараягнагыт, нэмэ ыʼттъыёл пыкитԓьэн кэгынмэ ӈалгыл ӄыркыплыгын.
Ынан эвыр ръэнут рэԓьуӈын.
Итык-ым эмгынунэтэ гыныкы пыкэрынвэты, ынан эвыр ынӄоры миӈкыри нэрэнинъэйвыгыт.
Эмтынэвык нэмэ эквэтгъи.
Люур нэмэ мэчыӄэргын колё ныкамаграӄэн, ӄынвэр эймэквъи.
Нэмэ наягнагъан нымкыӄин оʼравэтԓьата.
Ӄол нэмэ нинъыӄин нылеӄин.
Вынэ нэмэ кыплынэн ӈалгыл кэгынмэ.
Гитэнин: эвын аʼлямранԓьыӈын.
Люур ӄутырык никвъэн: Ынӄо нэнрывинрыгъэн.
Пыкиргъэт.
Эвыр эӄылпэ ӄэмэӈы нагтогъан.
Аны гаӄамэтваленат.
Наӄам йыкырга ворвыԓьэн ӄэмэӈы нэнэвчирын.
Ынӄоры нэмэ нивын: Игыр ытръэчтэгын нымным райъоӈын, ытлён колё нымэйыӈӄин.
Яраӈы ыннэнчьэн, эвыр рэпкиргъэ — лыгэн ыттыннанвык ӄытвэтчагэ, ынан эвыр нэрэԓьугыт.
ԓьунин ӄлявол.
Лыгэн авъеткынка тъынин, наӄам люӈивэ, рэсӄиквъи.
Ивнин ӄлявыля: Ӈэвысӄэтэ ивнин аʼачек: Рэсӄиквъи.
Ивнин ӄылявыля: Ыʼтвыткуԓьымури, ёоʼта ганлыплянморэ, ръэвӈыттыԓьымури.
Рыпэт восӄымчыкотагнэты ганлыплянморэ, наӄам гымнин ымыԓьо уйӈэ.
Виин ӄэмтынэкви.
Аны гэйылӄэтлин.
Эргатык кыевык ивнин: Ӄэглынангэт, кыевык ивнин: Чоттагнык нытваӄэн нымэйыӈӄин выквылгын, амгынончоттагнык.
Ынӄэн рывэнтэннин, ивнин: Аныӄун, ӄыгитэгын ӄалетлы.
Ыныкит гитэнин, эвын ынинэт яраԓьыт ӄынур чымчеӄэй нинэгитэӄинэт, наӄам колё нытиркыԓьэтӄин ынкэчыкун.
Люур яраԓьэты тэргатгъэ.
Яраԓьыт иквъэт: Тапъяӈыт ӄынатвыгыткы!
Ынӄоры ӄляволя ивнин: Эйпынин.
Нэмэ эргатык ивнин: Нэмэ рывэнтэннин, ӄалетлы гитэнин.
Колё ымыԓьо нымным ӄынур чымчеӄэй, наӄам нытиркыԓьэтӄин.
Колё рэмкын нинэгнинтэтӄин гырголягты тэкичгэ.
Наӄам ныттэтӄинэт ыргынанчеӄай амалваӈ ваԓьыт тэкичгыт.
Кутти эʼткиӈыт тэкичгыт ныттэтӄинэт.
Лыгэн ӄляволя оʼрапанэнагты нэнакагъяаӄэнат эвтылягты.
Ынӄоры иквъи ӄлявол: Колё ӈинӄэй яраԓьэты ныӄувчимгъуӄин, миӈкыри-ӄун чакэттыт гэԓьулинэт.
Ынӄоры йылӄэтгъи.
Эргатык кыевык нивын: чакэттыт гэԓьулинэт.
Ынӄоры йылӄэтгъи.
Эргатык кыевык нивын: Люур колё нивлыӄин ӈилгын йытонэн, ивнин: Люур илгэннин гыноновэкайпы, ивнин: Нэриквыт.
Какомэй, мэӈӄо пыкиргъи, оʼтчой оратвагъэ, эʼмитри тумгыт?
Ӄээӄын рывэтгаваннэн.
Ынӈин-ым вагъэ.
Ивнинэт пынлёԓьыт: Ивнинэт ынан: Эʼми гымнин пэнин рэлкукин ыʼттъынувичвытумгытум.
Ынӄэн тэгъеӈу тылгыркын, юрэӄ-ым нымэԓьэв тъытвагъак.
Люур ытлыгын иквъи: Ӄутынэ вэнлыги ӄораӈы эʼнӄу нинэлгыӄин, вэты ынин ыʼттъын тэгъеӈу нинэлгыӄин.
Миӈкыри-ӄун ӄляволен нинъэйвын нинэркылеӄин.
Гивлин, энмэн, ынӈэ ӄората, вэты ыʼттъын тэгъеӈу, ӄылгыгын, вэты ынӈэ ӄората.
Вэнлыги ӄората нэнтыгъэн, ӄораӈы нанмыгъан: ыʼттъын гыто нэлгыгъэн.
Ынӄоры рэсӄиквъэт, йылӄэтгъэт.
Эргатык кыеквъэт, эвын гэвъилин.
Аны колё гатэргатленат ытля ынкъам ытлыгын, ынкъам чакэттыт.
Иквъэт: Ытръэч.
С. Ӄол итгъи ивнин ытлывъёӄая ӈэвмиргыӄэй: Гатваленат ытлывъёӄай гэӈэвмиргыӄэе.
Ӄол итгъи ивнин ытлывъёӄая ӈэвмиргыӄэй: Эквэтгъи ӈавынъёсӄэвынвэты.
Тыӈагыргын ытри Гитгиԓьын гэӈэвтумгэтлинэт.
Пыкирыԓьын ытлывъёӄай люӈивэ нэнтыгъэн.
Аʼмын, етти!
Рай ытлён чоттагнык нытваӄэн.
Тыӈагыргына ӈэвтумгын ивнин: Рэйгу нэнтыгъэн пикытԓьэн, ытлён-ым рэсӄиквъи.
Ээк-ым алва нэнлегъэн ынкъам никвъэн: Ынан гитэнин, эвын ԓьунин: колё нымнымъеквэчгэйӈын таӈымыԓьота рыннин.
Ӄутти нъанэлёӄэнат, ӄутти нумӄэӈыттыӄинэт, ӄутти нымэмылӈыттыӄэнат, ӄутти нунъэлӈыттыӄинэт.
Ынӄоры-ым ынӄэн нэйпыгъэн ынкъам ытлён нивын: Наёпатгъан.
Нотагты ытри эквэтгъэт.
Ыныкит рай выргыргын ыргынан навалёмын, нутэсӄын найъогъан ынкъам нэнвэнтэтгъэн.
Ӈирэнлеӈу, Тыӈагыргын ытри Гитгиԓьын, ныгитэӄин ынкъам нивӄинэт: Аны-ӄун гынан ӄыгитэгын!
Аʼмын-ым ӄлявылӄая ёпаннэн.
Эчги иʼмпыгъи ытлён ӈэнри, ӈирэнлеӈу нупынъылигъэн ӄлявыл.
Аакайӈын нутэсӄычыку нынлетӄин.
Эчги ӈэнри нупынъылин ыргынан, ӄлявылӄай мрэнӄэю гэнъэтлин, Аакайӈык гыргоча ныриӈэмъетӄин.
Эвыр ӈан напэлягъан-ым, ытлён патгыргыӄайгыпы ӈытогъэ, рагтыԓьыт ԓьунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танӈыткоӈӈогъат: нынлетӄин.
Эчги ӈэнри нупынъылин ыргынан, ӄлявылӄай мрэнӄэю гэнъэтлин, Аакайӈык гыргоча ныриӈэмъетӄин.
Эвыр ӈан напэлягъан-ым, ытлён патгыргыӄайгыпы ӈытогъэ, рагтыԓьыт ԓьунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танӈыткоӈӈогъат: Аʼтаввыргыргата итгъи чоттагнык ӄлявылӄай.
Нэгитэгъэн, иквъэт: Тыӈагыргына ытри Гитгиԓьынэ вытгыру нылгыӄин ӈэвысӄэт.
Ынӈатал тэгӈэвыскэт!
Ыргынан никвъэн ӄлявыл: Аны-ӄун райыӈӄэн пытӄы таӈычьыӈ ваԓьын.
Эквэтгъэт ымыԓьо энмынӄачагты.
Ытри лылепгъэт энмэты ынкъам никвъэн: Эчги ёпаннэн, нупынъылин, нупынъылин энмэпы, ытри-ым гынтэквъэт, рагтыгъат.
Эвыр ӈан ытлён аратыӈӈогъэ, етйиӄэю нъэлгъи, риӈэгъи ынкъам выквык вакъогэ.
Аны понтыт, йигйит гакыкватръоленат энмыгэӈкы.
Ынӄэн ынӈин тымъёттэ ыргынан.
Етйиӄэй ӄлявыл ровтыгъэ, ԓьунинэт рагтытыляԓьыт ынкъам кыленинэт.
Эчги рай ытри рэсӄиквъэт, ымы ытлён ырык яаачы рэтгъи.
Эвыр-ым нытэнӈыткуӄинэт: Нэмэ выргыргэтгъи чоттагнык, негитэгъэн.
Кита опопы мыниниԓьуткувын!
Расӄэвынво нэнтыгъэн.
Рэсӄиквъи.
Авынраԓьын-ым ниԓьуткуӄин.
Нылгиныппылюӄин ярарӄай иʼнничгу ӄляволя гайпылен.
Авынраԓьа эԓьоткома умӄэкэԓьэйыръын гъэйӈэвлин.
Эвыр рачагъат-ым, ытлён имчьэчукэну нъэлгъи ынкъам аʼгрыткынык вакъогъэ.
Рай выргыргыръугъэт ынкы рэлку.
Ымыԓьо рынтоӈаннэнат этынва ынкъам нивӄин: Ӄээкэтгытык!
Ӄлявылӄай-ым виригъи аʼрыткынгыпы, ынӄо кынмэк вытрынтэтгъи, нэлкытваӄэн.
Ээкэтгъэт, нэԓьугъэн, эвын ынкы ытлён нытваӄэн.
Ынӄоры-ым нивын: Вай ӈоот ярар!
Рывиривнин эʼннэпы ынан ынин ярарӄай.
Ӄлявылӄая амгынонайпы моонэн малек ярарӄай.
Малема-ым, ярар тылемэйӈэтэ нитӄин.
Эчги мэчынкы мэйӈэтгъи, моогъэ иԓьуткук.
Ынан гъэйӈэвлин аӈӄайӈыёойӈын.
Люур вай мэмлейӈын ытри гилгил чоттагнык выргыргыръугъэт, тыле ралкогты рэгъэт.
нитӄин.
Эчги мэчынкы мэйӈэтгъи, моогъэ иԓьуткук.
Ынан гъэйӈэвлин аӈӄайӈыёойӈын.
Люур вай мэмлейӈын ытри гилгил чоттагнык выргыргыръугъэт, тыле ралкогты рэгъэт.
Оʼравэтԓьата паайго нынтыӄин.
Ыʼвэӄучит гынтэквъэт ӈэвъэн-ым напэлягъан.
Ӄлявыля виинтиӈунин ӈэвысӄэт, титӄэннин, ынӄо рагтыгъэ.
Ярак пыкиргъи, ӄъолянэн ӈэвыскэт ынкъам йытонэн.
Ытри ваӈӈогъат чеэкэй.
Энмэч ӈирэӄ ӈинӄэгти нагтонат.
Люур ӄол итгъэт ӈаргынойпы нивынэт: Вынэ ӈавӈытагъат!
Ӄлявыля ыʼԓьыле тэйкынин ӈэвысӄэт: эʼлетэ лылет тэйкынинэт, эʼлете мынгъачавъёонэн.
Ӈэвмиргыӄэе ытлён нинивкин: Ваӈӈогъэ.
Ӄэйгипъэм вай пыкиргъэт Тыӈагыргын ынкъам Гитгиԓьын.
Ӈэвъэн нывалямнаԓьатӄэн.
Ӄлявыля ымыԓьо нинэмръэлетъюуӄинэт, ымы кымийӈыт.
Пыкиргъэт рэмкыԓьыт, рэсӄиквъэт.
Ынкы нымигчирэтӄин ӈэвысӄэт.
Нивӄин ынӈот ӄлявыля: Аʼмын тыттэӈэттури!
Ытръэч рай ӈавйъэлгытомгын варкын.
Кита, ӈэвмиргыӄэй, къэйӈэвысӄиквын лыгэн тытлепы!
Ӄлявыля нэнаравылгымӈыӄэн ӈэвмиргыӄэй амъымӈычвыната.
Ытръэч ӈэвмиргыӄэй нылгъэнӄэтӄин эʼйӈэвыткук.
Вэнлыги нэнаравылгымӈыӄэн ынпыӈэвӄэй.
Ӄынвэр тылепиттынтэтэ итгъи ӈэвмиргыӄэй чоттагнэты, нылгъэнӄэтӄин йимгымгэ.
Тытлык ытлён вэтчаӈӈогъэ ынкъам нивӄин: Энмэн ӄыетги!
Тытлепы иквъи ӈэвмиргыӄэй: Люур рай.
Лын-лын-лын.
Энмэн-ым еттылеркын.
Вынэ гэгынтэвлин ынпыӈэвӄэй ралкогты.
Вынэ ӈоты мэӈин етгъи?
Люур уʼрэквъи чьогыргэпы ӈэвысӄэт, нылгэтаӈпэраӄэн.
Лыгэн-ым йыӄӄайым!
Тыӈагыргына ынкъам Гитгиԓьынэ мынгэпы нэпиригъэн ынкъам нанрагтатын.
Рагтык-ым нэмэ вытгыры нэнтыгъэн.
Тыӈагыргын ынкъам Гитгиԓьын гэгъевлинэт эмиӄӄэтэ, миӈкыри-ӄун гэлгыръулин ыʼԓьылин ӈавысӄатчыӈын.
Уйӈэ вагъат ытри.
Наӄам ӄлявылен ӈэвъэн кымийӈэтыԓьэтгъи.
Нымэԓьэв нынымытваӄэнат.
Ытръэч.
С. Ныгтоӄэнат нымкыӄин нэнэнэт, ытръэч эвыр нывъиӄинэт.
Ӄынвэр ӄол нагтогъан-ым.
Лыгэн ытлыгын кытгынтакватгъэ ӈэнри, маӈэнӄачайпы нывулӄытвиӄин.
Нылгэваӈэйпыръоӄэн ытлён таӈымтыляӈэт, лыгэн нотагты ныӄулиԓьэтӄин: Энмэн ганымытваленат ӄлявыл ытри ӈэвысӄэт.
Ныгтоӄэнат нымкыӄин нэнэнэт, ытръэч эвыр нывъиӄинэт.
Ӄынвэр ӄол нагтогъан-ым.
Лыгэн ытлыгын кытгынтакватгъэ ӈэнри, маӈэнӄачайпы нывулӄытвиӄин.
Нылгэваӈэйпыръоӄэн ытлён таӈымтыляӈэт, лыгэн нотагты ныӄулиԓьэтӄин: Ӄынвэр кэԓьэтэ навалемгъан, нивын: Ӄлявыл рагтыгъэ.
Еп ярак эпкиркэ рытгэваннэн.
Нэмэ эквэтгъи ытлён, лыгэн пэнинэмил ынӈин нивыԓьэтӄин.
Микыну нитгъэн?
Лыгэн еп тытлыӈаргынойпы ӈэвъэн ивнин: Аны ӈинӄэй амӄынэргатык нымэйӈэтӄин.
Ӄынвэр-ым чайвыткоӈӈогъэ.
Гачайвыткоӈӈоӄатлен, ынык ричитык нытваӄэнат ваӈӄытваляӄай ынкъам ваӈӄытпойгыӄай.
Ӄол итгъи нычейвыткуӄин.
Люур ԓьунин нутэсӄык чыӈатгыргэпы нынлынтоӄэн.
Каԓьанпыӈавыйӈын ԓьунин, йъонэн, эʼэкунин нотасӄычыӈатгыргэпы.
Эвын каԓьанпыӈавыйӈа колё майӈыовэкокайӈын гэнпылин, мэчичьу ынин йичьэмиттумгыт нэнапатӄэнат.
Ӈинӄэй рэсӄиквъи.
Каԓьанпыӈавыйӈын, иквъи: Мэмлыёчгын гитэнин.
Аны ынкы кэԓьэыʼтвыԓьыӄэйгинив нылейвыӄинэт.
Ынраӄ эчги ытлён эʼмпа нэквэчеӈӈоӄэн — нырӈыторъоӄэнат.
Ӄынвэр эчги ԓьулӄыл нинэнэймэвӄин, нэмэ ытри нырӈыторъоӄэнат.
Ынан рыткусӄыченнинэт, ынръаӄ люур лыгивыргыргыръуэт.
Каԓьанпыӈавыйӈын иквъи: нырӈыторъоӄэнат.
Ынан рыткусӄыченнинэт, ынръаӄ люур лыгивыргыргыръуэт.
Каԓьанпыӈавыйӈын иквъи: Чемэт авнаалёмка ивкы, гымнан мэмчемэгыт!
Ынӄо тытыл выԓьигнинтынин, ымы рыноогыргын лыгэн-ым ымыԓьо выԓьиӈэ эйпынинэт.
Каԓьанпыӈавыйӈа паколчыӈа вылгымнэн, рывэннин.
Нэмыӄэй Эӄитчьэринэ вылгымнэн.
Кэԓьэнпыӈэвин мынгыӄач чывинин.
Ынръаӄ моогъэ ӄачакэната.
Эвыр кэԓьэнпыӈэвэ ӄачакэната нэнавылгыпӄэн, эвыр Эӄитчъэринэ эʼптэ ынӈин нинэнтыӄин.
Ымыԓьо мынгыт чывининэт кэԓьин.
Ынръаӄ-ым гытката вылгымнэн.
Лыгэн эвыр эʼптэ гытката пэкул кэԓьин нинэнинтыӄин.
Эвыт ынкы ынӈин нинэчвиӄин кэԓьэнпыӈэв.
Аны ӄынвэр ытръэч пэлятгъэ кэԓьин йыкыргын, лыгэн ынӄэната вылгымнэн ӈинӄэй.
Вынэ нэмыӄэй Эӄитчьэринэ йыкырга нэнавылгыпӄэн — левтылвинин.
Ынӄоры ӈытогъэ, рагтыгъэ.
Ярак никвъэн: Аʼтав, нытуттыӈигым.
Нэмэ ынӄо эргатык ытлён нэквэтӄин.
Ынръаӄ люур кэԓьин магляԓьын ԓьунин, оʼравэтԓьат нэнаяаӄэнат.
Ымы наӄам авэръэнаӈайӈын нинэйӈэӄин.
Эвыт ынкы нинэлгикэнчьивыӄинэт оʼравэтԓьат.
Ивнин кэлы: Аʼтчанэн кэԓьэтэ.
Нивӄин Эӄитчьэри: Люур ынӄэн ричиткинэт ԓьунинэт рэллетытваԓьыт ваӈӄыгваляӄай, ваӈӄъыттъыӄай, пойгыӄай.
Айылгыръогъэ каԓьайӈын, инэӈ рырыткуйвынин, равэръэпатъёнэнат оʼравэтԓьат, ынӄо рагтыгъэ.
Ӈинӄэй пыкиргъи ярак.
Лыгэн-ым ӈинӄэй лымынӄо галяйвыӈӈолен, наӄам лыгипэтле нымэйӈэтӄин.
Ӄол итгъи ԓьунин ынан кэԓьин гиӈынгин, эвытлым уткучьын — лыгэн-ым оӄӄамайӈын.
Ынръаӄ ынкэчыку нъэлгъи, ынӄэн ӈинӄэй.
Нырантоӈӈоӄэн, нылвавӄэн.
Эчги нырантоӈӈоӄэн, уʼрэӈэнри начгытатӄэн.
Тэгмэтэквъи ӈыток.
Ӄынвэр ынкэчыку арычгатгъэ.
Кэлы нылеӄин, нивӄин: Лыгэн ӈинӄэй ынӈин ныръыарычгытваӄэн, гыръувъилин уӄӄэмчыку.
Кэԓьэтэ йытонэн ытлён, нинэнйигытчевӄин.
Лыгэн этлы ныйигытчетгъэн ытлён.
Пиринин кэԓьэтэ, ӈинӄэй гъивэтлин, ӄынур гэвъилин.
Ынӄо эмтэйпынэн эʼнныӄалетлы гыткайпы, наӄам ытлён этлы нилюԓьэтгъэн.
Рыпкирэнин.
Кэԓьин ӈинӄэгти коргавръогъат: этлы ныйигытчетгъэн ытлён.
Пиринин кэԓьэтэ, ӈинӄэй гъивэтлин, ӄынур гэвъилин.
Ынӄо эмтэйпынэн эʼнныӄалетлы гыткайпы, наӄам ытлён этлы нилюԓьэтгъэн.
Рыпкирэнин.
Кэԓьин ӈинӄэгти коргавръогъат: Рэӄулымӈэ гымнан трэнуӈынэт лылеӄэгти ынкъам мынгыӄагтэ!
Эʼтки пысӄунгынникӄэй!
Ԓьолӄыткынык ныгтывакъороӄэнат кэԓьэӈинӄэгти амкортава.
Эӄитчьэринэ нинэвинвыйгуӄинэт, ытри-ым нытэргыръоӄэнат.
Ынӄэн эʼтки раӄылӄыл, миӈкыри ваԓьын пысӄунгынникӄэй!
Ынан эргатык нынвэйӈыгъэн!
Гынин рэӄын ивыркын пэкул?
Ӈэвъэн нивӄин: Гынин-ым?
Ӈэнӄайыткынык нэтрилгъэн инэнъюԓьын.
Эчги йылӄэтгъэт, илюԓьэтгъи Эӄитчьэри.
Люур кэԓьин рыюԓьын ӄулиԓьэтгъи: Ныгитэӄин, наӄам мэлпэнин — гэвъилин.
Ныттъыттъыгъэн.
Мачьораӈ панэна напэлягъан.
Нэмэ ынӄо илюԓьэтгъи.
Гынмылкинэк мыӄыӈ ӄулиӄул: Натаӈынамэчавын.
Илюԓьэтгъи ӈинӄэй — люнъэйӈэтэ.
Ӄутгъи.
Эвын каԓьайӈын гэӈэвъэнэ оʼрагты ныйылӄэтӄинэт тампэлгъэвкы.
Эӄитчьэринэ чинит пэкуле пилгытчиткуйвынинэт, ыпаннэнат.
Кэԓьэӈинӄэгти рыгъевнинэт ынан, эʼптэ ырык ытԓьамэл нывэтгавӄэн: Вай аʼттав лыгэн гынникӄэй тынмыгъан!
Эвыр-ым ӄутти лылякыкватэты ӄамэтваӈӈогъат.
Люур ытри аʼнӄатыӈӈогъат, нытэргатӄэнат.
Нинивӄинэт ӈинӄэе: Ӄынуркыниткы, аʼтавлыгэн пысӄунгынникӄэй!
Эӄитчьэри кэԓьэмил чинит нывэтгавӄэн.
Эʼтки аны нытэргатӄэнат кэԓьэӈинӄэгти: Эӄитчьэринэ валяйӈа тэӈэмкэгынмытчиткутэ тымытконэнат.
Ынӄо ытлён рагтыгъэ.
Тургинэт эӈинӄэйкэ инэнтэтыԓьыт эмнуӈкинэт итык тыткунэт.
Китъам мытъытвыӈгъэк.
Ӄинэтъытвыӈги!
Ытлыгэ нинивӄин экык: Вэнлыги чинит Эӄитчьэри тьытвыӈгъи въэе, ынӄоры-ым ыʼтвыԓьэтгъи.
Ӈоонӄо ытлён нъытвыԓьэтӄин.
Ыннэн мэмыл ԓьунин, тымнэн ынкъам йыӈэнин.
Люур ԓьунин, эвын энмыткынык нывакъотваӄэн каԓьайӈын, егыт мимлычыку аӈӄак: ынӈин нимлывичвэтӄин.
Каԓьайӈын иквъи: Мынувичвэнмык!
Кэлы натчыӄэн, ванэван намэчатгъан, вэнлыги нывытрэтӄин, ӄынур ӈагчыӈын.
Натчыӄэн Эӄитчьэри — лыгэн кэԓьэк кыягпытвыгэӈкы нынъэлӄин.
Таӈъотчой нинэлӄырирӄин кэԓьэтэ.
Нивӄин: Гынмыеп тъычечыпонтоӄаатыркын!
Кита ынръаӄ-ым мынпонточет!
Эӄитчьэринэ гылгыӈӄач йымнэн уккэнчи, мэмылен ӄэчеэръын ымыԓьэты йытонэн, ратчок ёнэн, ӄол гыргоча нэмэ уккэнчи йымнэн.
Ӄытгъи каԓьагты.
Кэԓьэтэ ивнин: Арычгатгъэ ӈинӄэй.
Нэнаваляткоӄэн кэԓьэтэ, уккэнчи нытъаетчаӄэн.
Вылгынанӄыԓьэгыт!
Кэԓьэтэ рунин понты, нивӄин: Эк, эʼптэ гынраӄ!
Ӄонӄытваляӄая кит-кит нинэнйиӄин.
Каԓьайӈын ныӄулиԓьыруӄин: Наӄам гым игыр люнтъыле.
Ӄынвэр Эӄитчьэринэ рытрасӄычаннэн.
Кэлы въэӈӈок эʼптыткугъи.
Люур ынан ԓьунин кэԓьин ыʼтвыԓьын.
Кэԓьэт люур иквъэт: Ыргынан иʼнныпитэ нэтэгрыгъэн, нэнвэтгъэн.
Эӄитчьэринэ ырык иʼнныпитэ тэгрынин кэԓьэтвыԓьын.
Люур ыʼтвъэт атчатгъэ.
Аны колё люур аӈӄы ёоʼръочгатгъэ, мимыл айычгэръотчатгъэ.
Въэйъытвыԓьыӄэй ӄынур въаглыӈын, айычгэйӈа аӈӄачормэты рыноманнэн.
Ӈыпэгъи, эквэтгъи амноӈэты, ԓьунин амран, рэсӄиквъи.
Ынкы ытлён нытвэтчаӄэн амрак.
Аны люур вай пэнъёлгын авылӄэнатрыкыԓьэн вытрэтгъи.
Ынӄо люур ныпинтыӄэтӄин кэлы, нивӄин: Рэӄэ яраӈы нэрэсӄивын?
Эчги левыт пинтыӄэтгъи гынонпэнъёлгэпы, Эӄитчьэринэ иʼнныпитэ тэгрынин.
Люур ытлён ынкы яалятгъэ, пэнъёлгык нэмыӄэй рылгъэ.
Ынкы ивтыл ӈирэӄ илкынпыӈэвӄэгти, кэԓьэнпыӈэвӄэгти нылгэпычвэтгавӄэнат: Ӄол-ым вэнвынмыкэн, рыпытвынтаннэн гылгын, ынӄо-ым йымнэн, аймак румкэвнин.
Люур кэԓьэӈэвысӄэт мэӈӄо етгъи, иквъи: Эпэӄэй, ытлён наʼм ынраӄ мэливыԓьуԓьивыԓьигыт?
Нывитӄийгыт, тъыръэгъэк тъыливыԓьугъэк!
Ынкъам ӄыетгъи эӄылпэ, эʼтки ӈоты аʼтвкэвма варкын.
Ии, трэетгъэ, ытръэч ӄытипъэйӈэԓьэчвэркын, ынан ӄулигйит трэетгъэ!
Эквэтгъи ӈэвысӄэт, пычвэтгавтомгын — ынпыӈэвӄэй тымнэн Эӄитчьэринэ, ынӄо ӈытогъэ.
Йъонэнат эʼйӈэвыткуԓьыт, ымыԓьо ынкы тымнэнат, рагтыгъэ.
Ытлыгын, ытля энмэч галгэчелгылылявленат пэгчиӈэтэ, нычимгъуӄинэт: Эӄитчьэринэ ивнинэт: Китъам ынраӄ-ым мыӈэвыллепыткугичигъэк.
Ынӄо ытля ивнин: Эквэтгъи.
Эмнуӈкин чавчывэн нымным йъонэн.
Ыʼттъыётраԓьэн ӈирэӄ ӈээккэт нытваӄэнат, яатраԓьэн-ым ыннэн ӈээкыкраԓьэн ӈирэӄ ӈээккэт нытваӄэнат, ӈъочьын.
Люур вай ыʼттъыётраԓьык рэсӄиквъи мэмылӄай.
Лыгэн мэмылӄай нылеӄин.
Этынва намӈылён: Чамъам ӄорайпы рэлейвыгъэ.
Ынӄэн ӄэптин ӄытрагыткы, ӄыпиӈинмытӄуквыткы!
Ӄэптин натрагъан, нэнмытӄувын.
Ӈытогъэ мэмылӄай, яатрагты ӄытгъи.
Энараԓьэн ӈъочьэн ӈээкык иквъи: Ынкатагнэпы ынӈин-ым ӄорагты нылӄытӄин амӄынъычо мэмылӄай.
Тытыл никвыӄин, ӈэвъэнлыӄыле ытлён тиӈутэ нинэнтыӄин, ӄэлюӄ-ым мэмыл.
Ынӈин яатраԓьа эʼнӄу люӈылгэ нэнтыгъэн мэмылӄай.
Ӄынвэр иквъи: Наӄам ытръэч ӈирэргэри ытри ытлыгыӄэй, юрэӄ пэлӄэтыркыт.
Ёпаннэнат.
Ытлыгэ ивнин: Мэвын мэӈӄо ӈэвысӄэт нъыԓьугъэн?
Лыгэвиръэ ӄытгъи Эӄитчьэри, тэнуйгэвиръыт пэлянэнат.
Лыгэн-ым оʼравэтԓьан пыкиргъи нымнымык, нэмэ ыʼттьыётрайпы тагъэ.
иквъи ытлыгын.
Ынӄоры рэмкын рачвыӈгъат: гэкэӈэ чымӄык.
Эӄитчьэри-ым чейвэ.
Аны эквэтгъи ӄлявыл, колё гэкэӈыԓьымкык рээн яачы нылеӄин.
Каврантатыӈӈок гэкэӈыԓьэ нъатчагъан чейвыԓьын.
Ынӄоры гэкэӈыԓьыт эквэтгъэт.
Эчги каврантатгъат, Эӄитчьэри аны гакытгынтатлен.
Гэкэӈыԓьык таӈъыттъыёл пыкиргъи.
Эʼргынрэ ӄутти ӈэвысӄэтти, пиӈмытӄувыԓьыт, нэмыӄэй вэтчатгъат.
Ынкъам ынкы нытваӄэн ынин ӈэвъэнлыӄыл.
Наӄам Эӄитчьэринэ ытръэч тиӈы нинэнрыӄин.
Галягты ынан левтык кэӈкэлтивынинэт пиӈинмытӄувыԓьыт ӈэвысӄэтти.
Ытръэч.
Энмэн гатваленат ӈирэӄ йичемиттумгыт: ынпычьын, ынинэлын,— Кайом ынкъам ӈинчьэн ытлеӈи — Ӈэскэрултын.
Ытри нувичвэтӄинэт аӈӄачормык.
Ӈинычьэ ытленъютэ нинэнрыӄин выёвэ.
Ытлён нылвавӄэн выёткок ыяагты.
Ӄынвэр ӄытрирэгъи ынӈин увичвэтык.
Ынан ынинэԓьын ивнин: Кэтэм ырык гыргоча ныгаляӄэн ивырвин.
Ӈэсӄэрултын чит выёткоӈӈогъэ эвырвэгты, ытръэч-ым ынпычьэ ынинэԓьэ аʼрэнэн ытлён, энмэн авнавъёпка гатле.
Лёӈвалёма рыннин ынинэԓьын, выёмнэн ивырвин.
Чеӈыттэтгъи гатле ынкъам аранма тэкэм ӈэнӄайыткынык иргъи.
Ӈинчьэтэ камчечытвама кыплысӄычаннэн гатле выёта, рыръэчумкэвнин ивырвин иʼтын выёта.
Эӄылпэ лёӈыгтота рыннин Ӈэсӄэрултынэ рылгылгын, люур авэтывак ивырвин риӈэсӄычетгъи, ынкъам рэквэтэвнин Ӈэсӄэрултын ыяагты, ынык кытчыгъёлгэты.
Эʼрыкут Кайомына кытгынтыпэнрынэн ивырвин, ытръэч лёнйъота рыннин.
Ивырвин вакъогъэ кытчыгъёлгыткынык ынкъам ивнинэнэт ӄэйивырвиӄэгти: Ӄулилыръугъэт ӄэйивырвиӄэгти кынмал: Этъо ӄулилыръугъэт ӄэйивырвиӄэгти, нэнвэнтэтынэт иʼӈъиӈыт ынкъам тэнмавымгогъат пэнрыткок.
Лылет рыпэт ыргинэт талвачелгата нитӄинэт.
ынкъам тэнмавымгогъат пэнрыткок.
Лылет рыпэт ыргинэт талвачелгата нитӄинэт.
Чеӈыттэтгъи ӈинӄэй, айылгавыӈӈогъэ.
Авэтываӄ тиӈусӄыченнин рылгытлыӈын, кыёчгыткогъэ ынкъам ралесӄычатгъэ аӈӄагты.
Ынкы ытлён въэныӄэю нъэлгъи.
Ытлён эӄылпэ эквэтгъи ынэнаԓьэты.
Колё гакоргавлен аймавма Энчьавэгты, эчги ӈытоӈӈогъэ мэмлычыкойпы, ытръэч-ым ынкэӄэйык пэнрыткогъэ ивырвин.
Иӈӄун ивырвэ эвнэпирикэ нынтынин, ытлён энмо нъэлгъи.
Энмэн-Равыкво.
Ынпыянва ӈоткатагнэпы ӄонпы лыги нылгыӄин ынӄэн лымӈыл, чама ӄонпы гырэпык ныяаӄэн, нытвыӄэн нананагты, энмэн эʼтки авалёмка вак.
Ытръэч.
С. Ёӈавъёчгынэн ӈэвъэн нылгиныгтиӈӄин, энмэн нынны Варэӈӈы.
Ганымытваленат Ёӈавъёчгынтэ гэӈэвъэнэ, наӄам уйӈэ энараԓьыка ымы тъэркин ӈэлвыл.
Ёӈавъёчгынэн ӈэвъэн нылгиныгтиӈӄин, энмэн нынны Варэӈӈы.
Ӄол итгъи лыгилвэӈэлвыл тагъэ Ёӈавъёчгына ӈалвыԓьэпы, лыгэн-ым таӈымыԓьо ӈэлвыл рэквэтэвнин.
Ёӈавъёчгын аӄаака нъэлгъи, ӄэлюӄ-ым ымы эвиръылӄылкэ, этэйӈэткэ.
Ёӈавъёчгын колё ныкэтгуӄин, нымлыӄэн, ӄонпы нэнанмыткоӄэнат кытэпат чама лыгилвэт.
Мэчынкы ганымытваленат.
Ӄол итгъи Ёӈавъёчгын рагтыгъэ ылвагэленвэпы, эвын уйӈэ ярак Варэӈӈы.
Нъатчаԓьатӄэн.
Люӈъетэ ӈэвъэн.
Колё капчачаквъэ.
Ымъылёӈэт таӈлымынӄо нэнарэрӄэн, ӄонпы нэналвавӄэн ԓьук.
Ынӈин тъэче кивыткугъи амынан.
Ӄынвэр тэӈвысӄэквъи энарэрык.
Яраӈы тэгнымэйыӈӄин тытлёпыԓьаннэн камлелы, ымы ёроӈы.
Вакъогъэ чотыткынык, нъэгнотытваӄэн, нымуӄэткуӄин.
Люур тытлякагыргэпы челгырэӄок эвыӈӈой: О-ок, аʼмын Ёӈавъёч, нырэӄигыт, нымуӄэткуйгыт?
Эӄуликэ ӄытваркын!
О-ок, аʼмын-ым чит ейвэче гыныкы,— ивнин риӄукэтэ Ёӈавъёчгын.
Ёӈавъёчгын вакъотанкавӈатгъэ ынкъам иквъи: Кита ев-ев, Нутэӈэвыт, нэмэ рэӄын ривӈыркын?
Челгырэӄок нылгыӄин Нутэӈэву.
Нутэӈэвыт иквъи: Аʼмын-ым, Ёӈавъёчгын, итык-ым гымнин нинъэйвын нъыркылеркын, мэчынкы нъытвагъан.
Ӄытэйкыгын ёмроттэн тиӈур эвыр ӈирэӄ мъэмит.
Ӄыръэтгыпгын Варэӈӈы, митъэлыги танӈармачьа гэнгынтэвэтлин ынкъам игыр ӈэнку варкын.
Такамръэтык ичгуйгык варкын танӈэн ръэтайпын, ынанъаё рэвытрэты.
Эченур ӄытанчамэттагын, эʼтичгын нылгэлӄин.
Эвыр ӄэгнэвмич рэнъэлы ӄылӄэгнэквын, эвыр рилюԓьэтыркын — ӄыӈирэӄэв.
рэнъэлы ӄылӄэгнэквын, эвыр рилюԓьэтыркын — ӄыӈирэӄэв.
Эргатык Ёӈавъёчгын эквэтгъи.
Нутэӈэвыт яраԓьо пэлятгъэ.
Ёӈавъёчгын гурэтылелин, ӄынвэр вытрэтгъи ичгуйгын, ынкы нымъэлиԓьэтӄин ръанотачгын нымэйыӈӄин.
Лыгимэрынрэӄэй чамэттанэн, колё нылгэлӄин, наӄам йынйына нывъентоӄэн, йилиил-ым лыгэн йынйынэн — ынӄэн энмэн танӈэн ръэтайпыӈ.
Эчги рэймэвнин, аны ӄэгнэвнин, рыпыткэвнин, пэӄэтатгъэ.
Нэмэ рыӈирэӄэвнин, таӈынмынэн.
Йъонэн.
Ынӈатал ынӄэн алваӈ ваԓьын кэлы, ымыԓьэты гарыглен, лыгимэйӈывэгыԓьын, майӈыванныԓьын.
Ёӈавъёчгын рымагтэты эквэтгъи, нэмэ гурэтылелин.
Ӄынвэр вытрэтгъи нымным.
Ымыԓьо ярат тэӈилгырэтэмыԓьыт.
Ыʼттъыёлраԓьо нитӄин мачьянра, аръаля нымэйыӈӄин яраӈы.
Ёӈавъёчгын чичеквъи.
Эвыӈан ынӄэн танӈармачьэн яраӈы.
Авытрыкэгты ваԓьын ваны ынан ԓьунин.
Ынкы тинэнвулӄытвинин.
Волӄытвэма таӈамалваӈ ваԓьыт ӈэвысӄэтти наймыԓьатӄэнат.
Ёӈавъёчгын ӄонпы майӈырайӈэты нытлепӄин лыги нинэлгыӄин ӈэнку ваԓьын ынин Варэӈӈы.
Талватотъавтагнэты нымкыӄин ёкват нывакъоԓьатӄэнат гытгык, наӄам ныкоргъав нъэйӈэӄинэт.
Люур Ёӈавъёчгын ёквано нъэлгъи, нэмыӄэй вакъогъэ гытгык, ӄонпы нъэйӈэӄин: Варэӈ-го-ок!
Варэӈ-го-ок!
Наӄам ынанмайӈычьо нитӄин ёкваёк, ымы ынанэргъайӈачьо.
Танӈармачьыйӈын, кынмэчыку вытрытваԓьын, чечыԓьатыӈӈогъэ.
Нивӄин: Ынръаӄ ӄол ёкваё алваӈ эʼйӈэркын.
Ленытэӄ-ым Ёӈавъёчгын етгъи.
Лыгэнъури миӈкыри рыннин ръэтайпын, алымы аӄанмыӈ ваԓьын?
Варэӈӈы ынанъяачы аймыгъэ.
Эвын нытэнтутъэвӄин.
Наймыйыръатӄэн, люур койӈыӄачайпы чыпъынтогъэ ёквайӈын энмэн Ёӈавъёчгын.
Гэлгичеӈыттэтлин Варэӈӈы, мэрынрэ иквъи: Ок-кой, ынраӄ иаʼм етгъи, ытлён танӈа наранмыгыт.
Ёӈавъёчгына ивнин: Вынэ амъатав тыпкирык, колё аʼӄармагты ваԓьын ръэт тырмагтын, энмэч эӄылпэ ӄыӈэлӄиквъи.
Варэӈӈы нэлӄиквъи ёквак, чыпъэтгъэт, гынонгыпы чыпъынтогъат.
Камлелы ырык ёквамкиӈыт.
Риӈэгъэт ымыԓьо ёкват.
Ныкирит риӈэмъетгъэт ынкъам Варэӈӈы эмрынгиитэ нийӈэӄин ёквата.
Ӄынвэр пыкиргъэт ярак Ёӈавъёчгына.
Нутэӈэвытынэ нэмэ ивнин Ёӈавъёчгын: Митъэлыги ръэтгыпыԓьыт рэенӈыт, етъаӈ ӄытваркын.
Ёӈавъёчгын таӈамӄынэргатык тэӈэмкыргуттэ нуӈэлыԓьэтӄин.
Варэӈӈы ытри Нутэӈэвыт нувиԓьэтӄинэт.
Равролмык нэтэйкыгъэн рыгъёлгийӈын атчынвылӄыл Ёӈавъёчгыргэн гэӈэвъэнэ.
Пыкирмич танӈыт, Нутэӈэвытынэ ивнинэт Ёӈавъёчгынтэ: Ӄатчысӄэвтык, ӈаан танӈыт пыкэрыӈӈогъат.
Атчыгъат Ёӈавъёчгынтэ.
Пыкэтчыкэвма, танӈыт нырымъэйӈэӄинэт: Авач!
Авач!
Ёӈавъёч, вай мытынмысӄэквыт!
Пыкэтԓьэты ӈытогъэ Нутэӈэвыт.
Танӈармачьа пынлёнэн: Эʼми-ым вай Ёӈавъёчгынтэ гэӈэвъэнэ?
Нутэӈэвытынэ ивнин: Ӄун нэмэ гэлвэгилилинэт, итык эвын-ым ятыӈӈогъат.
Виин мынӄамэтваркын!
Ӄамэтваплыткок ичгичивыԓьыт лывавыӈӈоԓьыт танӈымкиӈыт йылӄэтгъэт.
Атчьатыӈӈок танӈармачьиӈа ивнин Нутэӈэвыт: Эвыр рининиӈыт Ёӈавъёчгынтэ, ӄыныгъевыткуги!
Эчги таӈымыԓьо танӈыт йылӄэтгъэт, Нутэӈэвытынэ эʼйӈэвнинэт Ёӈавъёчгынтэ.
Лыгэӄылпэ ӈыроргарэ ярак камлелы нэтрилынэт уӈинэӈэт ынӄо найыныпын.
Аны колё тэӈкыргуттыт гэнлетръулинэт.
Танӈымкэӈыт вытку тылвэ ныгъевӄинэт.
Лыгэн ӈытоԓьыт Ёӈавъёчгына нэнатынпыӄэнат пойга, наӄам ынан ымыԓьо танӈэн ирвыт гэнумкэвъюулинэт.
Ынкы нэмыӄэй гэлвылин танӈармачьиӈын.
Ынӈин нэткун танӈэн ииррьэт.
Ёӈавъёчгырык элвэԓьин яраӈы нэтэйкыгъэн, колё тагнымытваӈӈогъат.
Ытръэч.
Лурэԓьыт нымӈиӄинэт.
Мыӈэсӄэвыӈӈок, таӈымыԓьо нэнэнэт ыннанрак нэнтынэт.
Мыӈэгтыгъат ытри Ԓьорагты.
Ейвэлӄэй-ым ӄол нэнэнэрык рээн нытваӄэн.
Ынкы вай-ым гатаросӄынленат, эʼптэ нымӈиӄинэт ныкитэ.
Аны ныӄулиԓьэтӄинэт!
Нинивӄинэт ейвэлӄэе: Аны, эӄуликэ, кэԓьэтиӈуркынитык!
Ымыԓьо нэнэнэт авалёмка нитӄинэт.
Йъэлыги пытӄылым рымагтэты ныгаймавӄэнат.
Нъэӈойпэвыӄэн ейвэлӄэй, тэнӈу нылгивыӄин.
Вэнлыги лыгэн нылеӄинэт, ӄынвэр кэԓьэтиӈугъэт.
Аӈӄакаԓьайӈын гэтиӈулин, ытлён гэттэтлин.
Кэлы уйӈэ эԓьулӄылвытрыкыԓьин, таӈымыԓьэты кырвэрыԓьиӈын.
Ейвэлӄэй танойгытвэтъёлгэты гэттэтлин.
Ынан нэнэнъэчьулгыӄэй гэймитлин.
Танойгытвэтчыӄогты ытлён гэрэлин, гэгынтэвлин.
Каԓьайӈын гывагъэ тытлык, амъелычгын нинэнъылиӄин.
Таӈымыԓьэты ӈан ынан руйвынинэт кымиӈымкын.
Эмъэнӄэвэ-ым ӄутти ытръэч гэгнунылвийвылинэт.
Эчги ӈоон елыӈым нинэтиӈуӄин каԓьайӈа, ейвэлӄэе нинивӄин: Вынэ вай гым лёӈынма инэнтыгъи!
Эчги кэԓьэтэ нинэнъылиӄин елыӈын, ейвэлӄэе нинэттъыттыӄин гырголяйпы.
Ӄынвэр энрэсӄивэткэ рытчынин.
Каԓьайӈын высӄырэк ӄынвэр-ым ченэт ванвэты рагтыгъэ.
Ейвэлӄэй-ым виригъи ынкъам аʼтчаӈӈогъэ оʼравэтԓьарыкы.
Пыкитръугъэт мыӈэгтыԓьыт.
Уйӈэ кымиӈымкын, ӄутти ытръэч чивыпытти гэгнулинэт.
Эргатръок ымыԓьо иквъэт: Эʼптэ кита-ӄун, мынтэнэнэнэӄэйӈымык.
Ейвэлӄэйигыт-ым, рэӄын гыт риквъэ ынкъам мури ынӈин мытритгъэ!
Ейвэле нинивӄинэт: Ӈэвэӄ-ым нинивигым.
Эӄуликэ, кэԓьэтиӈуркынитык!
Ныркыпчевэгым, нъэӈойпэвэгым!
Ынӈин-ым мынинмык кита-ӄун!
Ии!
Пойгыԓьымкын тытлык гатчыръоленат.
Аны рэмкын ныӄулиԓьэтӄинэт, лыгэн пэнинэмил ныӄулиԓьэтӄинэт.
Пэнин-ым каԓьайӈын гэттэтлин.
Ӈинӄэе нинивӄинэт: Эӄуликэ-ым аны, кэԓьэтиӈуркынитык!
Лыгэн нэӈъойпэвыӄэн, нынгэргэвъюуӄин.
Эчги тытлык пыкиргъи, аны напойгыпъёгъан, нанмыгъан каԓьайӈын.
Ынӄо лыгэн тэлпыгъи.
Ытръэч.
Энмэн ганымытвален ыннэн ройыръын.
Ынкы гатвален ейвэл.
Ынӄоры ынйивэ ытлён ралӄаӈынвык гапэлялен, ыʼтвэ ялгытгъат.
Эвын кыеквъи ейвэлӄэй — гъытвыткынатленат.
Чит ытлён кытгынтатгъэ, чит ыʼтвык инэнрэтгъи, ынйивэ лыгэн тэвэнаӈата кэгынмык кыплынэн.
Тэргатгъэ ӈинӄэй, пэлӄынтэтгъи.
Ынӈин ытлён ралӄаӈынвэпы нычейвыткуӄин, нытэргатӄэн.
Волӄытвэма, тиӈучьыӄэй ԓьунин, нинэнрыӄин ынкъам панэна ралӄаӈынвэпы нычейвыткуӄин.
Люур риӄукэтэ йъонэн, ивнин: Ынръаӄ нырэӄигыт?
Ӄун вай ынйивэ йылӄыԓьигым ралӄаӈынвык напэлягым.
Чит тинэнрэтгъэк, тэвэнаӈата энаркыплыгъэ, — ейвэле нэнавылгыпӄэн тиӈучьыкэе рэӄокалгын.
Илкин ӈотӄэнаӄай рэӄыркын волӄытвэмачы, емгымгыргыӄай!
Вынэ лыгэн гыныкагты!
Мэвын нинъэтэтӄээтын!
Вынэ ӄэйвэ, энмэч ӈоонрэ вай мыныткивысӄивмык омъянвэты!
Тиӈучьыӄэй ейвэлӄэе тиӈуру тэйкынин, мъамэлгын-ым уттин.
Ынӄо ытлён риӄукэтэ нинэныгъюлевӄин тиӈурыткук.
Ӄынвэр, ӈинӄэе пчиӄэт тымыӈӈонэнат, ӄынвэр рэвымрэвыт, милютэт, рээн лиглиг мэӈӄо нинэрэтӄин.
Ӄынвэр, ейвэлӄэй мэйӈэтгъи.
Рэӄокалгын ынан пиринин, ӈэвъэну лыгнин.
Ынӄо ытлён чинит татэӈорыӈӈогъэ, ылвоԓьатыӈӈогъэ.
Ынӄоры ӈирэӄ нэнэнэт нагтонат.
Нылвэгилиԓьэтӄин ейвэл, энмэч колё гамайӈатычгатлен.
Ӄол итык ытлён ылвагэленвэпы пыкиргъи, эвын ёроӈы гэтэйкылин.
Ӄамэтвама, рэӄокалгын ылвэнэлгылпынитык рымагты нэтчетатӄэн, ныпирӄыгилиӄин, нивӄин: Мэй, тымкылевтин яраӈы?
Ии, вынэ нымэлӄин игыр вай.
Итык ынйивэ гэнинтыплыткуйгым, итык мачынан.
Ынръаӄ нувичвэтӄинэт ынкы нэнэнэт.
Ылвагэленвэпы пыкирык, нинивӄин ӄлявыля ӈэвъэн: Аʼмын ӈан, мури чит тэленъеп ынӈин нувичвэнмури!
Ӄун мэлынӈин,— риӄукэтэ татлыгнэн.
Ӄол итгъэт пэляткоԓьыт ынйивыт иквъэт: Аʼмын ӈан, ытлывъён ыʼмрилти кита-ӄун мынъёпатынат, эплеэн миӈкэмил элгыпэрагъат, лывэкатъягъат.
Ӄытгъэт-ым, люур нэԓьугъэн нымным, иквъэт.
Ынръаӄ, ӈаанӄэн миӈкэкин нымным?
Найъогъан, пыкиргъэт.
Ӄлявыля ивнин ӈэвысӄэт: Вай рэмкыԓьыт!
Ӄувигынэт ынкъам эвыр мимыл етъаӈ имйыръэткин ынпыначгэн!
Ынӄо ынпыӈэвӄэй эвыӈӈогъэ: Емгым аʼмын, ынтыён вэгыт ымы плекык аʼлянторкыт!
Ныкэтԓьаткэн рэӄокалгын, ныкитэ нъурэвӄин оʼрагты нывэнвымэрэнтываӄэн.
Расӄыткынык, утъымык угнэлгыӄэй нынэллетытваӄэн.
Люур иквъэт рэмкыԓьыт: Эʼэ вай, ынпыначгын имйыръэтгъи, кита мимыл ӄыгтыгын!
Лыгэӄылпэ ӈытогъэ ӈэвысӄэт, лыгэн люӈимлынэймэвэ итгъи, ӄытлыги, риӄугнэлгыӄэй йыпысӄэвнэн.
Аʼтчак лывавык, ыʼвэкуч ӈытогъэ.
Люур иʼрэкэӈкэлетгъи расӄыткынгыпы рэӄокалгын, лыгэн налгыӈойӈын эвкы.
Ӄытлыги, ынӄэн рэӄограгты рылысӄэквъэ.
Ытлён налгыӈойӈэпы ӄлявыля аʼрэнэн, нинъэйӈэвӄин.
Люур рыԓьыпэннин ӈалгыӈойӈын, ивнин: Э-эк, ӄыетги, мынрагтымык!
Тэӈвэгычьык ыʼнынӈавтыӈатгыт!
Ынӈин ӄлявыля тэгмэтэвнин эʼйӈэвкы риӄуӈӈэв.
Ытръэч.
Тэлмийӈын ганымытвален гэӈэвъэнэ ынкъам гэӈирэнкымиӈэ.
Ӄонпы тилмэ нинэривлыӄин ръэв.
Ӈэвъэн этлы энантымӈэтвавкыԓьэн: ӄонпы нытэкичгымигчирэтӄин, нэлвэтӄин.
Ыʼвэкуч ӈэвъэнэ нинивӄин: Аʼмын, кита ӄыпагэ, мэчынкы ыллён тэтэкичгыӈык, ӄыпагэ.
Аʼмын, вэлер лымӈэ ӄунэче трэквэтгъэ, тривинигъэ.
Эквэтгъи эвэнэнвэты тилмытил.
Ӄоленымгыпы ырыкы ӄытгъи ӄол тэлмийӈын.
Ӈоон ярак ӄача рыров вакъогъэ, иръытвыгъи ынкъам йъонэн тэкичгымигчирэтыԓьын.
Ӈэвтилмэ пынлёнэн: Какъом, нырэӄигыт ынръам?
Эʼмъим гынин ыʼвэӄуч?
Гивинилин.
Нырэӄигыт-ым?
Вынэ нэнэнэт тургинэт тыгтынат.
Э-эй, вынэ ӄырым мыйылгыт.
Ыныкит эйылкэ ринэнтыгъэ, вай-ым транмыгыт.
Э-эй, вынэ ӄынрагтатгынат.
Рыкэргыпаннэнат нэнэнэт, ынӄо-ым йылнинэт ыныкы.
Лыгэн пирининэт, рыгчыко ёнэнат нэнэнэт, ынӄо вэтчатгъэ, ӈан лыгэн тыргочагты эквэтгъи.
Этъоӄааӄын ӈоон ининигъи тилмытил, ытлыгын нэнэнэргин.
Эвын етэвчывэптыйӈын нинэнрыӄин.
Ӈэвъэн-ым пэнинэк нымигчирэтӄин ывэрак.
Ӈэвъэн ивнин: Вынэ тырэнпэмэквыт, алва ӄылеги, ӄырэги, тырэнпэмэквыт!
рытрилнин.
Иръытвигъи, ынӄъом ӄыриннин ӈэвъэн.
Ԓьунин ыʼвэӄучитэ.
Ӈэвъэн-ым ивнин: рытрилнин.
Иръытвигъи, ынӄъом ӄыриннин ӈэвъэн.
Ԓьунин ыʼвэӄучитэ.
Ӈэвъэн-ым ивнин: Авалёкыԓьэгыт иаʼм?
Ӄун гыт авалёмкыԓьэгыт.
Нэмэ ӈэвъэнэ ивнин: Ынӄэн ӄун-ым тивыркынигыт, люрэӄ гэлейвыԓьэтэ мэӈӄо.
Лым-ым гэнэнэнэтэ мытратвагъа.
Нэнэнэт ӈан тилмэ рэквэтэвнинэт.
Ка-акомэй!
Вынэ мыръэтгыпынат.
Уʼрэмиӈкыри эквэтгъэт?
Ӈан-ым ӈотӄо лыгэн уʼрэӈэнри.
Элвэԓьинэтэ авэръэпыгъэ ынкъам ӈан лыгэн кытгырголягты риӈэгъи.
Ӈэвъэн нинивӄин: Миӈкэмил урэԓьу гагырголятлен?
Ынӈин-ым ӈан урэԓьу гагырголятлен.
Аʼмын-ым ынӄоры эквэтгъи.
Люур яраӈы ԓьунин ынан, аны ръавыквыйӈа ранмынатрыԓьиӈын.
Выквыт, коԓьом выквиӈыт.
Пыкэтчыӄэвэты, вакъотылягты рыпэмэвнин яраӈы, ранмынатрыт таӈамӈоонко иргъэт, ымы рэтэм йыннин.
Иръытвигъи, ынӄо ӄытгъи.
Этынва ивнин: Како, мэӈӄокэнайгыт?
Ыллён вытку гынан ынӈин яраӈы рытын.
Миӈкыри нылӄытигыт?
Вынэ нынананарэрэгым.
Э-эй, элымӈэ нынананарэрэгыт.
Ыллён ӈан гымык ынинэԓьэ айвэ ӈирэӄ нэнэнэт нинэнрыӄинэт.
Ӈан галягъэ.
Ынкы ӄырым ӄыпкирги.
Рай ынкы-ым эмгынунык варкын ылвайӈын.
Ӄэлюӄ-ым ӈоон егыт энаратралеты варкыт нутэсӄык.
Ыныкит ӈан ӈутри нывнынтатӄэн, лыгэн имыръэнут галятыляԓьын нэнанмыӄэн.
Ымы ынӈин нэрэнтыгыт, ынӄоры-ым ӈоон нъимпыӄин.
Аʼмын-ым ӄун миӈкыри, мачынан вынэ мэквэтык.
Ӈан риӈэгъи.
Ӄэгйипэ, ылвайӈын колё нымэйыӈӄин ынкы нытваӄэн.
Вай майӈырынныԓьиӈын ӈан нэймэвӄин, ӄэйгипъэм нывнынтатыԓьатӄэн ӈоон тэӈэӄылпэ.
Тилмэ, тыляма, гытолгэпы вэгылкунин, ӈан рыриӈэвнин, ынӄъом эквэтгъи.
Ынкъам вай нэнэнуткуԓьык нытваӄэнат ынӄэнат нэнэнэт лым ӄутти нэнэнэт гэюнрылинэт.
Ынкы-ым пичыгичиԓьылӄылти тармачьыӈыԓьэты.
Энаралык-ым яратъолӄайык винвыпкиргъи.
Пыкирык иръытвыгъи, рэсӄиквъи.
Ранмычыӈкы пэлянэн ылвайӈын.
Ынкы нынымытваӄэн ынпыначгыӄай.
Ытлён ныгытъытэвиминӈыӄин.
Ынӄэнат-ым рай нинэнтэрмэчьыӈэвӄинэт тэлмийӈа.
Рэсӄивыԓьын пынлёнэн: Како, мэӈӄокэнайгыт?
Вынэ вай нананарэтԓьайгым.
Вынэ вай нананарэтԓьайгым.
Вынэ вай мурык ярак ыʼттъыёча варкын яраӈы ынкы рай варкыт ӈирэӄ нэнэнэт.
Айвэ рыпкирэннинэт.
Ринъэквэтӄээнӈыт, ӈанӄэн ривиниӄээнӈыт, рэнтэвиминӈэнӈынинэт ивинийгу рытык.
Ынӄъом ӄлявыля ивнинэт авынраԓьыт: Аʼмын-ым рай ылвылю тыныпкирэтын торык роолӄылё.
Ӈытогъат ынпыначгыӄай гэӈэвъэнэ.
Аны ынӄоры гэлвэтлинэт.
Гувилинэт, элвэԓьин кукэӈы рититычьэтэ.
Колё гаӄамэтваленат, миӈкыри-ӄун гагтыгытъавленат.
Ынпыначгыӄая ивнин: Ынкъам ынӄэн рэлгинъэквэнӈыт.
Гым-ым ӄонпы гынрырэтыԓьу нинэлгыӄин.
Ыныкит ытри нивиниӄинэт, гым ванэван мыръэгъэк, ӄонпы нинэнъюйгым, нинэгитэйгым, микырык рыраӄавъёлӄылтэ.
Аʼмын-ым вынэ эвыр рэйыӄэнӈыт-ым, эвыр-ым ривиниӈыт, лыгэн кыйъогынат.
Вынэ-ӄун трайъоӈынат.
Ынпыначгыӄая ӈан гитэнинэт ӈытоԓьыт.
Пирининэт тилмэ ымыԓьо нэнэнэт, рырагтаннэнат.
Аʼтав чит ӄутти нэнэнэт ивнинэт: Туръим?
Ымы мури.
Ӈан ӈыраӄ нэнэнэт рырагтаннэнат ынкъам ынӄэн тымӈэтомгэн ӄутти.
Рырагтаннэнат, ярак рыпкирэннинэт.
Аʼмын-ым вытку пыкирмич йъонэн ынпыначгыӄая тэлмийӈын.
Ок, ынанкэнъым, микынэ эйминнинэт ӈан нэнэнэт.
Лыгэн-ым ӈытогъэ, ӈан-ым риӈэгъи.
Ӈан эквэтгъи панэнагты, ӄыриннинэт.
Аʼмын пыкитчыӄиквъи тэлмийӈын.
Ӈаргын кытваӄэн авынраԓьын.
Ивнин энмэн: Како, лым рэӄи?
Вынэ тынананантагъак.
Ии, вынэ ӄэймитгынэт.
Эвыр вытку рэйминӈынэт, ыныкит янор увикит мынԓьувылгынэт.
Лыгэн тымлягты увикит мынынтынэт.
Аʼмын-ым вай ӄлявыля ӈэвъэн ивнин: Элвэԓьин иръын ӄынъылигын, мыйпыгъан.
Рэмкыԓьын-ым вай ынӈэнваԓьэръыԓьын.
Ынкъам гымык алваӈ ваԓьын ӄынъылигын.
Алваӈ ваԓьын иръын ръылинин.
Ӈэвъэн нинивӄин: Митъэлыгъи вай ынӈэнваԓьэръыԓьын, ыннэн тэӈылгын мэӈин въик лыгэн мытрэнэрэнӈын.
Эвыр гым рэнанмыгъа, ынӈот ваԓьын тэӈылгын рэрэтгъэ.
Аʼмын-ым ӈоон ӄэйгипэ гырголятгъат, ынӈатал-ым гырголятгъат.
Рай гыргол гэтэйкэвлинэт.
Вынэ эвыр оратвак-ым тэӈылгын эрэтгъи.
Тылеԓьын вынэ ӈэвъэнэ нэнъатчаӄэн.
Лыгэн эвыр йъэнкы иргъи — йъонэн.
Эвын ынӄэн рэмкыԓьин тэӈылгын.
Лыгэн ӄээӄын вак люур ӈоон нэрэтӄин.
Ӄутынъэм кылетэ нинэнтыӄин.
Йъэнкы иргъи, эвын гатаӈынмылен.
эвыр йъэнкы иргъи — йъонэн.
Эвын ынӄэн рэмкыԓьин тэӈылгын.
Лыгэн ӄээӄын вак люур ӈоон нэрэтӄин.
Ӄутынъэм кылетэ нинэнтыӄин.
Йъэнкы иргъи, эвын гатаӈынмылен.
Уйӈэ вагъэ тэрмэчьытилмытил.
Ытръэч.
Гымо С. Ынӈатал наӄам нылгэныкалготкоӄэн чама нылгинъыръыӄин.
Ганымытвален энмэн оʼравэтԓьан Гымо.
Ынӈатал наӄам нылгэныкалготкоӄэн чама нылгинъыръыӄин.
Гымо айвэ нотапынмэты гэлӄытигым, ӈэнри, миӈкы нутэсӄын гэтэлпылин.
Тыляма мытлыӈӄлеккэн кэйӈыт тынмынат!
Торгынан чамъам!
Эʼмъим гынин тымъёттэ кэйӈыт?
Эʼми ыргин нэлгыт, вэлер ыннэн нэлгын рэтын?
Гымо ынӈатал нотапынмэты ӄытык гэпэӈъивэтигым, ынӄэната гымнан ытръэч нэнанмэгым ынкъам нэнапэляйгым.
Валёмтык?
Варат танӈыткоӈӈогъэ, ытри чычеквъэт.
Гымо нэмэ ыʼръунтэтыркын.
Ытлён айвэ ёрочыко ыʼлёӈэт гарычгытвален ынкъам миӈкыри люӈылӄытыԓьын.
Гымо — ӄырымэн чит ынин нынны, ынин нынны гатвален Выквытагын.
Ӄынвэр варата ынӄэн нынны нантээватын, ытлён нъайӈавыӈӈон Гымо.
Аʼачек нъэнӄэтӄин ынӈин эʼйӈэвкы.
Ӄынвэр-ым кэквъи, валёмыӈӈогъэ.
Гымо ынӈатал нымлегым!
Гынмыл гытгыткынык лёӈпэӄэтата титык тыляма.
Гымык-ым яалеӈӄач тылеԓьын ынлыӈэв ӄонпы ныпэӄэттатӄэн, гым-ым люӈитъунтэтэ титык!
Алымы ытлён тыляма гытгыткынык ӄымэк левтычимэтгъи, ӄэтэв-ым ынпыӈэвэ винрэннин.
Гынык яалеӈӄач нынпыӄин оʼравэтԓьан нылеӄин, гынан-ым люӈвинрэтэ рытгъэн.
Гымо гэпэӈъивэтигым, гытгычормык ытлён тывинрэтын, ытръэч ытлён люӈивэ торыкы.
Ытлён нъыръунтэтӄин, ынпыӈэвэ-ым нэнапалёмтэлӄэн.
Эты ӈан гыт мэчыӈкы ыʼръыкэ, акалготкэка вэлет ыннэн ыʼлёӈэт нъитгъэн?
Гымнан гэмо мэчынкы эвытлым чамъам.
Гымнан гэмо мэчынкы эвытлым чамъам.
Чинит-ым аʼачек чемгъоӈӈогъэ.
Иаʼм ынӈин тивык, ривӈыт нъыръыӄин ытлён.
Ӈэвысӄэтӄэе ытлён ӄонпы тэнӈу нылгыӄин ынкъам тэӈимырэӄу нылгыӄин.
Гымо, ивкэ ӄъыръунтэтыркын, гэрэӄигыт айвэ гыт ынкъам миӈкыри гэлӄытигыт?
Ръэӈэвысӄэт гынан рэлгыӈын эвытлым миӈкы айвэ ԓьугъэн?
Вэчьым нэмыӄэй Гымоӈав ыʼръунтэтӈэвысӄэт гыныгмил ваԓьын рырынгиивын.
Гатанӈыткома, ытри ныгынтэвӄинэт, наӄам Гымо нанӈэнайпыӄэн ӈавысӄатӄайырыкы.
Нивӄин: Тыраталяйвынтык!
Аʼмын ынӈатал мэркычгыргыторэ!
Ытлён ынӈатал ымыԓьэты нычелгатӄэн ынкъам нываляркыляӈӈоӄэн танӈыткоԓьэты.
Вэлеркылеԓьын ӈэвысӄэтӄэйырык пытӄылым тэнӈу нылгыӄин.
Ок, аʼмын тырайъонтык!
Тыраталяйвынтык, янраӈавӄагтэ!
Ынӈин нытваӄэн мачамӄынъычо.
Гымо чемгъоӈӈогъэ, миӈкыри элвэԓьин нынны рытчык, ӄэлюӄ гэӄытчирэлин Гымоно итык.
Нотагты ӄытгъи, ынкы рырынгивнин мэлёталгын, иʼрэмйыԓьын омкэты, ивнин: Аʼмын, етти, Милютэӄэйигыт!
Вэчьым гынан лыги, миӈкы гымнин вагыргын варкын?
Вагыргын чамъам рэԓьуӈын.
Валёмэ?
Гымона чит тымыркынэн мэлёталгын, ытръэч-ым лывавнэн, ытлён эйгулеткыԓьин ырыткук.
Ярак пыкирык, ынан тывнэн вэтгав милютин: Гымнан игыт, нутэк вама, тынрынгиивын мэлёталгын ынкъам тымӈылёгъан, миӈкыри вагыргын гымнан мыԓьун, ытлён гымыкы гивлин.
Вытку ыʼръунтэтык рапаагъа.
Чит тынмыркын ытръэч-ым тылвавын, гынтэквъи.
Ынкатагнэпы ытлён паагъэ ыʼръуытэтык ынкъам калготкэк, ынан ԓьунин вагыргын, ԓьунин чиниткин нынны, варата рытээватъё.
Ытлён ынпыначга нымӈылёӄэн: Выквытаг, титэ ыллён раӈавтыӈгъа?
Вытку эвыр ринивӈытык торгынан, ынпыначгыторэ, чама-ым ӈэвысӄэтэ эʼӄу нэлгыркынигым этаны.
Ванэван моргынан эʼӄу мынылгыгыт, миӈкыри гыт тэӈытвигъи,— ӈэвысӄэтэ никвъэн.
нымигчирӄинэт ӈэвысӄэтӄэгти.
Ӄынрагтатгын мэӈин тэгъеӈу рэлгыӈын,— нивын ынпыначга.
нымигчирӄинэт ӈэвысӄэтӄэгти.
Ӄынрагтатгын мэӈин тэгъеӈу рэлгыӈын,— нивын ынпыначга.
Выквытагнына рырагтаннэн ӈэвысӄэтӄэй.
Ытри тагнымытваӈӈогъат.
Гивиӈитти галяк, ыргин уʼрэтгъэт нымкыӄин нэнэнэт.
Ытръэч.
Ӄол итгъэт нэрэтын нымнымэты ӄораймак.
Аймакык ӄача ӄонпы нылӄотытваӄэн илкыԓьын ынпыӈэвкэй ынкъам ынан винвэ мынга нинэгтыткуӄинэт чемыръотакэчгытъолӄагтэ.
Оʼравэтԓьата нупынъылийвыӄинэт, ынкъам илкыԓьын ынпыӈэвӄэй ныпэӄэттатӄэн.
Ӄырым микынэ ейвэчу нылгынин.
Ытръэч ыннэн ӄэйӈэвысӄэтӄэе, галятыляма, ԓьунин йъэнкы ваԓьын ынпыӈэвӄэй ынкъам анӈэнавэтгаквъэ: Иаʼм илкыԓьын ынпыӈэвӄэй упынъылиркыниткы?
Ытлён нэнрэӄэвтык?
Эвытӄэй нэмэ микынэ рай упынъылинин ынпыӈэвӄэй.
Люур ытлён таӈпэрааʼчеко нъэлгъи.
Эʼтйивчигъэт ӈэвысӄэтти, мэӈин ытлён нъэликэтын аʼачекэты.
Гым тръэликэты,— иквъи ӄол ӈэвысӄэт.
Вынэ ӄырым, ытлён гым тръэликэты аʼачекэты,— ивнин ӄутынэ.
Ӄырым мэӈин гымыкы нъэликэтын.
Эʼткиӈ тури!
Торгынан ӄонпы нупынъылийвытури гым, рыпэт нинэнтъыԓьэвтури гымнин увик.
Гымнан ӈаанӄэн ӈэвысӄэтӄэй траматаӈын,— ивнинэт аʼачека ынкъам рыԓьуӈэнин ӈэвысӄэтӄэй, ынык вириӈэтыԓьын.
Ытръэч.
Ганымытвален ынӈатал нылгэныпынчойвыӄэн ӈэвысӄэт.
Вэтгавыт валёмъёттэ варатгыпы ынан алваӈ нинэтчыӄинэт ынкъам энараԓьэты нэнатвыԓьатӄэнат.
Энараԓьо ынык гитлин нытэӈӄин гынниӈӈытыԓьын Мэмыл.
Ытлён-ым ганымытвален гэӈэвъэнэ, гатваленат ӈирэӄ нэнэнэт, ӈирэӄэв ейвэл.
Ытлён ылгу нылгыӄин, ӄынур чиниткин.
Эргатык тыривинигъэ аӈӄагты, гым-ым, мэйӈычьигыт эккэйгыт, ӄывинрэтыркын ытԓьагты ынкъам гыт, эккэйгыт,— иквъи Мэмыл.
Гым эргатык тыруӈэлы омкэты, чама ԓьувут мэлётагты йыпатъёттэ траёпанӈынат,— иквъи ейвэл.
Эвыр-ым рагтычьачаӈатгъа ынкъам раёатгъа, ынӈэ миӈкыри элӄыткэ.
Ытлён рэӄитувъигъэ тылянвык эвытлым ратымӈэвы ёаʼнма.
Ынӄэн ымыԓьо вэтгав гавалёмлен Пынчойгыӈавына.
Энараԓьын ынан нинивӄин: Мэмыл ынӈатал эʼткин яйвалеты.
Нивӄин.
Эргатык эвэкэнвэты ӄылкытги ынкъам ынӈэ амэмылка эеткэ ярагты!
Рамэмылёгъа, тыляма омкэпы ӄытагэ, ӄууркиги, ԓьувут мэлётагты йыпатъё ӄыгитэгын.
Эʼткин ынӈатал Мэмыл!
Наӄам Пынчойгыӈав мэрынрэ нывэтгавӄэн ынкъам амалвагты нытлепӄин.
Энараԓьа ынӄэн валёмык, тэнмавыӈӈогъат эвэнэнвэты, иӈӄун винрэтык ейвэл.
Наӄам ӈаргын ԓьук Мэмыл анӈэкагты ныгитэӄин ыргынан.
Эʼткин, ӄытлыги, аʼмын Мэмыл, — нивӄинэт анараԓьыт.
пэрӄытваԓьын гилгилгиӈкы.
Ынан нэнъатчаӄэн пиврэԓьын мэмыл.
Эймэквъэт ыныкы оʼравэтԓьат.
пэрӄытваԓьын гилгилгиӈкы.
Ынан нэнъатчаӄэн пиврэԓьын мэмыл.
Эймэквъэт ыныкы оʼравэтԓьат.
Эʼмъим ейвэл?
Ръэейвэл тывыркынэткы?
Гынык-ым нымытваԓьын ӈинӄэй.
Ӄырымэн ынӄэн ейвэл, ынӄэн гымнин экык, валёмтык.
Ванэван ытлён гымнан ымы мъэйӈэԓьэтын, ӄэлюӄ-ым ӄынур лыгэн гымнин экык.
Оʼравэтԓьата ымыԓьо натвын ыныкы ыргин валёмъёттэ вэтгавыт Пынчойгыӈаквыпы.
Мытрэпкиргъэ ярак, трэнийгулевӈын ынӈатал ытлён пынчойгыԓьатык!
Пыкирык ярак, оʼравэтԓьата найъогъан Пынчойгыӈав.
Ӄыпалёмтэл морыкы, Пынчойгыӈав, нэмэ титэ рапынчойгатгъа мэкырыкы, гынин йилиил ривлеты, эвыт титэ нэмэ ръыръунтэты.
Ванэван гым мыпынчойгатык мэкырыкы!
Тури чинит ыʼръунтэтыркынитык!
Люур вай йилиил ынин эвлыӈ нъэлгъи, ынӈатал ытлён чеӈыттэтгъи.
Панэна-ым вэнлыги ныпынчойгыԓьатӄэн, наӄам йилиил эвлыӈ нынъэлӄин.
Ӄынвэр йилиил колё ивлетгъи, ынан имтитэ рытыӈӈонэн, миӈкыри ӄытыӈӈок.
Эмныкитэ ляйвыӈӈогъэ, ӈыркыля ыʼлё лейвык.
Оʼравэтԓьата ныԓьуӄин ытлён йилимтиԓьын.
Миӈкыри митык, иӈӄун йилиил нычивмытвин,— нычимгъуӄин Пынчойгыӈав.
Ӈытоӈӈок ярайпы, йилиил нэлгэ энаръэнэн, миӈкыри-ӄун ӈаргын нычьэчеӈэтӄин, наӄам йилиил йыкыргычыко аʼкаё.
Ытлён аӈаӈыԓьэты нивӄин, наӄам лыгимэткиит нывэтгавӄэн: Ӄинэвинрэтги, гымнин йилиил ивлетгъи.
Эӈэӈыԓьэ ытлён ивнин: Ӄылӄытги эргатык варатэты ынкъам ӄикви.
Ӄырым лымӈэ мыпынчойгатык, тыпаагъак, чама ынӈатал тыӈыркылятыркын.
Рагтытыляма, Пынчойгыӈавэн чывипыт йилиил ӄитыги ынкъам мылегъи.
Ынӄэн чывипыт йилыкин ыʼттъэ нэнун, лыгэн эвыт руплыткук, ыʼттъыт тымӈъатав тавтаватыԓьатыӈӈогъат эмыраӄэты.
Инъэ Пынчойгыӈав ӄытгъи варатэты ынкъам иквъи: Оʼравэтԓьаторэ, ӄырым лымӈэ гым мыпынчойгыԓьатык, ӄыгтыгыткы гымнин елычгын нивлыӄин.
Ыʼмто, варат, миӈкыри мынит: мыныгтын йилиил Пынчойгыӈавэн эвытлым мачынан ынӈин нылейвыркын?
Опопы ныгтын, эвыр рапаагъа ытлён пынчойгыԓьатык ынкъам мачынан ытлён нэквэтын ӄоленымнымэты, иӈӄун гэмо ӈэнку ынылгыркын пынчойгатыԓьын ынкъам мачынан ынан ныԓьунин элвэԓьин нынны.
Эвыр нэмэ рамго пынчойгатык, мачынан нивлетын елычгын.
Опопы ныгтын, эвыр рапаагъа ытлён пынчойгыԓьатык ынкъам мачынан ытлён нэквэтын ӄоленымнымэты, иӈӄун гэмо ӈэнку ынылгыркын пынчойгатыԓьын ынкъам мачынан ынан ныԓьунин элвэԓьин нынны.
Эвыр нэмэ рамго пынчойгатык, мачынан нивлетын елычгын.
Ынӈатал гакоргавлен Пынчойгыӈав, ыныкит йилиил ынин пэнинэмил нъэлгъи.
Ынӈатал лыгимэткиит нэнъарэӄэн ынан пынчойгыгыргын, нылвавӄэн ытлён вэтгавык.
Ынкъам валёмъёттэ вэтгавыт ванэван нытвыԓьаннэнат мэкырыкы.
Игыр варкыт ӈэвысӄэтти нылгэныпынчойгыӄэнат, йилиил аʼрэк налвавыркын, ынӄэната ытри варата эʼку нылгыӄинэт.
Ытръэч.
Эмнуӈкы ганымытвален ӄлявыл гэӈэвъэнэ.
Ырык гатвален ӈээкык, ынӈатал-ым ныгтиӈӄин ынкъам нылгининъыӄин.
Милютэт гынтэвыԓьыт нэнайъоӄэнат ынкъам яалгыткайпы нинэпириӄинэт.
Ӄол рыннин ытлыгэ пынлёнэн: рапэляты ӈэвысӄэту.
Уйӈэ аʼачекыт гымык энъыӈ ваԓьыт, эвыр вытку гым аʼачека рэнайъогъа ынкъам рэнагалягъа, вытку ынкы тръэликэты.
Эвыр-ым инъыԓьын аʼачек уйӈэ, рэрэӄы?
Эвыр уйӈэ ынӈин ваԓьын аʼачек, амгымнан тыратваркын.
Галяԓьын мэлёталгын ԓьунин ӈэвысӄэтӄэе, ытлён вэлеркылегъи.
Амйыӄытчота ынин кыттэлти нывъёпчаӄэнат, кыелпынитти-ым нытрынтэтӄинэт.
Ытлыгын вулӄытвик иквъи: Эргатык нымнымэты аӈӄчормэты ӄылӄытги ынкъам амноӈэты чавчывагты, ӄиквынэт.
Кылгынкэн ыʼлёӈэт галяк гымыгнымнымык рачвыӈгыргын ратва.
Ии, ынан ымыԓьо тыривысӄивӈынэт.
Инъэ ӈэвысӄэтӄэй ӄэмиплыткук, эквэтгъи Въэӈгыпы ӈаяӄэн Майӈыпэлгэты.
Пыкирык ӈэнку, варат ивнин, энмэн ытри нытэнмавыркынат рачвыӈынвэты.
Ярак ытлён пыкиргъи ымы еп ититкэ чайкок, ынин рыпъё.
Чаёплыткок, наӄам ытлён ванэван ныгтычаён, ынан йыръэннинэт ӈирэӄ вэлыт ынкъам пылнинэт.
Пылыткук-ым ытлён кытгынтакватгъэ амноӈэты.
Эмнуӈкы чавчыват ивнинэт, энмэн нытэнмавыркынат рачвыӈынвэты.
Волӄытвэӈӈок-ым пыкиргъи ярак ынкъам ытлыгын эвыӈӈонэн: Ымыԓьо аӈӄаԓьыт ынкъам чавчыват тивынэт, ытръэч ыннэн ыʼлёӈэт тыяан.
Гым ынӈатал нинъигым, ӄырым микынэ нэнайъон!
Майӈыпэлгэпы рачвыӈысӄэвыԓьыт гэлелинэт Въэӈэты ӄонъачгынкэн ыʼлёӈэт.
Амноӈгыпы амалваӈ гэлелинэт: чымче ваԓьыт пэтле гэетлинэт, ыяа ваԓьыт оʼтчой гэлелинэт.
Аʼмын еттык, тумгытури!
Ӄырэсӄивыркынитык морыкы!
нивӄин ытлыгын инъыӈэвин.
Гэпкитлин рачвыӈынвэты Майӈыпэлгэпы ныгтиӈӄин аʼачек, нэмыӄэй ынӈатал нинъыӄин.
Ӈэвысӄэтӄэй нычимгъуӄин.
Чамъам ынан рэнайъогъа, ытлён эмпаӈ гымык ваԓьын!
Инъэ моогъат рачвыӈык гэкэӈыԓьыт.
Ыʼттъыёл гэпкитлин Въэӈкэн аʼачек, ынкъам ынан ӈэву пиринин ныгтиӈӄин ӈэвысӄэтӄэй Мэйӈыпилгыкин.
Ынӄоры-ым вай могъат рачвыӈкы оʼравэтԓьат.
Наӄам гарачвыӈленат Въэӈгыпы Ӄончатагнэты.
Ынӈатал нымкыӄин оʼравэтԓьат.
Ӈэвысӄэтӄэйык рээн ымы-ым аʼачек мэйӈыпилгыкин.
Ӈэвысӄэтӄэй ынкъам аʼачек чит вай кынмал нылеӄинэт.
Ӄынвэр вай люур аʼачека ытлён галяӈӈонэн, ӄынвэр-ым галянэн.
Инъыӈэв гагчавыӈӈогъэ, ынӈатал-ым йыӄытчоӈӈогъэ, рыпэт кыттэлти ынин выёпчаӈӈогъат — эʼтки ныйӄытчоӄэн.
Аʼачек ынан йъонэн.
Ӄлявылӄай таалгылятгъэ ынкъам йыӄытчоӈӈогъэ, рыпэт-ым рыгрыг эвиръыкин танлымынӄо эчгэтыӈӈогъэ.
Лыгэн ыʼттъыёча гэпкитлин, ынин эвиръыт арыгка гэнъэтлинэт амйыӄытчок.
Ытлыгын ӈэвысӄэтин ынӈатал гакоргавлен аʼачекэты.
Ӈээкык гымнин гынан ӄылгыгын,— коргэты иквъи ытлён.
Ӈэвысӄэтӄэй пыкирык, лыгэн эвыт аʼачекэты эймэквъи ынкъам иквъи: Гым ӈоткатагнэпы гынинэйгым ынкъам рачвыӈык тыпаак, мачынан ӄлявылтэ нинъэв нытваркынат.
Рачвыӈыԓьыт ырык рээн вытку инъэ пыкиргъэт, ынӈатал гэпэӈъивэтлинэт, гэгытъэвлинэт ынкъам гарайылӄыӈӈоленат.
Ӄыетгытык ӈанӄо ёрочыкогты, ӄыӄамэтватык, ӄыпаӈъэвӈытотык, ынӄоры-ым ярагты ӄэквэтгытык ымыԓьо чеэкэй Пэлгэты.
Йъилгын галяк, ымыԓьо рагтыгъат.
Мури ӈутку мытрапэляты, тури ынпэвыркынитык, мытрэвинрэтыркын турык,— иквъи аʼачек.
Гыт-ым миӈкыри чимгъуркын, ӈээккэйгыт?
Нэмыӄэй ынӈин, ытръэч мачынан ӈанӄо нырэннинэт ынин яраԓьыт.
Ӄэйвэ, тэкэм ынӈин!
Пэлятгъэ аʼачек Въэӈкы, ыргин нымкыӄин нэнэнэт оʼратыӈӈогъат.
Тагнымытваӈӈогъат чеэкэй.
Ытръэч.
Энмэн тэленъеп ӈэйӄэйык Ӈавъанпэнрывылгык ӄача ганымытваленат ӈыроӄ йичьэмрэтти.
Ымыԓьо гэӈэвлинэт.
Ӄутын энмэн Пынчойгыӈав, ӄутынин-ым — Туԓьыӈэв, ӈыроӄавэн-ым Выԓьиӈкруӈэв.
Аны ымъылёӈэт ӄырым нырэӄынэт, ытръэч нытымӈэтваӄэнат ынкъам ӄонпы ныелырачвыӈӄэнат ыргичгу.
Ӄынвэр анӈэнайпыгъат ӄлявылтэ, ыргынан ытри нэнъирэтынэт элерэты.
Ынкы напэлянат.
Колё нытэргатӄэнат илирык ӈэвысӄэтти.
Люур ининигъи ыʼтвыԓьын.
Аны ӄолеԓьаръоӈӈогъат ӈэвысӄэтти, иӈӄун ынийӈэнэт ытри ытвыткуԓьырык.
Ӄлявылырык намӈылёнат: Микынти тури?
Вынэ ӈот Пынчойгыӈав, Туԓьыӈэв ынкъам Выԓьиӈкруӈэв.
Чимгъугъэт ӄлявылтэ.
Пынчойгыӈав ынкъам Туԓьыӈэв ӄырым мынийӈэнэт, эʼтки ырыкайпы ытръэч пынчойгатгыргын ынкъам тоԓьатгыргын варатчыко нытомгатӄэн.
Выԓьиӈкруӈэв-ымым мынийӈэн, люрэӄ таӈыӈ рэнъэлгъэ.
Ынӈин итгъэт.
Нэмнуӈэтӄинэт, наӄам Выԓьиӈкруӈэв имырэӄык нылвавӄэн: ымы чайпатык, ымы рывэнӈык гынник.
Чимгъугъэт ӄлявыԓьырык ринтык ытлён аӈӄагты.
Нэнинтыгъэн.
Аргаатыӈӈок Выԓьиӈкруӈэв колё ӄолеԓьатыӈӈогъэ.
Эммэйӈыӄулитэ Выԓьиӈкруӈэв пээтгъи ынкъам рыркано нъэлгъи, выԓьиӈыт-ым — ваӈӄыто.
Ытръэч.
Энмэн ганымытваленат ӈирэӄ нытуԓьыӄинэт оʼравэтԓьат.
Нытвыӄэнат ӄутти, энмэн ӄаарамкыт.
Ымыԓьорык лыги, колё нытуԓьыӄинэт аʼраԓьа.
Итык-ым эмувитэ ыргичгу нывалёмӄэнат, наӄам еп ԓьулӄылти эԓьувылгыкэ.
Ӄол итгъэт амӈонгыпы лейвыткук ԓьувылгыгъэт.
Ка-акомэй!
Ӄынвэр-ым вай тыԓьугыт, аʼмын колё гы-ы туԓьык ныркуригыт!
А-а!
Кита-ӄун мынтуԓьычит, эплеэн мэӈин армаӈ ратвагъа?
Аʼтав, мынтуԓьычит!
Опопы вайынӄэн гыръоԓьын гатле ӄыйъогын ынкъам эвнэнриӈэвкэ лиглигыт ӄытуԓьэтгынэт,— ӄутынэ ивнин.
Элвэтиӈэтэ чамэттаӈӈонэн ӄутынэ гатле.
Рэймэвнин, пирининэт ӄлявыля лиглигыт.
Люӈынриӈэвэ, гэмо лыгнин галгата.
Ӄытгъи панэнагты ӄлявыл, лиглигыт нинэнрыӄинэт.
Ка-а-ко, нымлегыт ынӈатал!
Ӄэйвэ-ӄун.
Гы-ыт-ым рэръэгъэ?
Гым?
Кита-ӄун гынинэт плекыт ӄыгитэгынэт.
Гитэнинэт ӄутынэ чиниткинэт плекыт ынкъам чеӈыттэтгъи: ӄытлыги култэт уйӈэ.
Ка-акомэй!
Гынан йъотыляма гатле гым гынык яачы тыркылегыт, ынкъам яатвата гынинэт култэт валята тыгтынэт.
Аны колё нымлыӄэнат ынӄэнат оʼравэтԓьат.
Ытръэч.
Энмэн ганымытвален ытлывэ гэӈэвмиргыӄэе.
Ытлывэн ымыԓьэты увик гакытрэлма ӄэймитэ ваԓьын.
Ынкъам ынан ӄонпы нэкайпыӄэн, нэнаяаӄэн паръотайӈын.
Ытлён ӄонпы пэръутэԓьын ынкы ярачыко, ымы этлы антокыԓьэн, лыгэн рэлку нытваӄэн.
Ӈэвмиргыӄэй-ым ынан нинэнтэрмэчьыӈэвӄин, ӈэвгичийву нинэнтыӄин.
Ӄутти гатваленат ӈыроргарэ йичьэмрэтти.
Ытри ӄонпы ныръэвыԓьэтӄинэт.
Ынкыри ӈэвгичийвут нинэтыӄин ӈэвмиргыӄэй ытлывъёта: Ынанынпычьэты ӄыӄэвигичиги!
Ӈэвмиргыӄэй нылӄытӄин.
Лыгэн ытлён пыкитԓьэн еп тытлепы нупынъылиӄин, ӈан нынынтоӈатӄэн.
Нырагтыӄэн, нинивӄин ытлывэ: Уйӈэ аны, нупынъылийгым!
А-а!
Ыʼръунтэтыркын!
Мэвын ыʼнупынъылийгыт!
Кита, чымчаԓьэты ӄыӄэвигичиги!
Ынпыӈэвӄэй нылӄытӄин.
Эчги ытлён наӈэнтоӄэн-ым, нупынъылиӄин, нынынтоӈӈатӄэн.
Ынӄо нырагтыӄэн.
Аны уйӈэ!
Эʼтки нупынъылийгым!
Э-э!
Гынан ивкэ рытыркынэт, ыʼръунтэтыԓьэтыркын!
Кита, ынанытлянъёгты ӄыӄэвигичиги!
Ӈэвмиргыӄэй нынтоӄэн, нылӄытӄин.
Ынанӈэнчьа-ым ӈэвъэн нинивӄин: Ынӄэн ынпыӈэвӄэй, ӄэвигичиԓьын ӄылпынрыгыткы!
Налпынрыгъан, ынкъам рагтыгъэ.
Ныӄамэтваӄэнат.
Эргатръок ытлывъёта ивнин: Кита, ынанынпычьэты ӄыӈэвйигичиги!
Аʼмын-ым ӈан нылӄытӄин ынпыӈэв.
Эчги наӈэнтоӄэн, нымӈылёӄэн.
Ӈоон, ӈоон, ӄэйӈун, ӄэвигичигъи ынпыӈэвӄэй нэмэ морыкагты тылеркын!
Вынэ ванэван, энмэн тыӈээвйигичигъэк.
Ынкъам рэӄыԓьу ытлывэ раӈавтыӈанӈыркын!
А-а, рэӄыԓьу?
Ӄаймаромчынтоԓьо!
Ымыԓьо ынӄэн нинэӈээвйиӄинэт эʼӄэйичьэмрэтти ӈэвмиргыӄэе.
Ынанытлянъёгты нэмэ тыӈивынин: Ынанытлянъёгты ӄыӈээвйигичиги!
Вынэ ӄавэгеченвыӄагтэ тырэнъэӄэрэвӈынэт!
Эʼнӄэтыԓьын энотконанрэрӄэн.
Ӈэвмиргыӄэй ныркылявӄэн, нылӄытӄин.
Ынпыӈэвӄэй ӈоон рэӄыԓьын, ӄылпынрыгын.
Ӄэвиигичиԓьын ӄылпынрыгын!
Вынэ вай, ванэван мыӄэвиигичигъэк, энмэн вай тыӈээвйигичигъэк.
ӈэвысӄэтӄэй нылгынин.
Ынӈатал-ым таӈкэра нанавэръэпатын.
Ойымпъатакэчга нантаӄавынат.
Ӈанрагтатгъан.
Рэсӄиквъэт ытри ӄлеграгты.
Ёрочыкон рыпэт черитлитэ ынкъам пуйъэтэ гэӄитвилин.
Лыгэн-ым ымыԓьэты ярачыкон ныпуйъилгиӄэтӄин.
Уйӈэ нотайкоч эгылгывытрэткэ.
Ӄаӈокэтԓьан ӈэвысӄэт лёӈвакъота, ытръэч ӈырэпэтгъи.
Ынӈин ӈырапэты нытваӄэн.
Вэлер гэгитэтэ ыʼвэӄучитэ ытлён.
Паръотайӈын ытлывъен черитэ, левыт-ым ӄэймэтэ ныйитыткуӄин.
Аны ӈан ынкы ӈэвысӄэт гатвален, ӄынвэр вай тъэраткоӈӈогъэ ӈрапычга.
Ынпыӈэвӄэй ымы гэйылӄэтлин.
Лыгэн ытри йылӄэтгъэт-ым, ӄлявыля паръотайӈын гылгык ыпэ рычимиръэвнин.
Рычимиръэвыплыткук, оӄӄамайӈын тиӈунин, ынкэчыку рэгъи.
Аны гэлевтытэнъэлин, лыгэн-ым гэтъэнэткулин.
Ыныкит ӈан увик нинэплыткуӄин, нъэптыткуӈин оӄӄамайӈычыко.
Ынӈатал ёрочыкон таӈйыӄӄай-ым ынан рытчынин.
Вынэ-ӄун йыӄӄайъым.
Ынӄоры ӄлявыл нынтоӄэн, нинэннэӄин мимыл оӄӄамайӈычыкойпы.
Ярак раӈӈок, ынан нинэӄэплюӄин еӄаеквэ ыԓьыл.
Аны ынӄо нэнагтоԓьатӄэн!
Аны йытонэн ытри вылгыналгын, ытри ӄапарпычгыргыԓьыт вылгыкэркэтлыӈын, вылгэръын ынкъам лымӈэ нылгинымкыӄинэт лыгэтаӈэты ӄаӈопэраԓьыт вылгыналгыт эвыр-ым ӄутти гаймычьыт.
Ынӄоры кынмаросӄатыԓьатгъэ ынкы.
Ынан кынмаросӄыткынэты ратчьавнэнат ӈэвъэнлыӄыл ынкъам ынпыӈэвӄэй.
Рылгыквылгын, кылылялгын лыгэн ынкы ынан йымэԓьаннэн.
Пылыткук-ым, яӈат йыръэтъюнинэт ӄоратакэчга ынкъам ръэвытъуле, ынӄоры кэттывагъэ, кынмаросӄыткынык атчьатгъэ.
Ӈэвъэнлыӄыл ныйылӄэтӄин.
Ӄлявыл-ым гапаӄатлытколен кынмаросӄыткынык, мынгыгэӈгыпы нинэвинвыгитэӄин ӈэвъэнлыӄыл йылӄыԓьын.
ынӄоры кэттывагъэ, кынмаросӄыткынык атчьатгъэ.
Ӈэвъэнлыӄыл ныйылӄэтӄин.
Ӄлявыл-ым гапаӄатлытколен кынмаросӄыткынык, мынгыгэӈгыпы нинэвинвыгитэӄин ӈэвъэнлыӄыл йылӄыԓьын.
Ӈэвъэнлыӄыл камаграгъэ, лылепгъи.
Аны ынан нинэгитэйвыӄин ёрочыкон ынкъам ыʼвэӄучилӄыл.
Ынӈатал-ым таӈӄлявылё гэнъэтлин ыʼвэӄуч!
Аны гэллептитлин!
Лылептилыплыткук, ӈэвысӄэтэ пынэтгыргыт рырыткунинэт, кэттывагъэ, кылылет йыпъёнэнат, рылгыквыт ымы йымнэнат.
Ынӄоры йъонэн ыʼвэӄучилӄыл, аʼтчьатгъэ, оммачайпынэн.
М-м-м, мачрайыӈкы, мачрайыӈкы!
Вэнлыги нэноммачайпыӄэн.
Ынӄоры-ым ӄынвэр ынӈот гъайӈавыткоӈӈолен ытлывэ: Эпэӄэй!
Эпэӄэй!
Кыеквъи ынпыӈэвӄэй.
Аны ытлён гэллепыткулин, нивӄин: Вай-вай, ынръам миӈкы мытрэмык?
Микырык вынэ вай мури мытытваркын?
Нэнаӈычвынъайӈаӄэн ытлён ӄлявыля: Ӄытэӄэмэӈысӄив-ым, энмэч мынӄамэтвамык!
Ӄун микырык-ым мытытваркын?
Микырык мытрэмык?
Аны нэнамӈылёйвыӄэн ынпыӈэвӄэе ытлывэ.
Ӄынвэр ытлывъёта вылгытконаӈӈытонэн.
Микыргин-ым?
Ан-аʼм, эӄылпэ ӄытэӄэмэӈги!
Ӄун, микырык-ым мытытваркын?
Вылгытконанрэрык-ым ӈан ӄлявыл айыӈкогъэ.
Ӈэвмиргыӄэе ӄол яӈан рывэнтэннин, ынкы ынръам нытваӄэн ръэвытъул.
Нэмэ пынлёсӄэквъэ: — Аны, микырык-ым мытытваркын?
Нэмэ нычвынъайӈайвыёӄэн, вытку тэӄэмэӈгъи.
Ӄамэтвагъат.
Ӄэмиплыткук, ынпыӈэвӄэй равэръэпатъёвнэн, ынӄоры аʼлярантойго рыннин.
Матаԓьэты ытри эвиръынԓьэтэтгъэт, нэлгынԓьэтэтгъэт.
Аʼмын-ым ӈавъёлтэ, ынӄэн ӈээвйик лывавъёттэ, аны ныръыттъыёчаткоԓьанӈыӄэнат, ӈавъёл нивъюуӄин: Аны ипэ гымнин ытлён ыʼвэӄуч!
Ӈэвъэнэ-ым нинивӄин ыʼвэӄуч: Мынрагтымык, мынрагтымык-ым!
Ынӄэн ӈэвысӄэт ӄлявыля матанэн.
Лыгэтаӈычьыӈӈогъат ытри ынкатагнэпы.
Ытръэч.
С. Колё ныгтыӈъоӄэнат, ӄол нитӄинэт ымы ванэван ныӄамэтванат.
Эмгытъэтэ ӈээккэӄэй ныӄэвиичиӄин энараԓьэты, ытръэч-ым ванэван ынылпынрыгъан ынкъам нырагтыӄэн эмувикэ.
Ганымытваленат ӈээккэӄэй Аӈӄакваӈав гэӈэвмиргэ Оммо.
Колё ныгтыӈъоӄэнат, ӄол нитӄинэт ымы ванэван ныӄамэтванат.
Эмгытъэтэ ӈээккэӄэй ныӄэвиичиӄин энараԓьэты, ытръэч-ым ванэван ынылпынрыгъан ынкъам нырагтыӄэн эмувикэ.
Ӄол рыннин ӈэвмиргыӄэе ивнин: Кита, ӈавытлывъёӄай, мыгитэсӄивын ывэран, юрэӄ пывэнӈэгъи ынкъам ӈан вэлер мынъыпывапат.
Ӈээккэӄэе вэтгыры рыннин.
Аръапавыплыткок Аӈӄакваӈав лейвыткусӄиквъи аӈӄачормэты, юрэӄ энмэн рамыргоԓьогъа.
Нылеӄин Аӈӄакваӈав аӈӄачормыеквэ ынкъам мэрынрэӄэй нытипъэйӈэӄин.
Нэнатвыӄэн тэпъайӈама тавэмэнӈынымытвак, ымыԓьорык тэнӈу, эӄу нэлгыркынэт.
Нараттаӄэн ынкъам нымыргогэчеӄэн, ӄынвэр кытмыргогэчегъэ.
Тылевулӄытвитэ итгъи.
Эʼчги пэлӄынтыттылеркын люур ԓьунин ынык ыʼттъыёча йынйынӄай.
Гаӄэвъянӈолен.
Амромавӈа ӄытгъи орайынйынӄаеты.
Эймэвык ԓьунин лыгэрайӈын, ярачыко-ым нынлетӄин пэнъёлгын, ынкы ӄача нывакъотваӄэн увиԓьын майӈыӈавэтын.
Ӈээккэӄэе ивнин: Ивкэ гынык пэнъёлгык ӄача момавыркын.
Коргаквъэ майӈыӈавэтын ынкъам ранӄамэтвавӈынэн, ӄытлыги ытлён нъоравэтԓьатъолёӄэн.
Аӈӄакваӈав-ым чичеквъи, вачаӄ ытлён лёӈайылгава итгъи ынкъам иквъи: Миӈкыри рай ранымытвагъа амынан ӈэвмиргыӄэй Оммо, микынэ рэвинрэркынин кытынпавыԓьын.
Эӄэӈэвысӄэт оʼравэтԓьатъолёԓьын иничгытэтгъи: ӈээккэкэе ванэван лыги нылгынин чиниткин увик, йэлы-ым ӈэвмиргыӄэй кэтъоркынэн.
Эӄэӈэвысӄэтэ алваӈ рытчынин аӄачемгъогыргын, энмэч ытлён мачкачьараквъэ ынкъам ивнин: Эвыр рэрэԓьугӈын гынин тэгӈэвмиргыӄэй, ӄынумэкэквынэт гымык ԓьаляӈэты амалваӈ ваԓьыт тыӈэчьыт, ӄынкыкваквынат тэкичгыт ынкъам ӄынымкэквынэт ынӈин мыкэԓьу, эвыт миӈкэмил тыриквыт, ынкы вытку трэтрилгыт.
Ынӄэн ымыԓьо рытомгавъёлӄыл ӈыронъылё.
тэкичгыт ынкъам ӄынымкэквынэт ынӈин мыкэԓьу, эвыт миӈкэмил тыриквыт, ынкы вытку трэтрилгыт.
Ынӄэн ымыԓьо рытомгавъёлӄыл ӈыронъылё.
Аӈӄакваӈав вэтгыры итгъи.
Ӄытгъи амноӈэты ынкъам тыӈачьыгэчеӈӈогъэ.
Ӄэйвэ ныгагчавӄэн ытръэч вэнлыги тъэркин румэкэвнинэт.
Йарат мэйӈымигчир инэйылгъи аʼӄаӈавысӄатчыӈа,— чемгъоӈӈогъэ ейвэлӄэй ынкъам тэргатгъэ.
Авынтэрганма люур валёмнэн пипиӄылгъэйӈэн.
Лылепыткугъи гролмакы, эвын ԓьунинэт нымкыӄинэт пипиӄылгыт.
Ынанынпычьа пипиӄылгэ лыгъоравэтԓьаелымэл пынлёнэн: Иаʼм нытэргатэгыт?
Аӈӄакваӈавтыӈа тывнэнат ымыԓьо ынин вагыргын.
Палёмтэлыплыткок ынанынпычьа пипиӄылгыӄэе ивнин: Ыннэ атэргатка, ынан мытрэвинрэтгыт.
Еп тиркытир амэчатка ымыԓьо тыӈэчьыт нэнумэкэвынэт.
Ӄынкалыроквын ръэт, мытрэвинрэтгыт ривлык ымыԓьо гэчеёт,— ивнин ынпыпипиӄылгыӄэе.
Пыкиргъэт ярак, нэтрилынэт тытлынолыӈкы ынкъам ынпыпипиӄылгыӄэе акватыӈӈок ивнин: Эвыр ралвавыркын имырэӄык, ӄыетыркын ынӈанванвэты, минкы мытԓьугыт тэргатыԓьэгыт мытръатчаркынэгыт.
Кытвалынкыӄонайгыт, пипиӄылгигыт,— ивнин ейвэлӈээккэӄэе.
Ӄээкын вак эйминнинэт ӈээккэӄэе ӈыроӄ нымэйынӄинэт пыгпыгыт, тэӈылпиттэ йыръэннинэт.
Плыткук мигчирэтык, вакъогъэ ынкъам люур йылӄэтгъи.
Еп эргыръока ӄутгъи, ӄэлюк лымӈэ еп нымкыӄинэт тэкичгыт рыкыквавъёлӄылтэ ԓьаляӈэты.
Рывэнтэннин ывэран, ԓьунинэт аны колё тэкичгыт.
Коолёмэй!
Лыгэн ивыплыткук, пипиӄылгыӄэй эвын ыныкӄач.
Ынӈэ эӄылгилюкэ, ӈээккэӄэй, мытрэвинрэтгыт.
Торымгогъат мигчирэтык, эӄылпэ нэчвиткунэт тэкичгыт ынкъам наймэнат энаймэёлгык.
Вэлынкыӄунэтури,— ивнинэт Аӈӄакваӈавына ынин винрэттумгыт, ынӄоры-ым рыюнэвнин пэнъёлгын.
Рыюнэвыплыткук, ывэӈӈонэн эʼӄэӈэвысӄэт.
Тэкэм ывиплыткук, пыкиргъи эʼэʼӄэӈэвысӄэт, эвын гагтагновлен тэкичгэ.
Гакачьаравычгатлен: ӈээккэӄэе ымыԓьо ынин рэнатвавъёт гэнкуврэтэвлинэт, ымы-ым гывиплыткулин.
Ӄэмиплыткук, эʼӄэӈэвысӄэт атчьатгъэ ымы рэӄын люӈивэӈээккэӄэй.
Ейвэлӈэвин нъэлгъи ытръэсӄэв кивкив такаеӈгыргын.
Ытлён ымныкэрэт чимгъугъи мэгчератынвы.
Ӄытгъи ывэрагты, ынкы ԓьунинэт эвын колё турмытӄыт.
Тэргатгъэ Аӈӄакваӈав эмӄылгилютэ.
Чамъам рэплыткугнинэт ымыԓьо ымныкэрэт кэйик ынкъам ӈан ӄырым ныԓьунин ӄонпы ӈэвмиргыӄэй Оммо, эʼмитлён рай вэчьым тэвиминӈыпэлӄэтгъи.
Еп мэрэт апъака пипиӄылгыӄэй ыныкы етгъи.
эмӄылгилютэ.
Чамъам рэплыткугнинэт ымыԓьо ымныкэрэт кэйик ынкъам ӈан ӄырым ныԓьунин ӄонпы ӈэвмиргыӄэй Оммо, эʼмитлён рай вэчьым тэвиминӈыпэлӄэтгъи.
Еп мэрэт апъака пипиӄылгыӄэй ыныкы етгъи.
Ынӈэ эӄылгилюкэ, моргынан мытрэвинрэтгыт.
Лыгэн морыкагты ӄъатчаркын.
накаетыёгъан.
Аӈӄакваӈавына рэннинэт мытлыӈэн майӈыпыгпыгыт ынкъам энатыёӈӈонэнат.
Гэргыръоӈӈолен, вачаӄ-ым епэчгин ыннэн кокайӈын энититкыԓьин.
Эʼйӈэвнинэт пипиӄылгыӄэе лымӈэ ӄутти пипиӄылгыт вэнратынвы, ӄэглын-ым эӄылпэ нэплыткугъэн.
Кыеквъи эʼӄэӈэвысӄэт, лылепыткугъи гыролмакы: эвын ӈээккэӄэе ымыԓьо рывъёлявъет гэплыткулинэт.
Иничгитэтгъи эʼӄэӈэвысӄэт, ӄырэрыӈӈонэн ӈээккэӄэй, лывавнэн ԓьук.
Эймэквъи каенвэты, ынкы ынан ԓьунин мытӄытӄыԓьайыткынык йылӄыԓьын ӈээккэӄэй.
Наӄам ынръам ейвэчу лыгнин ӈээккэӄэй ынкъам рыгъевнин.
Ынӄоры тыннийгут рыннин ӈээккэӄэй эмэйӈыкыԓьин рэпалгытаёчгыӄай.
Ейвэлӄэе качьарэты тэйкынин тэючгыӄэй ынкъам ивнин, энмэн вэтыӄун нытрилнин ӈавмэргыӄаеты Оммона, ӄэлюк рыкуврэтэвнинэт ынин ымыԓьо тывъёттэ.
Эʼӄэӈэвысӄэтэ эйминнин рэпалгытаёчгыӄай, энатыёнэн имыръэтэкичгэ: мэмылытъоля, рыркатъоля, ръэвытъуле, унъэлытъуле ынкъам ивнин: Рарагтыгъа, ӄыргыгынэт ывэрат ынкъам гамгаывэрак ӄыёгынат амалваӈ ваԓьыт тэкичгыт рэпалгытаёчгыӄайкэн.
Эйминнин ӈээккэӄэе рэпалгытаёчгыӄай ынкъам эквэтгъи.
Эʼӄэӈэвысӄэтэ рыԓьэтэннин ръэтэты ынкъам рымӈылявнэн, миӈкыри пэтле таӈыпкэры ярак.
рыкалыровнэнат ывэрат.
Ӈээккэӄэй рыпэт вакъогъэ эминичгытэтэ.
Эвын ымыԓьо мынгыткэн ывэрат гэтэӈйыръэтлинэт амалваӈ ваԓьа аӈӄатакэчга.
Ынкатагнэпы Аӈӄакваӈав ынкъам ӈэвмиргыӄэй паагъат гытъэтык.
Таӈычьынымытваӈӈогъат.
Ытръэч.
Тэленъеп Чегтук ӄача ганымытваленат ейвэл Ролтыгыргын ытри ытчай Пэглят.
Атав аʼткэвма ганымытваленат ытри.
Рыпэт чиниткин лыгэран лёӈытвата, ганымытвата ӄэвъярачыкоӄайык, тымӈэнӈэн эӄылпэ тайкыёк выквытъоля чама нутэсӄытъуле.
Ӄол нитӄинэт амкынъылё аплыӄамэтвака гатвата, миӈкыри-ӄун Ролтыгыргын еп ныппыԓьэв нытваӄэн ынкъам ынныӈыттык нылвавӄэн, чама ытчай пэтле гэпэлӄэтлин, ытлён нэмыӄэй ванэван ныӄитпыԓьэтын ынныӈыттык.
Ӄол итгъи тэлпыгъэт тэйӈэтти, ытръэч амынан мытӄымыт пэлятгъэ ыннанъылёӈэты.
Кытчемгъогъэ ытлывэ.
Колё миӈкыри мытратвагъа?
Чимгъунин ӄытынвын энараԓьэты лыгъоравэтԓьатомгэты Чечаӈэты мытӄынво ынкъам ивнин Пэглят: Ӄэлюӄ иаʼм мынъувимык аӄамэтвака, мылӄытык ӄоле энараԓьэты ынкъам мыванлянат вэлер киткинуӄэй мытӄэты.
Ытчая ръотавыӈӈонэн Ролтыгыргын ӄытыԓьын ӈэнри: Миӈкыри рэпкиргъэ ырык?
Мури уйӈэ агаканъёка, наӄам ырыкы ӄытын чекыяаӈ.
Юрэӄ вынэ ынӈин мынытва?
Ролтыгыргын вэнлыги тэнмавыӈӈогъэ ынкъам эквэтгъи.
Нылеӄин ытлён аӈӄачормыеквэ.
Люур валёмнэн гырголяйпы энмэпы гырэп.
Палёмтэлгъэ ынкъам чеӈыттэтгъи, ӄытлыги гырэп ванэван алваӈ нытвагъан, ӄытлыги ытлён ныяаӄэн гырэпык.
Лылепгъи гырголягты Ролтыгыргын ынкъам ынкы ԓьунинэт ӈирэӄ оʼравэтԓьаӄагтэ.
Ытри эӄылпэ паагъат типъэйӈэк, йэʼлыги нъайӈавынӈогъан ытлён ырыкы энарагченво.
Ейвэл эʼнӄэтгъи, ытлён миӈкыри-ӄун ныгагчавӄэн Чечаӈэты, наӄам пэтле волӄытвэӈӈогъэ.
Ытръэч-ым оʼравэтԓьата вэнлыги нъэйӈэвӄин ытлён.
Ӄынвэр Ролтыгыргына пынлёнэнат: Рэӄу инъэйӈэвъюркынитык?
Вытку ӄутынэ ивнин: Мури нэнӈивмык гыныкагты ынпыначга Пинэлӄутынэ.
Ытлён нынымытваӄэн ӈутку чымче, ынан эʼйӈэвыйгут нэнтымык гыт.
Ейвэл валёмгъэ.
Ӄытлыги ынӄэнат оʼравэтԓьат въэгыргыт.
Ыргынан илкэмъетыйгут нэнтыгъэн Ролтыгыргын.
Вытку илкымъетыплыткук ынан люур чичевнин: ытлён гырголятгъэ ынӄо вэтчагъэ рэӄык эʼвэты ваԓьэты.
Ӈутку въэгыргыт иквъэт: Кита ӄытлепыткугъи.
Ролтыгыргын валёмгъэ, лылепыткугъи ынкъам ԓьунин выкватайкыё яраӈы.
Аймавма ынан люур валёмнэн ярачыкойпы алваӈ ваԓьын ӄулиӄул: Ӄырэсӄикви, ӄырэсӄикви, Ролтыгыргын, гымнан гыт тэленъеп тъатчаркынэгыт.
Ейвэл рэсӄиквъи чоттагнэты, ынкы вытку ԓьунин ынпыначгыӄай.
Ӄытэйкыгын гымыкы нытурӄин яраӈы, ынӈатал ынӄо гынин вагыргын нытэӈъэв трэнтыӈын.
Гынан раматаӈын гытиӈӈэвысӄэт Чечаӈкэн.
Чит Ролтыгыргын эʼнӄэтгъи, ытръэч-ым рай ярак аʼтчаркын ынпэвыԓьыӄэй ытчай Пэглят.
Юрэӄ ынык тэлпыгъи мытӄымыт ынкъам ытлён раӄамэтваӈыркын, — чимгъугъи Ролтыгыргын ынкъам вэтгыры вагъэ.
Пэтле ытлён моогъэ мигчирэтык, тараӈык.
Лыги пэтле ынан тэйкынин яраӈы.
Ынӈатал тэӈу лыгнин яраӈы ынпыначга, ынкъам эʼйӈэвнин ейвэл вулӄытвик ӄамэтванво.
Ӄамэтвама ынпыначга ивнин, энмэн рай Чечаӈык нынымытваӄэй чавчыв Пымо.
Ынин варкын ӈинчьэн ӈээкык, ынӈатал гытиӈӈэв — нынны ынин Кымъыӈэ.
Ытлён ратвагъа ӄитпыӈэвъэну чама таӈытԓьано.
Рывалёматыплыткок ынпыначгын, ейвэл чит тэнмавыӈӈогъэ, ытръэч-ым Пиӈэлӄутынэ аʼрэнэн ынкъам ытлён ивнин: плекыт.
Ролтыгыргына йымнэнат турэвиръыт.
Авэръэпыплыткок колё таӈпэраӈӈогъэ.
Коргаквъэ ынпыначгын ынкъам ыʼттъык пууръу рыйипаннэнат ӈирэӄ иʼгыт.
Акватыӈӈок Пиӈэлӄутынэ ивнин ейвэл: Чечаӈык пыкирыԓьигыт нараягнагыт гымык ӈэранчакэтта.
Ытри ривыркыт гыныкы, энмэн ӄыматагынат ытри.
Ытръэч-ым гынан ынӈэ ытри лыги элгыкэ, лыгэн вэтгыры ӄылеркын лыгэрагты Пымона.
Ӈэнку ръатчаркын гынин ӈэвъэнылӄыл.
Иӈӄун авнаалёмка, тырэйылгыт гыныкы гымнин гырэп.
Гырэпык рээн гыт пэтле рэпкиргъэ Чечаӈыԓьэты.
Ынӄэн гырэп равалёмнэн Кымъыӈэнэ ынкъам нараягнагыт гыт.
Эге, ӄоро гынин гырэп,— иквъи Ролтыгыргын ынкъам типъэйӈгъи.
Люур нэмэ пэнинэк нъэлгъи, нэмэ пэнин аӈӄачормыен чама энмыеквэн.
Энмык рымагты Чечаӈыԓьэнат лыгэрат ынкъам этъо яанэн ынпыначгэн гырэп.
Гырэп ынин навалёмгъан ӈэранчакэтта ынкъам чавчывэна ӈээккэтэ Кымъыӈэнэ.
Ыттъыёл ягнагъат ӈирэӄ чакэттыт, нэнвилгъэн магляԓьын ынкъам нъайӈавыӈӈон Ролтыгыргын ырык ярагты, ытръэч-ым ытлён эʼнӄэтгъи, амын эквэтгъи рымагтэты.
Люур ԓьунин ынанъяачы ваԓьын лыгэран.
Ынкы нылӄотытваӄэн элгыкэрыԓьын ӈэвысӄэтӄэй.
Пыкэрыӈӈома ейвэл, люур ӈытогъэ ярайпы ӈэвысӄэтин ытлыгын.
Винрэннин Ролтыгыргын илгытвы иʼныт, ынӄо эʼйӈэвнин ралкочыкогты.
Рэӄыԓьигыт пыкиргъи?
Гымнан траматаӈыркын гынин ӈинчьэн ӈээкык.
Эʼтки нымкыӄинэт гэетлинэт ӈэвынриԓьу гымык ӈааккагты, ытръэч-ым ымыԓьо уйӈэ вагъат.
Иаʼм-ым?
Ынӄэн-ӄун ымыԓьо нинэнчимгъувӄинэт.
Миӈкыри?
Нивӄин ытлён ынӄэнына ытлён вытку ӈэвъэну рэнъэлгъэ, эвыт микынэ рэнпэлӄувӈынин тайкавма.
Эплеэн-ым, гымнан мытантэнмыӈгъан,— иквъи Ролтыгыргын.
Оʼтчой гэтэйкэвлинэт ытри Кымъыӈэ ынкъам Ролтыгыргын.
Ӄынвэр ролтытвэӈӈогъэ ӈэвысӄэт ынкъам ӄынвэр паагъэ.
Чикинъэ, еп аӄэргыръоӈӈока Ролтыгыргын ынкъам Кымъыӈэ тэнмавыӈӈогъат Чагтогты.
Ытлыгэ йылнинэт ырыкы тылянвэты ынантаӈычьыт тэйӈэтти: ӄоратакэчгыт.
Пэтле пыкиргъэт ытри ярагты.
Ытчая Пэтлятына йъонэнат пыкирыԓьыт ынин ытлеӈи ынкъам ӈэвъэн.
Ынкатагнэпы ытри ӄонпы тагнымытваӈӈогъат, ванэван ӈыроргатрэ, энмэч нымкыргэри, ганананама Ролтыгыргынэн ынкъам Кымъыӈэн.
Ытръэч.
Ганымытваленат ӈирэӄ аʼачекыт — эрмэчьыт.
Ынӈатал ныгтытомгыԓьатӄэнат ытри.
Ытри вай ынӈин гатомгыԓьатыӈӈоленат.
Ӄол итгъи Эрмэчьын нотагты ӄытгъи.
Ынан ԓьунинэт оʼравэтԓьат пойгыԓьатыԓьыт.
Эʼӄэԓьэ нинэнрыӄин ӄонпы ыннэн оʼравэтԓьан.
Ытлён ынӈатал галвавыӈӈолен, ӄымэк-ым ныпэӄэттатӄэн.
Эвыр-ым нъыпэӄэтатын айылгыкэ оʼравэтԓьан, лыгэн эвыт нъынмынэн эʼӄэԓьэ.
Эрмэчьынэ пиринин чиниткин пойгын ынкъам кытгынтатгъэ ырыкаӈӄачагты.
Ӄытвэчагэ гымык яаленӄӄач ынкъам яалейпы эймэвыԓьыт ӄынмыткоркынат!
Ыргинэт пойгыт ӄынур лыгэн ярано нъэлгъэт, аӄаймавкы ырыкы, эймэвыԓьыт лыгэн эвыр нынмыӄэнат.
Эрмэчьэ нэнатынпыӄэнат эʼӄэԓьыт ынкъам ынык гыргоча нинэнитлитӄинэт ыяагты.
Ытри эрмэлтэтгъэт.
Эрмэчьын пынлёгъэ: Микигыт?
Иаʼм амгынан ныпойгыԓьатэгыт?
Эʼми гынин тумгыт?
Гым Тиркытэгнигым!
Уйӈэ гым этумгыкыԓьигым, амгымнан ваԓьэгым, ымы-ым ытлыгын ынкъам ытля уйӈэ.
Гым тумгу ӄинэлгыги, мынтумгыԓьэтыркын, ӄынур-ым ытленъюмури.
Мынрагты!
Ӄырым вынэ мыпэлягыт!
Эрмэчьэ мынга пиринин Тиркытэгын ынкъам ярагты эквэтгъи.
Тылянвык вай люур нэмэ напэнрынат эʼӄэԓьэ.
Рытрилнин тумгытум Эрмэчьэ нотасӄыткынэты ынкъам камлелы ляйвыӈӈогъэ ынык ӄача.
Эʼӄэԓьэ ынӈатал нырэпириӈӄин Тиркытэгын, наӄам нылвавӄэн, ӄоныры Эрмэчьэ эймэвыԓьыт нэнанмыткоӄэнат.
ынык ӄача.
Эʼӄэԓьэ ынӈатал нырэпириӈӄин Тиркытэгын, наӄам нылвавӄэн, ӄоныры Эрмэчьэ эймэвыԓьыт нэнанмыткоӄэнат.
Маравыплыткок Эрмэчьын ынӈатал гэпэнъивэтлин, рыпэт нылылякавраԓьатӄэн.
Ынан нэмэ пиринин тумгытум, мэткиит рилгиннин.
Ярак ытлён пыкиргъи апаӄатля, тумгытум люгнинтэ рыннин нутэк, алымы Тиркытэгын уйӈэ авъегыргыка гэнъэтлин.
Ӄынвэр Тиркытэгын тылямалявыӈӈогъэ.
Ивкэ ынӈатал ӈаргыногты мынторкын, ытръэч ӄутык тылвавыркын.
Эрмэчьэ пиринин ытлён ынкъам ӈаргын налгыткынык рывакъовнэн.
Тиркытэгын пэтле ӈаргын ыннанъылёк мэлеквъи, ярагты чинит рэсӄиквъи.
Тумгытум, гым тымэлеквъэк, ӄыкоргаквэ!
Эрмэчьын ынӈатал гакоргавлен малявыԓьэты томгэты.
Ӄол итгъи Тиркытэгын нотагты ӄытгъи ынкьам ынкы ԓьунин ӈэвысӄэтӄэй.
Ӈэвысӄэтӄэйигыт, гымнан гыт мылгыгыт.
Варкын гымнин тумгытум, ӄыгитэгын, юрэӄ ынык ярагты нъылӄытын.
Ытлён уйӈэ эӈэвкыԓьин.
Чамъам гым гынан ринэлгыгъэ, ытлыгэ ӄырым нинэйылын гыныкы, ымы гыныгтомгэты.
Миӈкыри-ым этъопэл тъыпиригыт гымнан?
Чамъам, тивыркынигыт!
Ярак пыкирык, Тиркытэгын пыннэквъи, ванэван нывэтгавын Эрмэчьык рээн.
Ытлён рэӄи, иаʼм пыннытваркын гыт?
Игыр гымнан нутэк тыԓьун ӈэвысӄэтӄэй.
Нивӄин, энмэн чамъам гымнан трэлгыӈын, ытлён ӄырым ытлыгэ гымыкы ныйылнин.
Эргатык мыныгтын кынмал, эвыр ыʼлгу лыӈыркын!
Эвыр-ым эйылкэ нэрэнтыӈын, ымыԓьо мынынмытконат ынкъам ӈэвысӄэтӄэй мынпирин эвытлым мынынгынтэвэтын.
Инъэ ытри тэнмавыӈӈогъат.
Нэпиринэтт тиӈурти, пойгыт ынкъам валят.
Эквэтгъэт.
Ӄынвэр-ым нымным ынӈатал нытэӈӄин вытрэтгъи.
Оʼравэтԓьамкийӈын ӈаргын нытваӄэн.
Ӄытлыги, ынӄэн нытэнмавӄэнат рачвыӈынвэты.
Мэӈин ынанъянотыԓьо ритгъэ ынкъам ыʼттъыёл рэпкиры, ынӄэнына ӈэвысӄэтӄэй ӈэву рэпиригнин.
Мэӈӄокэнаторэ?
Ранӈытатык ӈанӄо?
Микынти тури?
Гым Эрмэчьигым!
Ӈанӄо тыетык рырагтанво ӈэвысӄэтӄэй гымыгтомгэты!
Гым-ым энмэн Тиркытэгнигым, ӈанӄо тыетык пэрэнво ӈэвысӄэтӄэй.
Эйылкэ рэнтыӈыткы, мытрэнгынтэвэнӈын, эвыр рэвэлеркылентык морыкы — ымыԓьо мытранмытконтык!
Валёмтык!
рэвэлеркылентык морыкы — ымыԓьо мытранмытконтык!
Валёмтык!
Ӈэвысӄэтӄэе аʼачек лыгэн эвыр ԓьунэӈу элкылнин.
мытранмынтык, эвыр-ым ыʼттъыёча рэпкирыӈытык, ӈэвысӄэтӄэй тургин!
Моогъат рачвыӈкы.
Оʼравэтԓьат ымыԓьо пэлятгъат яал.
Ыʼттъыёл пыкиргъи Тиркытэгын, ынӄоры — Эрмэчьын.
Ынӈатал гагтыкоргавлен Эрмэчьын, эвыр Тиркытэгын ыʼттъыёча пыкиргъи.
Ӈээкык гымнин тургин!
Игыр мурык ӄыткиквытык.
Эрмэчьэ гымнин ынпычьын ӈээкык эʼптэ нылгынин.
Эргатык ӈэлвыл ӈанко мынагтатын ынкъам мынычвин: чывипыт мургин, чывипыт тургин, ынкъам ӄырагтытык.
Игыр-ым ымыԓьо гэчевкы мынытваркын, мынымлявыркын, мыныгрэпыркын ынкъам мынчаёркын.
Инъэ ынӈин итгъэт.
Эквэтгъэт ярагты тумгыт, наӄам ымыԓьо гаӈавма.
Ыргинэт оʼратыӈӈогъат нэнэнэт.
Галяӈӈогъат гивиӈитти, нымкыӄин нантыеватыӈӈогъан, томгыԓьатгыргын-ым ванэван, миӈкыри-ӄун ынӄэн аʼӄантыеватын ваԓьын, ынӈатал нъомрыӄэн.
Ытръэч.
Нынымытваӄэнат эмнуӈкы чавчыв Пэутэн ынкъам ӈэвъэн Ваалӈавыт.
Нынымытваӄэнат ытри колё аʼткэвма, ытръэч коргыӄавыт ройыръык — ныппылюӄинэт нэнэнэт: экык ынкъам ӈээкык.
Эккэӄэй, ӄэйвэ эмэйӈыкыԓьин, эквырга-ым мэчынкы нытвэтчатваӄэн ынкъам ытлыгырык гэтэнынныӈлин Тэркынтоно, наӄам-ым ӈээкык еп люнтэнынныӈыԓьын, миӈкыри-ӄун еп нырулӄин ынкъам ымыӈ нылвавӄэн ынанчинит вакъотвак.
Ӄолетъылё Пэутэн ныторвыӈӄэн чоттагнык, ӈэвъэнэ-ым ёроӈы нинэтэӈтэйкыӄин, люур ыргынан навалёмын эʼйӈэвыткуԓьын экык: Ӄыгитэгыткы, мэӈин ининигъи ӈайыӈӄачайпы, ытлён морыкы рэмкыԓьу етыркын.
Пэутэнэ ымыӈ левыт лёӈынгырголява ытръэч анӈэнагты иквъи: Мури айъокыԓьыморэ, миӈкыри-ӄун ӈочьыморэ.
Экык-ым ныченрыгчатӄэн, ӄэйыӄын вак нэмэ ӄулиԓьэтгъи: Атэй, эӄылпэ ӄынтогъэ ынкъам ӄыгитэгынэт, малӄырымэн ыннэн ӄынур мууԓьын.
Пэутэн лываквъэ ярачыко вак, лылепыткугъи ӈаргыногты: Тивыркынигыт, микынэ мури лёнйъоԓьыморэ.
Ынӄэн гынан ԓьуркынэт чиниткинэт рилвыт, ынкъам ӄынур ԓьуркынэт микынти етыԓьыт.
Ӄэйвэ, ӄэйвэ, вэлер ӄытлепыткуги!
Лылепыткугъи Пэутэн ынкъам пыннэквъи.
Кэтэм ярагъет ныгагчавӄэнат оʼравэтԓьат, колё нымкыргэри, рыпэт илгэмнуӈ гувъэлетлин.
Ынӄэн эʼӄэԓьыт,— иквъи ытлён ынкъам ӄулиԓьэннин ӈэвъэн, — чымче эʼӄэԓьыт, эӄылпэ ӄынтэнмаквын орвэръын акватынвэты, мытрэгынтэквъэ.
Ӈытосӄычатгъэ Ваалӈавыт ярачыкойпы, ԓьунинэт энмэч эʼӄэԓьыт нэймэвӄинэт, эӄылпэ тэнаӈаӈӈонэн оргоор, рывакъовнэн ӈээкык орвыӄайык.
Пэутэнэ пиринин пойгын, аккагты йылнин ырыт гарынныкома ынкъам рывакъовнэн экык чакэттык ӄача, иӈӄун йатыляма нъынрыркынин чакэттыӄай мынга.
Пэутэн нылеӄин ыʼттъыёл, ӈэвъэн яалеӈӄач.
Ръэт гатвален аӈӄак араргыеквэ.
Нэԓьунэт ытри эʼӄэԓьэ ынкъам наркыляӈӈонат.
Эʼквырга-ым чавчыват ныйыӄъэв нылеӄинэт, эʼӄэԓьыт пэлятыӈӈогъат.
нъэлгъи.
Ыʼвэӄучитэ ивнин ӈэвъэн: Гым лёӈылвавыӈӈота.
Ытръэч томавык йэтылек,— иквъи Ваалӈавыт.
Пырнин гыргочаӈкэр, ытръэч эвычаӈкэра нъэлгъи ынкъам вакъогъэ ываӄочорвык.
Эквэтгъэт рымагтэты, люур уʼрэквъэт эʼӄэԓьыт ынкъам накамлелтаӈӈонат.
Чемгъоӈӈогъэ Пэутэн, ынӈатал эʼӄэԓьыт лыгичымче, ынкъам ратвагъа этчымарав.
Ынан пирисӄыченнин ръысӄываляйӈын ынкъам тымнэн ӈэвъэн гаӈааккама, экык-ым ивнин: Мури ӄлявылморэ, наранмымык маравма, ӈэвысӄэтти-ым нэрэпириӈынэт эʼӄэԓьэ, ыргынан мури эʼӄу нэрэлгымык, мачыргынан ытри нувъинэт ыʼттъыёл мурык.
Лявтынгырголяквъэ Пэутэн, ԓьунинэт эʼӄэԓьыт вэтчатваԓьыт гролмакы.
Ӄэйыӄын вак валёмнэн ыргин очоч ивыԓьын: Эʼткиӈигыт гыт, ымыԓьэты ройыръын тымын.
Гитэнин ытлён чавчывата, ԓьунин: ымыԓьэты понтасӄын гэйпылин пылвынта, ымыӈ левтык ныӄэлпэраӄэн пылвынтыкъале, эʼквырга-ым люнчеӈӈыттэтыԓьын ынкъам татлыгнэн: Ӈэвъэн гаӈааккама тынмынат ейвэчу эмылгэ.
Мури нанъынмымык торгынан, ытри аʼткэвма нъытванат.
Мури гаккама вэлер ӄлявылморэ, мачморгынан мытрэтэвиминӈыгъэ.
Ӄытлыги тури ӈирэтури.
Гымнан люнԓьутэ гынин экык.
Ытлён орвыӄайык варкын.
Опопы мынмарав.
Ытръэч ӄычимгъуги рэӄэ гыт рэвириӈэтгъэ: пойга эвытлым ырытэ?
Лыгэн эвыр рэӄирвэ, кит-кит-ым въик агаргыкэгты.
Мэчынкы гым ныпойгыԓьатэгым ынкъам тытэгъэӈыркын въик ытръэч ӄынур пойгымляԓьэгым.
Ытръэч тивыркынигыт: ынӈэ апэляка гымнин экык, нэмыӄэй ӄынмыгын ынкъам ӄымайынлягын гымык ӄача.
Ынӈин трэнтыӈын, гынык рывъёлявыгъет,— татлыӈыткогъэ, эʼӄэԓьын ынкъам пэнрынэн Пэутэн.
Ытри могъат пойгыԓьатык, ныпойгынпэлявлятӄэнат, наӄам лёӈпойгымлята, ытръэч ныпойгыԓьатӄэнат.
Пэутэн айылгыка ныпойгыԓьатӄэн, ытръэч-ым эʼӄэԓьын нымлыӄэн, пылвынта ытлён нинэтэӈэйпыӄин.
Горатваленат пойгыԓьатык.
Галгомавлен эʼӄэԓьын, ынкъам пойгыԓьанма ринтынин пылвынтыкъале.
Эчги экъэликэ нъэлгъи, чавчыв иничгытэтгъи: эʼӄэԓьын лыплявтыԓьын.
Эвиӈан ытлён ынпыӈ ваԓьын гымык,— чимгъугъи Пэутэн, ынкы ӄынур армаӈ нъэлгъи пойгыԓьатгыргын, этъо этчараӈ нъэлгъи.
Вэнлыги эʼӄэԓьын нэрмэлтэтӄин.
Ынкы лылепыткугъи орвыӄайгыпы Тэркынто, ԓьунин эӈъэлетыԓьын ытлыгын ынкъам пиринин ырыт ынкъам гэтачьыткоӈӈогъэ лыплявтыԓьэты аʼӄаԓьэты.
Эвыр вай эʼӄэԓьын кавэты оʼраӈэнӄаеты тылигъи, ырыткугъи ытлён ынкъам рыпыткэвнин эмгынунлылек.
Мутлымул таӈколё пыԓьыԓьэтгъи ԓьолӄылеты, ытлён лывавыӈӈогъэ ӄэйыӄин пойгыԓьатык.
Ынкы ивнин Пэутэн: Колё мытэтчыпойгымаравмык, гынан-ым гым инэмлытйигъи, гымнан нымкыӄин мутлымул тынтымӈэвын, ӄырымэвын ӄэйыӄын мыпойгыԓьатык.
Этлы гымнан гыт мымлытйигыт, нэмлытйигыт гыт гымыкэккэтэ.
Ынӈатал гаргыргын въик ӈэнӄайгыпы.
Гым горатвайгым вак, рыпэт лыплявтыԓьэгым, нымкыче гапэнрыткойгым торыгнотагты, ӄонпы нэналватэгым, ымыԓьо найылгавӄэнат.
Мачынан нынтогъан гынин экык ёройпы ынкъам нэнатаӈынмыгъан, иӈӄун эвнэтэвиминӈыкэ.
Ӈотӄэнат пылвынтавэръыт ынкъам пойгын ӄыйылгынэт ыныкы.
Мэчынкы ынан пэрэёлӄылтэ.
Ытлён ратвагъа армаӄлявылё.
Гымнин экык еп ныппылюӄин ынкъам тотъэты ваԓьын, гымнан чинит мынмыгыт, ытръэч вэчьым гагчавыркын въик, гынин атын авъкэгты ваԓьын, мэчынкы рэмэлеквъэ гыт.
Ратан, нымкыӄин мутлымул тынтымӈэвын ынкъам тъэнӄэркын лыги лынъёк гамгаоʼравэтԓьарык, энмэн гымнан атын тыпиригъэн ныппылёӈэнӄайгыпы, ыргынан гым экэвку нэрэтчыгым, опопы ӄэнанмыгъэ.
Ии, гымнан гыт мынмыгыт.
Ытръэч гынинэт имыръэнутэт рапэлянӈыт гынык.
Гымык эккэтэ ӄырым ныпирининэт.
Мургин ынӈин ваԓьын вагыргын: этлы эпирикыԓьинэт ръэнутэт тумгин.
Пэутэнэ рыгырголявнэн пойгын ынкъам тынпынэн понтасӄык эʼӄэԓьын, эвыр ынкы ытлён пэӄэттатгъэ.
Нэԓьугъэн эʼӄэԓьэ пэӄэттыԓьын ыргин очоч ынкъам ытри гынтэквъэт имымиӈкыри.
Пэутэнэ кыленин эʼӄэԓьин вэтгав, гулювлин увик эʼӄэԓьин Туӈитԓьэк, чымче панэнаԓьынвык ӈэвъэнык ынкъам ӈээккэк.
Лыгипэтле эмнуӈыԓьэ лыги нэтчыгъэн эналватгыргын чавчывэн, ынкъам Тоӈэʼтԓьагты пыкэрыӈӈогъат аӈӄаԓьыт.
Ыргынан нанъяӄэнат Пэутэн ынкъам ынин экык Тэркынто, чама ныкоргавӄэнат, энмэн лыгъоравэтԓьваратык нытваӄэнат чиниткинэт эрмэчьыт.
ынкъам Тоӈэʼтԓьагты пыкэрыӈӈогъат аӈӄаԓьыт.
Ыргынан нанъяӄэнат Пэутэн ынкъам ынин экык Тэркынто, чама ныкоргавӄэнат, энмэн лыгъоравэтԓьваратык нытваӄэнат чиниткинэт эрмэчьыт.
Ытръэч.
С. Вэлвин нынны — Ӄъуркыл, риӄукин-ым — Нутэӈэвыт.
Ытри нытваӄэнат ыннанрак, ытръэч амъянра ёрот.
Гатваленат ыннанрак Ӄъуркыл ынкъам Нутэӈэвыт.
Вэлвин нынны — Ӄъуркыл, риӄукин-ым — Нутэӈэвыт.
Ытри нытваӄэнат ыннанрак, ытръэч амъянра ёрот.
Ӄол итгъи чикинъэ Ӄъуркыл эквэтгъи пэчыгэленвэты.
Аны колё горатвален тылек.
Ӄынвэр ԓьунин гытгын ынкъам гытгыткынатгъэ.
Тэйкынин аʼнэлёкаргылгын, йытонэн аӄын ынкъам аʼнэлёмгогъэ.
Горатвален аʼтчак, эʼквырга тэӈуйӈэ нытваӄэн.
Амгынонъылёръома люур ыннэн ыннээн гывагъэ.
Наӄам колё нымэйыӈӄин, нитчыӄин.
Ыннээн тэӈоткома, люур мэӈин тэргыткоԓьын валёмнэн, наӄам ӄырымэн лыгэтэргыӄолеӄол.
Йытомгонэн ӄытлыги, каԓьанананачгын!
Наӄам аны нытэргыръочгатӄэн!
Эӄылпэ вынэ ӄынэнръэлеттурэв!
Вэлвэ эӄылпэ рыръэлеттурэвнин.
Ӈачгыувэӄӄачайпы йытонэнат лыгинныт, кимгиӈыт.
Мыраӈувэӄӄачайпы йытонэнат кычавтэ, ӄэтат ынкъам нучут.
Вэтлы лыгэн имтимич вагъэ.
Ӈанӄын нэмэ рынинин ынкъам нэмэ пэнинэк ёнэн, ынӄо рагтакватгъэ.
Пыкиринэӈу ярак, лыгэн ранмэпы винвынъылинин имыт, ынӄо вытку ытлён тытлепы рэсӄиквъи.
Вэнлыги Нутэӈэвытынэ йыӈонэн ынныткэн ынкъам иквъи: Кы-кэ вы-нэ!
Мэӈко таӈынныткэръоркын!
Этъым аны ӄэйвэ,— иквъи Ӄъуркыл.
Ӈутинныкитэ рэӄокалгын нылвавӄэн йылӄэтык.
Ӄынвэр йымнэн кэркэр ынкъам тэӈэвыргыргыкэ ӈытогъэ.
Ԓьунинэт винвыт вэлвин ынкъам эквэтгъи вэнвыеквэ.
Еп вусӄымчыку пыкиргъи гытгык, аʼнэлёӈӈогъэ.
Эчги нэмэ высӄавыӈӈогъэ, люур нэмэ итчетгъи аʼнэлёёчгын, лыгэн тэӈойвыӈӈонэн.
Эчги рэтчаӄавыӈӈонэн, люур тэргыӄолеӄол валёмнэн: О-ок-ко-о-ой!
Нэнанатчыӈатӄэнат тэӈимыръэнутэт Ӄъуркылынэ!
Амъаӄакоргава ярагты кытгынтыпкэргъэ рывэтгаватыӈӈонэн Ӄъуркыл: Ытлён рэӄыркын вырэнынъэӄэрэвыркын?
Нутэӈэвыт эмъэӄэпэӈъивэтэ рыпэт нылвавӄэн вэтгавкы.
Эргатык чикинъэ валвийӈын нэмэ чейвыткугъи амноӈэты.
Колё аны горатвален тылек, ӄынвэр высӄавыӈӈогъэ.
Рылгъэ ёрочыкогты, лыгэн эвын ынкы авынраԓьын — ӈэвысӄэт ӈытогъэ.
Колё аны черитӄыԓьу ярачыкон, рыпэт лымӈылык аʼӄатвыӈ.
Ынкы вэтлы чемгъоӈӈогъэ: Аны миӈкы ытлён тыпкирык?
Колё аны нымэйыӈӄин ёроӈы?
Нилгыӄин ёрочыкон?
Лыгэн ынӈин чимгъуплыткук, люур ӄэмэӈы ръылинин ӈэвысӄэтэ тэӈимырэӄэ йыръыԓьын: пэлӄумрэтэ, ыннэ, ӄоратъоля, ылвэтъуле, майъолята.
Валвыйӈын колё аны гаӄамэтвален, эчги таӈпаагъэ, люур ӈэвысӄэтэ эʼйӈэвнин: Мэй!
Рэмкыԓьигыт, аныӄун ӄинэгитэги!
Ӄъуркыл уʼрэквъи чьоогыргэпы.
Ԓьунин ӈэвысӄэт колё эʼӄэтъымыԓьын, камчалявтыԓьын, экыттэлеткыԓьин, иръын гэчимиръэтлин, плекыт кыямылӄогты нэнаяӄэнат.
Ынраӄ выткукин мэӈӄокэн ӈэвысӄэт тыԓьуркын, колё пылытъымыԓьын, ныгтинӄин, — ӈытома иквъи валвыйӈын.
Ӄытрирэмич илюԓьэтгъэт, вэтлы рарагтыӈыӈогъэ.
Ӈэвысӄэтэ эръывтычгын тэнйыръэннин тэӈимырэӄэ, миӈкыри-ӄун ыныграк тэӈимыръэнут нытваӄэн.
Мэйӈимтиԓьын валвыйӈын ярак пыкиргъи, нэмэ рытрилнин имыт, ръылинин ранмэпы, ынӄо рэсӄиквъи тытлепы.
Нэмэ Нутэӈэвытынэ пынлёнэн: Мэӈӄо ытлён таӈтакэчгыткэта?
Вэтлы татлыӈыткогъэ: Этъыманы ӄэйвэ.
Ынкы Нутэӈэвыт ныкитэ вэнвэпыгъэ.
Пыкиргъи ярак, авынраԓьа лёӈынвэтгавата, люӈгитэтэ рыннини рэмкыԓьын.
Нутэӈэвыт рылгъэ ёрочыкогты ынкъам чемгъовэтгавыӈӈогъэ: Уʼ-уʼ-уʼ!
Вэнъым черитӄыԓьу яраӈы!
наӄам ытръэч ӄэмэчыку нытваӄэнат тэкичгытъул ынкъам майъолятъол.
Нутэӈэвыт иквъи: Алымы колё нымкыӄин тэкичгын, авынраԓьын-ым ныпичьыӄин.
Эчги Нутэӈэвытынэ кунин ӄэмэйыръын, ӈэвысӄэтэ ивнин: Мэй, рэмкыԓьыӈэв, ӄинэгитэ!
Нутэӈэвыт уʼрэквъи: Уʼ-уʼ!
Уʼ-уʼ!
Ытлён аны ръэӈэвысӄэт тыԓьуркын, вэнъым эгтиӈкыԓьин, выԓьиӈыткыԓьу ынкъам иръын гэчимиръэтлин!
Лыгэн ынӈин ивыплыткук, ӈэвысӄэт паагъэ путурэк.
Нутэӈэвыт ӈытогъэ, лылепыткугъи, ԓьунин амынан ынкы нытваӄэн пипиӄылгыӄэй.
Ӄынвэр Нутэӈэвыт пэлӄынтэтгъи ченэтрагты.
Пыкиринэӈу Нутэӈэвытынэ ивнин: Ӄъуркыл!
Тэӈимыръэнут вэрэрынво нинэлгигыт?
Ӄъуркылынэ татлыгнэн: Вэнъым авалёмкыԓьэгыт, вырэрынъаӄаравыԓьатыркын!
Нэмэ эргатык чикинъэ вэтлы ораыʼттъыёлягты чейвыткугъи.
Горатвален тылек, ӄынвэр ԓьунин майӈыярайӈын.
Яраӈы уйӈэ атытлыкыԓьэн, мэсӄэеӄын лылепыткугъи, вытку ынкы тыттэтгъи расӄыткынэты, лылепгъи рыногыргэпы, люур ԓьунин чоттагнык майӈыӈалвыԓьийӈын.
Ынкы валвыйӈын чемгъовэтгавыӈӈогъэ: Аʼмын миӈкыри ивкэ мырыткуркын?
Ӄынвэр чимгъугъи: ынанмыӄычьыӄай пээчвакӄай чиӈкъэтывэнин.
Пээчвакӄай лыгэн въигъи.
Вэтлы тэгрэтгъи ралкочыкогты, авэтываӄ пэнрынэн пээчвакӄай, ринтынин ӈаргыногты, рэлӄынтонэн, ынӄо имтинин ярагты.
Ярак пыкирык нэмэ ранмэпы ръылинин, ынӄо тытлепы рэсӄиквъи.
Нутэӈэвытынэ пынлёнэн: Ӄъуркыл!
Мэӈко таӈычьыткэркын?
Ӄъуркылынэ татлыгнэн: Вынэ нэмэ пытъайвэ вырэрынъаӄавыԓьатыркын.
Ынӈатал-ым вэлвэ гынрыру гэлгылин эвкэтыԓьын рэӄокалгын.
Эʼквырга-ым ӄынвэр Ӄъуркыл йылӄэтгъи.
Нэмэ Нутэӈэвыт вэнвэпыгъэ.
Нэмыӄэй ынан ԓьунин майӈыӈалвыԓьийӈын чоттагнык.
Рэнолыӈкы ӈавэтын нывакъотваӄэн.
Риӄукэтэ чымэетэ галяԓьын майӈычымӈы чиӈкъэтывэнин.
Ӈавэтын ытръэч иквъи: Ӈотӄэнат въиткуркыт.
Ынӄо ӈавэтынва въиԓьын чымӈы ринтынин ӈаргыногты.
Ынӈин энвэнӈыкэ имтинин чымӈы риӄукэтэ.
Эʼквырга-ым эмтэйпык лывавнэн, ӄынвэр вулӄэквъи.
Рэӄокалгын люур ӄолентогъэ: Мэй!
Авынраԓьэгыт, ӄинэвинрэтги эмтэйпык!
Авынраԓьа очнэн: Э-эй!
Эченур илкэ ӄэнъатчагэ!
Ынан ытръэч ӈытогты пиринин выквэпойгын ынкъам эмчимгъутэ нычимгъуӄин: Чемэт ынӄэната айвэнрэт ныгрыткуӄинэт.
Йъонэн рэӄокалгын илкэ вэтчатваԓьын, тэӈытръэттэгын лявтэпы кыплынэн.
Рэӄокалгын кэгытрэтгъи, ымыӈ люӈӄулиԓьэтэ итгъи.
Ӈавэтынва аймак ратвынэн ралкогты.
Нутэӈэвытӄэй эвын кагытрынтогъэ, уйӈэ аймак, наӄам кытрэл ынин гэпнутлин.
Еп тытлепы Ӄъуркыл ивнин: итгъи.
Ӈавэтынва аймак ратвынэн ралкогты.
Нутэӈэвытӄэй эвын кагытрынтогъэ, уйӈэ аймак, наӄам кытрэл ынин гэпнутлин.
Еп тытлепы Ӄъуркыл ивнин: Тэӈимыръэнут вэрэрынво нинэлгигыт, аныӄун ӄыгитэгын гымнин кытрэл.
Ӄъуркылынэ ивнин: Аʼмын-ым авалёмкыԓьэгыт, алымы тивыркынигыт.
Ынан пытъэвэ!
Ынкатагнэпы Нутэӈэвыт паагъэ винвэ эквэтык.
Ытръэч.
С. Ӄол рыннин Пычиӄимтиԓьынэ пынлёнэн Ӄъуркыл: Энмэн ганымытваленат ыннэннымык Пычиӄимтиԓьын эвыр Ӄъуркыл.
Ӄол рыннин Пычиӄимтиԓьынэ пынлёнэн Ӄъуркыл: Гыто рэръэгъэ чавчыварамкэты ӈэвытлепгичик?
Ако вынэ ӄэйвэ!
Титъэм мынъэквэт?
Вынэ лыгэн-ым эргатык чикинъэ, эченур мэлычьыт гакаӈъёт мынъянат,— ивнин Пычиӄимтиԓьынэ.
Эргатык чикинъэ ӄорагыркэгъат.
Эквэтгъэт.
Ӄъуркыл ныянотыԓьатӄэн, ӄынвэр мыԓьурэгъи.
Пычиӄимтил, аны гынръаӄ ӄыянотгъэ,— нинивӄин Ӄъуркылынэ.
Пычиӄимтиԓьын янотыӈой, печасӄэвнэн Ӄъуркыл.
Пыкиргъи чавчыварамкыӄ амгынотъылё, Ӄъуркыл-ым пыкиргъи вытку эмгынунныкитэ.
Пыкиргъи Ӄъуркыл эвын гагтъаӄанӈэнавлен.
Пынлёнэнат авынраԓьыт: Эʼмъим вай Пычиӄимтиԓьын?
Авынраԓьа никвъэн: Ӈаан-ым, ӈаан рэлку.
Ӄъуркыл уʼрэквъи ёрочыкогты ынкъам иквъи: Пычиӄимтил, ӈоты ӄорат ӄынлегынэт!
Ӄэлюӄ-ым нэмыӄэй вытку тыпкирык,— ивнин Пычиӄимтиԓьынэ.
Аʼачека нэнленэт ӄорат Ӄъуркыԓьин ӈалвыԓьэты.
Эргатык ынпыначгын-авынраԓьын иквъи: Мэӈин вэчьым нъымалытватын?
Люур эмынину Ӄъуркыл: Гым, гым, гым!
Эченур-ым мынгыткэн пырэрэмыт нэнъытэйкынэт.
Нэтэйкынэт мынгыткэн пырэрэмыт.
Ӄъуркыл эквэтгъи.
Мэчичьу аймыԓьа ӈэвысӄэтэ ныԓьуӄин лынкыгиӈкы пырэрэмуԓьын Ӄъуркыл.
Лыгэн пырэрэмыт кунинэт, рагтыгъэ.
Расӄэвма нивӄин: Ӄэлюӄ-ым, миӈкыри мынынтын майӈыкывӈаргынэн.
Эргатык кыеквъэт— тэпэнинэтэ нылгэёатӄэн.
Нэмэ ынпыначгын иквъи: Мэӈин вэчьым нъымалытватын?
Вынэ аʼтав гымо,— иквъи Пычиӄимтиԓьын,— эченур ӄэплюԓьын иръын нэнъытэйкын.
Нэтэйкын ӄэплюԓьын иръын.
Эргатык инъэ Пычиӄимтиԓьын эʼэʼгты эквэтгъи, таӄъо лыгнин эвыленолгын.
Иʼиʼн янот пылвынтывылпата вылпаткойвынэн, ынӄо пылвынтывагрэля вэгыткуйвынин ынкъам ынӄо пылвынтытэвичгэ тивъювнин.
Пылыткук, панэнагты ӄытгъи.
Расӄэвма ёрочыкогты ыʼръэ тымӈъатав иквъи Пычиӄимтиԓьын: Ӄэлюӄ-ым, миӈкыри мынынтын майӈыкывӈаргынэн.
Кыеквъэт — эвын гылгитэвмэлетлин, таӈайъыткынка гэнъэтлин.
Нэмэ ынпыначгын пынлёгъэ: Мэӈин вэчьым нъырэӈгилин?
Ӄъуркыл нэмэ эмынину: Гым, гым, гым!
Ӄъуркыл гэкэӈэ рэӈгилигъи.
Ԓьунинэт пэтыралӄаӈытэвыр ӈэлвыԓьин пэтыраӈъёлгын.
Эмӄэлелвынэ нивӄин.
Нотӄэн мэлтэнрэӈыԓьын?
Люур ыʼттъаймак ԓьунин, чамэттанэн, ӄэгнэвнин.
Оток, тынпыткэвын!
Укка-ко-о-о-о, тылвугъ-э-эк!
Ыʼттъаймак тиӈэнэгнин орвык.
Ярак пыкэрыӈӈок, ӈинӄэгти ягнагъат.
Ипэ мэӈин нивын: Гымнан тырэлылюӈын, гымнан тырайвоӈын, гымнан тыръанвоӈын, гымнан тырайвоӈын!
Колёмэй ӈотӄэнат ӈинӄэгти эмтэӈытъуле нытэйӈэтӄинэт,— нываӈэйпыӄэн ырыкы Ӄъуркыл чама нинупынъылиӄинэт.
Эʼрыкут ӈэвысӄэтэ нэтрыткусӄивын эвыргээръын, ӄытлыги ыʼттъаймак.
Лыгэн нэнинтысӄивын.
Ӄъуркыл рэсӄиквъи ынкъам эвыӈӈой авынраԓьэты: Вынэ итык эвын лыгэылвачгын тынмын чама таӈраӈгыргын тыԓьун.
Эргатык ялгытгъат.
Ӄъуркыл ныянрагакаӈыԓьатӄэн, мууԓьык ыʼтъоча нылеӄин.
Пʼэтыралӄаӈынвык, ыʼлматкынык вакъогъэ, лыгэн-ым нылгитэгыттэмӈыӄин.
Янотыԓьын мууԓьын нинивӄин: Вайыӈката, вай вайыӈката!
Вэнлыги мууԓьыт галягъат, миӈкыри аʼӄаравэвыӈ ваԓьын, колё пэтыралӄаӈынвыткыԓьо, пэтыраӈыԓьын.
Нэмэ эргатык ынпыначгын иквъи: Мэӈин вэчьым нъырэӈгилин?
Вынэ аʼтав-ым гымо,— иквъи Пычиӄимтиԓьын.
Кыевкы рэӈгилиэквэтгъи.
Лыгитэн рэӈыԓьын равэвынвылӄыл ԓьунин чама лыгиылвылю тымнэн.
Тинэӈэгнин лыгиылвылю ынкъам эквэтгъи.
Пыкиргъи.
Колё гакоргавленат.
Ӈэвысӄэтэ рыпанма лыгиылвылю, Ӄъуркыл ӄымэк нупыткуӄин ӈойӈык.
Еп увэнпыма Ӄъуркыл йылӄэ найъон.
Йылӄыӈӈок Пычиӄимтиԓьын ивнин: Пычиӄимтил, эвыр ӄамэтваӈӈок ӄинэныгъеквъи.
Кыеквъи Ӄъуркыл эвын гэӄэмиплыткулинэт.
Йэливэн пынлёгъэ: Микынъэм ӈойӈык рунин?
Ако гымнан,— иквъи Пычиӄимтиԓьын, алымы ынан люӈнуԓьын.
Колё гэпичыгэргэтлин Ӄъуркыл.
Иаʼм инэныгъевкыԓьигыт?
Ӄэлюӄ-ым, нивигым тэӈычьэтыркын йылӄэтык, эвнэныгъевкэ.
Иаʼм-ым инэкырвиръэмэткыԓьигыт?
Миӈкы-ым нивигым ӄэлюӄ трэнытъылевӈын,— ивнин Пычиӄимтиԓьынэ.
Ӄун иаʼм-ым энатынпысӄычаткыԓьэгыт?
этъо йаӄолентогъэ Ӄъуркыл.
Миӈкы-ым нивигым, ӄэлюӄ тылетумгын мынмын,— татлыгнэн Пычиӄимтиԓьынэ.
Ӄынвэр авъеткынка нъэлгъи Ӄъуркыл.
Ынпыначга ивнинэт ӈэвысӄэтти: Ӄээӄын вынэ ӄувитык, ӄол ӄораӈойӈын ӄыпатгыткы, ынкъам Ӄъуркыл ныӄамэтван.
Лыгэн-ым Ӄъуркыл чемгъорратаквъэ.
Ӄэмиплыткук йылӄъэтгъэт.
Кыевкы ялгытгъат.
Равэвын колё тэӈэкээкыԓьин, чама лыгитэӈрэӈыԓьын.
Ӄол итгъи ынпыначгын иквъи Пычэӄэмтэԓьына эвыр Ӄъоркылына: Вынэ ӄэйвэ ӄырагтыркынэтык, йъарат яраԓьыт аʼтгъоӈӈогъат чама пэгчиӈэтыркыт.
Лыгэн-ым ӈавынрагтатгъат Пычиӄимтиԓьын ымы Ӄъуркыл.
Пыкирык ӈавынйытраквъат.
Пычиӄимтиԓьын ытԓьата ивнин: Гымо йытро ӄинэлгытык, эченур лыгэӄылпэ ӄытратгытык, ӄинэнпэтгытык, ӄэнапатгытык ынкъам лыгэӄылпэ ӄинэнутык.
Лыгэн-ым ынӈин нэнтын.
Ытръэч тэкэм увэма Пычиӄимтиԓьин ӈэвъэн энарагты гэлӄытлин.
Люур кукэйыръын ваӈэйпыӈӈой: ӈэвъэн энарагты гэлӄытлин.
Люур кукэйыръын ваӈэйпыӈӈой: Вай-вай, ынанывэкӄалягты тититыркын!
Пычиӄимтиԓьин ӈэвъэн эӄылпэ рагтыгъэ, рычвачгынлевнэнат эръэт, нэмэ энарагты ӄытгъи.
Аплоратвака кукэйыръын нэмэ ваӈэйпыӈӈой: Вай-вай тыгтэтэркын!
Кытгынтыԓьатгъэ Пычиӄимтиԓьынин ӈэвъэн эӄылпэ йыпэнинэт эръэт, лыгэӄылпэ нэнунэт.
Тагнымытваӈӈогъат Пычиӄимтиԓьынти эвыр Ӄъуркылынти.
Ытръэч.
Тэленъеп гатваленат лыгэрак ӈирэк ыʼттъыӄэгти ынкъам ӈирэк ӈэвысӄэтти.
Рэлку нытваӄэнат ӈэвысӄэтти, ыʼттъыӄэгти-ым — ӈаргын, райвачык, миӈкыри акытыйгаткыԓьэн ӈэнку.
Ӄол итык ыʼттъыӄэгти ныпычвэтгавӄэнат.
Ыннэн нивӄин: Гыт миӈкыри нытвайгыт?
Гым итык нытэӈъэв.
Гынин-ым миӈкыри ваԓьын ӈавэтын?
Тэгнытэӈӄин, инэгынритыԓьын ӈэвысӄэт.
Гым нэнатаӈынӄамэтвавӄэн гымык авынраԓьа.
Лыгэн-ым ӄонпы нэнаныпалговӄэн, ымы нылгинытэӈъэв нытапаӈӄэн.
Лыгэн эвыт миӈкыри ымы нэнайколятӄэн, лыгэн тэгнытэӈӄин гымнин инэгынритыԓьын.
Лыгэн нынтойгым-ым, кит-кит ӄээӄын норатвайгым эвыт гымнин ӈавэтын нъатгоӈӈоӄэн, нэвыӈӈокэн.
Эʼмитлён гымнин ыʼттъыӄэй?
Лыгэн-ым тэгнытэӈӄин, тэӈимырэӄэ нэнанӄамэтвавӄэн, рыпэт гымнан ӄонпы лыгъылгу нинэлгигым, — ынкъам пынлёнэн ыʼттъытумгын.
Миӈкэмил гынин инэгынритыԓьын ваԓьын?
Аʼмын, гымнин итык лыгъэʼткиӈ!
Э-э, миӈкыри-ым ваԓьын, миӈкыри нынтигыт?
Лыгэн-ым нэналпынрыӄэн ӄулин-ым лыгэн нинэнинтысӄивӄинэт рэлюйыръыт, гымнан вытку оратвак нинэпирийгым.
Лыгъэткиӈ гымнин инэгынритыԓьын!
Чама лыгэн нинэннэсӄычетӄин.
Лыгэн аны эʼткиӈ, аныӄун-ым гымнин левыт ӄыгитэгын, лыгэн тэӈэмкинутӄыԓьу гитлин, чама нэнагтыркыплыӄэн.
Ыʼттъытумгэ нинивӄин: Аʼмын, аʼнӄагыргын ынӈин ваԓьын инэгынритыԓьын!
Нывэтгавчетӄэнат ыʼттъыт райвачы.
Эʼткиӈ ӈэвысӄэт гавалёмлен вэтгавчерыԓьэты ыʼттъыӄаеты, каргэпы гэтлеплин.
Ԓьунинэт, ӄытлыги ыʼттъыӄэгти нывэтгавӄэнат.
Лыгэн кытгынтынтогъэ, пэнрынэнат.
Ӈэвысӄэт нивӄин: Оо, митив микынти, ӄытлыги ӄолё ыʼттъиӈыт нывэтгавчетӄэнат, Митив микынти оʼравэтԓьат нывэтгавӄэнат!
Гынтэквъэт ыʼттъыӄэгти.
Нотагты ӄытгъэт, нэмэ ынкы вэтгавыӈӈогъат.
Ӄутынэ ынӄэн таӈэтынвыԓьа ыʼттъыӄэе нинивӄин: Аны, мынрагтыркын!
Аны, гьм эʼтки ӄырым, ӄэйвэвын нотагты трэлӄыты.
Аны, ӄэйӈун гымнин ӈавэтын лыгъатгъоӈӈогъэ, ӄэйӈун ивыркин.
Лыгимиӈкыри гымнин ыʼттъыӄэй ӄытгъи.
Эʼтки лыгэн тэгнытэӈӄин, лыгэн трайъоӈын.
Ынръам ӄол нивӄин ыʼттъыӄэй: Ынӈатал-ым гым ӄырымэвын, эʼтки лыгэн опопы мылейвыткуркын!
Ӄол-ым рагтыгъэ.
Эвын нотайпы пыкиргъи, нэнанвэтгавӄэн ӈавэтынва, нинивӄин: Ытлён мэӈӄо етгъи?
Эвын ыʼттъын таӈавэтгавка гэнъэтлин, лыгэн галвавыӈӈолен вэтгавкы.
Ынӄэн гэнгэргэвлинэт, ӄэлюк вэтгавчетыԓьыт ӈаргын.
Ынӄатагнэпы ыʼттъыт ӄонпы авэтгавка гэнъэтлинэт.
Ытръэч.
Ӄол итгъэт иʼны, кэйӈын, ӄэпэр ынкъам рэӄокалгын елырачвыӈгъат: мэӈин армаӈ, гыттапыӈ, энъыӈ ваԓьын.
Гым ынӈатал нэрмэйгым!
Гымык армаӈ ваԓьын уйӈэ, гым ымыԓьорык айылго нэлгыркынигым!
Гым-ым нымлегым ынкъам нинъигым!
Чама ынӈатал ныгыттэпигым!
Люур вай рэӄокалгын иквъи: Гыт иʼгигыт ынӈатал ыʼръэ йыръэтгъи, гынык энъыӈ ваԓьын варкын!
Мэӈин?
Энмэн нилгыӄин, ивлывилюԓьын мэлёталгын, гынан чамъам райъоӈын!
Гым-ым ынӈатал ныгыттэпигым ынкъам ралечетык гым гэйгулетигым, тури чамъам ынӈин нъиттык!
Гым наӄам эрмэкыԓьигым, инъыкыԓьигым ынкъам тотъэты ваԓьэгым,— пыннэты иквъи рэӄокалгын.
Ӄэглынангэт тотъэты ваԓьэгыт!
Турык армаӈ ваԓьын варкын, ынӈатал нэрмэӄин ынкъам кыгыттэпӄин, наӄам инъыкыԓьын, вачак нарайъонтык.
Гыт ыʼръунтэтыркын уйӈэ гымык армаӈ ваԓьын,— ӄулиԓьэтгъи кэйӈын.
Ӄыйъогын гынан ынкъам ӄымӈылёгын!
Трайъоӈын ынкъам трамӈылёӈын!
Кэйӈын оʼравэтԓьагты ӄытгъи.
Тыляма ынан ԓьунин ӈэлвыл.
Ӈэлвылекы ӄача оʼравэтԓьан нытваӄэн.
Кэйӈын оʼравэтԓьагты аймавыӈӈогъэ.
Люур вай оʼравэтԓьата пиринин оттылгын ынкъам ӄымчучьын ыныкагты рытыӈӈонэн.
гэчеӈыттэтлин.
Гынтэквъи.
Пыкэрыӈӈок тумгык, ынин увик тъылыӈӈогъэ ынкъам мотлынтоӈӈогъэ.
Ытлён ӄынӈатыӈӈогьэ.
тъылыӈӈогъэ ынкъам мотлынтоӈӈогъэ.
Ытлён ӄынӈатыӈӈогьэ.
Ыʼмто?
Оʼравэтԓьан таляйвыгъан эвытлым ынан наталяйвыгыт,— пынлёгъэ рэӄокалгын.
оттылгын-ым люур пыткынтэтгъи ынкъам гымык увикик ръэиргъи.
Ынӈатал увик тъылыркын!
И-и-и!
Наӄамлым гымнан трэтэмъюӈӈын оʼравэтԓьан, эвыр раялгынӈыт маеты трэлӄыты ынкъам ымыԓьо тэйӈэт ыргин трэнуӈын!
Ынӈатал чамъам маеты рэлӄыты!
Гыт нылгэнайылгэгыт.
Эвыр маеты рэпкиры, чамъам ынӄоры рэквэты.
Гым инивыркын!
Гыттапы гым ваԓьэгым оʼравэтԓьак!
Ӄэпэр маеты эквэтгъи.
Майык пыкирык, ытлён эймэквъи, чит рычимиръэвыркынин энаръэёчгын, люур вай яалгыткак ръэнут иргъи.
Ынӈатал гэнтъылевлин ӄэпэр.
Чеӈыттэ рыпэт-ым гаӄолентолен.
Чит-ым вай гынтэвыркын, ытръэч-ым лываквъэ: рэӄык вай гаквален.
Ытлён ӄытлыги уткучьык гаквален.
Тумгэ навалёмын ӄулиӄул.
Ръэгъи ӄэпэр ӄулиԓьэтыркын?
Ӄэпэр энмэч чамъам рэеты морыкагты, пылвынтыйыкырга нэйгун,— иквъи рэӄокалгын.
иквъи иʼны.
Ӈэнку раӄамэтва, ӈутку-ым пыкирык рэвъигъэ.
Рэӄын иквъи?
Ръэнут валёмын — ынӄэн лыги ӄылгыркын.
Иʼны эквэтгъи.
Тылянвык ԓьунин аймак.
Ынӈатал иʼны гакоргавлен тайӈатэты.
Ӄамэтваӈӈогъэ ынкъам нивӄин: Амайылга, оʼравэтԓьата пэлянэн гымыкы нычачаӄэн тэйӈэт.
Ӄамэтваплыткогъэ, томгэты ӄытгъи.
рэӄокалгын.
Ынӈатал тыгтыӄамэтвак!
Нытанчачаӄэн тэкичгын гымыкы оʼравэтԓьата амайылга гапэлялен.
Ӄээӄын вак иʼны мутлыгрэлгъи ынкъам паагъэ выенток.
Кэйӈын ыʼлёӈэт галяк нэмыӄэй въигъи.
Трэнуӈын кэйӈын, иʼны-ым раӄыл.
Ынӈатал колё ныгыттэйгым!
Оʼравэтԓьан ынанармачьын ынкъам ынангыттапычьын.
Ытръэч.
Энмэн ганымытваленат умӄы ынкъам валвыйӈин.
Колё чит нытэӈъэв нытумгыԓьэтӄинэт, ӄонпы кынмал нивиниӄинэт, тымъёттэ кынмал нычвиӄинэт.
Чымче ырык ӄача ганымытвален чинит емыгчыку рэӄокалгын.
Ытлён ырык рээн этумгыԓьэткыԓьин эмивнэтык ырыкы.
Вачаӄ-ым ӄонпы вэнлыги винвэ яалеӈӄач ырык нылеӄин ынкъам нинэгичиӄинэт пэлятыԓьыт рупытти.
Ытръэч-ым ӄонпы амлымӈэнак яалеӈӄач умӄык ынкъам вэлвык, ытлён чемгъоӈӈогъэ.
Како нымкъэв ытри ныӄамэтваӄэнат.
Ӄынвэр-ым аʼрэк лывавнэн пилгытэгъеӄ.
Чимгъунин, миӈкыри этъопэл рымаравык умӄы ытри валвыйӈын.
Аʼтчанэн валвыйӈын ынкъам ивнин: Леӈытэӄ гыт илкыԓьигыт, иаʼм эԓьукэ рытыркын, миӈкыри умӄэтэ тымыплыткок гынник ымыԓьэты тэкичгын ынкъам мытӄымыт нинэнуӄинэт, пууръу амынан ыттъымыт гыныкы нэнапэляӄэнат.
Гагтычемгъолен валвыйӈын, валёмнэн рэӄокалгын ынкъам янра эвэнэӈӈогъэ.
Эвыт умӄэтэ нинэԓьуӄин мэмыл, валвыйӈын эӄылпэ ныгаглычамэтаткоӄэн.
Мэмыля эвытӄэй нинэԓьуӄин увпэраԓьын валвыйӈын гэлыткынык ынкъам эӄылпэ намэчатӄэн ванвык, нанӈатӄэн.
Умӄы уйӈэ нытваӄэн.
Амӄынъылёӈэт ынӈин этыӈогъэ.
Ӄынвэр анӈэнайпыгъэ умӄы ынкъам ивнин тумгытум: Раӄылӄыл ынӈин ваԓьын винрэттумгын, миӈкыри аʼнӄагыргын инъэтэткыԓьин эвэнэма,— ынкъам рынэнин валвыйӈын.
Чичевнин валвыйӈа ыʼръунтэтыԓьын рэӄокалгын ынкъам чимгъугъи, миӈкыри ытлён нынъымӈычвынавнэн.
чамэттаткоԓьын мэмылеты, ытлён эӄылпэ нэймэвысӄычетӄин ынкъам риле ныпэгляръоӄэн, авэтываӄ ныӄулилыръуӄин.
Плыткук вытку нунтымэвӄин, рэӄокалгын-ым уйӈыԓьын нэквэтӄин.
Колё риӄукэтэ нэнаанӈэнаётасӄычатӄэн галяԓьын валвыйӈын.
Ытръэч-ым умӄы паагъэ тумгыԓьэтык ынык рээн.
Валвыйӈын амынан нъэлгъи.
Ынан ӄонпы нэнакэтъоӄэн тэленъепкин томгыԓьатгыргын умӄэк рээн, ытръэч-ым пэнинэкин вагыргын чамъам рыпэлӄынтэвык.
Ынӈин эмпичивиринӈэ, валвыйӈа рытымӈэвнэн ыʼлгутумгытум умӄы.
Ытʼръэч.
Ганымытвален чинит еԓьарачыко ӄол аромкыԓьэн йиԓьэӄэй.
Еп тиркытир уʼрэвкэ ытлён энмэч нывакъотваӄэн тынопыткынык ынкъам нывъэюӄин.
Кол итгъи ыныкы эймэквъи мэлёталгын ынкъам пынлёнэн: Ръэнут ипэ гынан ыʼлгу нинэлгигыт рук?
Йиԓьэӄэй иквъи: Гымнан ипэ ыʼлгу кинэлгигым въэгти ынкъам мигмигыт.
Милютэтэ ивнин: Эплеэн ӄырэтгынэт ынкъам ӄынкалыроквынат миӈкыри ваԓьыт гынин ыʼлгу лынъёттэ въэгти ынкъам мигмигыт!
Йиԓьэйил эӄылпэ въайӈытагъэ ынкъам мэгмэгынтагъэ еԓьарачыкогты.
Милютэтэ таагнэнат ратъёттэ, вэты гачачаԓьатлен, рыпэт ымыԓьо рунинэт.
Плыткук йиԓьэӄэе пынлёнэн мэлёталгын: Гынан-ым ръэнутэт ыʼлгу гэлгэ?
Гымнан-ым ыʼлгу нинэлгигым итӄилгын.
Наӄам ӄэналпынрыгэ нэмыӄэй.
Пиӈкугъи мэлёталгын ёмромкычыкогты ынкъам эʼйӈэвнин йиԓьэил, иӈӄун нытаагнэн ынин ыʼлгытэйӈэт.
Тааӈыплыткок йиԓьэтэ ивнин мэлёталгын: Гыт эʼткиӈигыт милютэйгыт, гынин тэйӈэт эʼткиӈ.
Эʼэʼтгъи мэлёталгын ынкъам пэнрынэн йиԓьэйил, ытръэч-ым ытлён рэсӄивысӄычетгъи ченэтъеԓьарачыкогты.
Коргаквъэ мэлёталгын: колё рычеӈыттэвнин йиԓьэйил ынкъам выква рыныматыӈӈонэн йиԓьин тытыл ынӄо чемгъоӈӈогъэ.
Тырэныгъюлеквыт гыт, энараԓьыӄаегыт, ӄээӄын аӄамэтвака ратвагъа, алваӈ равэтгавыӈӈогъа.
Люур йиԓьэӄэй алвайпы уʼрэквъи ынкъам танӈыткоӈӈогъэ.
Ӄытлыги, аʼмын гыт чама тотъэты ваԓьэгыт, колё эчимгъукыԓьигыт чинит левтэ.
Ӄыгитэгын, лымынкы варъоркыт гымнинэт ӈытогыргыт чама расӄэквыргыт.
Ынӈин йиԓьэӄэе рыпэлӄувнин мэлёталгын.
Ытръэч.
С. Гымнан гавалёмлен мэргэпы, миргэ-ым гавалёмлен ыныгмэргэпы.
Ынӄэн гатвален ынӈатал тэленъеп.
Гымнан гавалёмлен мэргэпы, миргэ-ым гавалёмлен ыныгмэргэпы.
Тэленъеп гатвален ынӈатал нэрмэӄин оʼравэтԓьан, энмэн Тэмыл.
Ынӈатал нэрмэӄин, рыпэт-ым ӈэгти ынкъам умкыт нинэнчимиръэвӄинэт ӄонпакота ыннэнрылгэ, наӄам ынӈатал пытэрмэчьыӈӄин роԓьянвэты.
Нэнаталяйвыӄэнат оʼравэтԓьат ынкъам нэнэнэвнаӄэнат, эвыр ръэнут таӈпэраԓьын нинэԓьуӄин.
Тэмыл ганымытвален гытԓьата эмнуӈкы, ӄэлюӄ ытлён нычимгъуӄин.
Гымнин армагыргын нэрэтуԓьэнӈын оʼравэтԓьата ынкъам гым тырэрулытвигъэ.
Ӄол рыннин ытԓьата ивнин: Тэмыл, вай-ым мури уйӈэ эмытӄыкэ мытнъэлыркын, ээк пиӈкуркын.
Тэмыл тэнмавыӈӈогъэ эвэнэнвэты.
Ытля ивнин: Вэтыӄун ӄонпыӈ ӄыгитэркын гилгилык гыргоча ваԓьын аӈатлыӈын, иӈӄун эвнэрэткэ нитын.
Варкын эрмэчьын гымык армаӈ ваԓьын, ей ныппылюӄин, энмэн Вэлвылевыт.
Ынкъам Тэмыл ивинисӄиквъи.
Ынӈатал Вэлвылевыт айылго нинэлгыӄин.
Вэлвылевыт гъурэтлин элек гытгык ӄача ынкъам амӈыроотгэвэԓьо имтиԓьу нинэнтыӄинэт амӈырооткэн кэйӈыт ынкъам умӄэт.
Кэтэм эвыр Тэмыл ивинигъи, нэмыӄэй Вэлвылевыт гивинилин.
Аʼмын-ым люут Тэмыл ытри Вэлвылевыт ԓьувылгыгъэт тылянвык.
Аʼмын етти, оʼравэтԓьайгыт!
Микигыт ынкъам мэӈӄокэнайгыт?
Вэлвылевыт ынӈатал гэчеӈыттэтлин ԓьук Тэмыл.
Ӄытлыги Тэмыл ынӈатал нымэйыӈӄин, ӈэйык майыӈкы ваԓьын.
Ии, энмэн вай гым Вэлвылевтигым, нынымытвайгым Въэӈкы.
Гыт-ым микигыт?
Ынӈатал-ым валёмык нынны Вэлвылевыт, Тэмыл гаӄолентолен эмчеӈыттэ.
Ынӄоры-ым чемгъоӈӈогъэ ытлён, миӈкыри тымык оʼравэтԓьан, ынык мыкыӈ ваԓьын.
Мынувичвэт, мэӈин армаӈ ваԓьын гыт эвытлым гым,— иквъи — Тэмыл.
Рэӄувичвэт мытрувичвэнӈын ынкъам мытрэрэӄыркын?
аʼтчаӈӈогъэ плыткуԓьын Тэмыл.
Мэй, Вэлвылевыт, эʼмитлёнайгыт, миӈкы варкын?
Пылӄэтгъи Вэлвылевыт, гым эрмэчьу тыриты ымнотаеквэк.
Гым вай ӈотӄэнайгым, люӈынпылӄэвэ инэнтыгъи!
Гэчеӈыттэтлин ынӈатал Тэмыл, валёмык ӄулиӄул эрмэчьин, эмчеӈыттэтэ Тэмыл нывиврэԓьэтӄин, ӄынур ӄэвъяма.
Ынраӄ-ым гым мымгок, юрэӄ гым нырулигым,— иквъи Вэлвылевыт.
Вэлвылевыт моогъэ.
Аӈӄы майӈайычгатыӈӈогъэ ёоʼръогъэ ынкъам гилгил рэӈаӈӈогъэ.
Майӈаӈӄакэн гилгил ымыԓьо чимиръэтгъи.
Вэлвылевыт тылякавранчета нитӄин Тэмылына ынкъам ытлён рыриӈэвнин мэмлеты, кымэк ынӈатал пылӄэтгъи.
Онмын, нъытвагъан аӈӄы, ытлён нъыпылӄэтын, ытръэч-ым Тэмыл ӈэйык майыӈкы ваԓьын, люӈпылӄэтэ итгъи.
Аʼмын ратан опопы увичвэтык, гыт нэрмэйгыт, гымык армаӈ ваԓьэгыт, наӄам чамъам рэнанмыгъа гынан, гымнин егтэл чамъам рэԓьуӈын,— иквъи Тэмыл, ынӄоры-ым ытлён рагтыгъэ, эвиръыт рыпъавысӄэвнэнат.
Вэлвылевыт-ым ивинигъи ӄээӄын ынкъам рагтыгъэ, имтитэ рыннинэт ӄонъачгынкэн мэмылтэ ынкъам чымӄык эʼмэтэ — мынгыткэн.
Тылянвык нэмэ ԓьунин эмрэчьын Тэмыл, иквъи: Мынгыткэн гивиӈит галяк нэмэ мынԓьутылгымык ынкъам мэӈин эрмэчьу рапэляты, ынӄэн этынво ратвагъа нутэйиквик лыгъоʼравэтԓьанотак.
Вэлвылевыт иквъи: Мынгыткэн гивит галяк гым юрэӄ тырэрултывигъэ,— ынӈин ивыплыткук, амалвагты эквэтгъэт.
Мынгыткэн гивиӈитти Вэлвылевыт нымлявӄэн: ӈэгти тэнлымынкыри нинэривлыӄинэт ынкъам алвагты нинэнԓьэтэтӄинэт ытри.
Ынӈатал чит нымэйыӈӄин Кончан Вэлвылевтынэ чывинин ынкъам ривлынин ӄол Въэӈэты ынкъам пэлянэн ӈэнку.
Въэӈкы варкыт энмыт, ривле рытъёттэ ынӄэнына эрмэчьэ.
Кончан игыр варкын, ӄынур рэӄэ гэчвилин.
Ынӈатал никвыӄин, ытръэч-ым кытыйга ынкъам эйычгитэ рычимэвыркынин.
Вэлвылевыт ынӈатал гэрмэвлин, рыпэт-ым иръыт ынинэт ынкъам ӄонагтэ нытъайытчаӄэнат вакъок.
Ынӈин галягъат мынгыткэн гивиӈитти.
Вэлвылевыт тэнмавыӈӈогъэ тылянвэты, тайкавынвэты.
ягталгыргын.
Вэлвылевтынэ чамъам рэнанмы, чамъам ытлён ринъэтэты, гым ынӈатал тэчьэтык ынкъам тэрмэвык!
Ӄынвэр-ым ԓьувылгыгъэт ытри — ӈирэӄ эрмэчьыт лыгъоравэтԓьанотакэнат.
Аʼмын етти, Вэвылевтигыт!
Ӄикви.
Кух-кух!
Гымнин лылет, ӄынур пипиӄылгин.
Аʼмын-ым ии, Тэмыл, нанӄа ричитыԓьигыт, амӄамэтвата ваԓьэгыт ынкъам тэрмэчьыӈэ роԓьянвэты!
Ынӈатал Тэмыл ганӈэнайпылен, ымыԓьэты ытлён челгатгъэ ынкъам вэвраԓьатыӈӈогъэ.
Вэлвылевыт чайпатгъэ тэныткынык ынкъам тайкавымгогъэ, чаёплыткок.
Эмнуӈыԓьэ нывалёмӄэн, ръэнут выргыргыԓьын аӈӄачормэпы, вай-ым люур нутэсӄын вэвраԓьатыӈӈогъэ.
Ынӄэн нытэйкэвӄинэт ӈирэӄ эмрэчьыт лыгъоʼравэтԓьанотакэнат.
Тэмыл иквъи: Аʼмын опопы мынпаӈъэвӈыто, мытомавмык!
Вэлвылевыт татлыӈыткогъэ: Мынпанъэвӈыто, ынӄоры-ым нэмэ мынымгомык.
Ынӈатал ӈаргынэн номычьатӄэн ӄытлыги-ым вай гакыткытръолен, наӄам тэйкэвкы гамголенат гынунԓьэлеӈкы.
Тэӈлымынкы пыриӈэмъетӄинэт галгат, ӈайыткынык гэлгылин ыʼԓьыл.
Вэлвылевтынэ ԓьунин пипиӄылгын Кончак ӄача ваԓьын.
Тэмыл ивнин: Ӈаанкэн пипиӄылгын ԓьуркын эвытлым ванэван?
Тэмыл уʼрэӈэнри нытлепӄин, наӄам ванэван ръэнут ныԓьунин.
Ытлён ытръэч нычимгъуӄин.
Миӈкыри мыӄамэтвасӄэвык.
Наӄам иквъи: Аʼмын, виин ратан тэйкэвык, мынпаӈъэвӈыто, чама-ым мынрэлюуръэнмык, чама-ым мынрагтымык, мынъйылӄысӄивмык киткит.
Ынӈин ивыплыткук, ымыԓьо эквэтгъэт амалвагты.
Ӈирэӄ эрмэчьыт йылӄэтчыӄиквъэт ярагты.
Вэлвылевтынэ ԓьунин пипиӄылгын мэмлыткынык аԓьэкатык лывавыӈӈоԓьын.
Пиринин пипиӄылгын ынкъам ёнэн къэличыку, рырагтаннэн.
Ярак пыкирык, Вэлвылевыт йылӄэтгъи ӈыроӄ ыʼлёӈэт, ынӈатал гэпэӈъивэтлин.
Кыеквъи ынкъам ӄамэтвагъэ.
Ынӄоры-ым ытлён тэнмавыӈӈогъэ тайкавынвэты, наӄам-ым аӈӄаткынык аʼӄатайкавкы гэнъэтлин, нылгыӄин ыʼԓьыл ынкъам гилгил.
Люур вай мэӈӄо ӄулиӄул Вэлвылевтынэ валёмнэн.
Миӈкыри гыт тэнмавыркын, Вэлвылевыт?
Вэлвылевтынэ ӄырэрӈӈонэн оʼравэтԓьан вэтгавыԓьын, наӄам нэналвавӄэн ԓьук.
Вай гым гыныгкъэличыку тытваркын, ӄэнагтогэ ынкъам мынинъэйвыгыт, эвыт ратвыӈын, рэӄысӄивыркын нотагты.
Вэлвылевтынэ ымаԓьо тывнэн, ныръэӄин ытлён.
Пипиӄылгэ ивнин, энмэн чамъам ытлён ринъэтэты тэйкэвкы, иквъи: Раволӄытвэӈӈогъа ынкъам гитгилык рэвытрэты аӈатлыӈын — ынӄэн егтэл Тэмылын.
Эвыр мэчыӈкы рагтыӈын, гыт рэрмэлтэты.
Ынӄэн ивыплыткук, пипиӄылгын эквэтгъи ярагты.
Вэлвылевыт-ым нычимгъуӄин, миӈкыри пирик аӈатлыӈын, иʼйъик ваԓьын.
Ынан тэйкынин ынӈатал нымэйыӈӄин ынкъам нивлыӄин чаат.
Тэйкыплыткук, ӈытогъэ ярайпы ынкъам чит кынъуркынин аӈатлыӈын, ытръэч-ым чивмылтэтгъи чаат.
Рыйылгэннин ынкъам нэмэ гырнин аӈатлыӈын, люур вай тэкэм кынъунин, тиӈунин ынкъам ёнэн ратрочыко.
Тэмэл-ым гэйылӄэтлин мынгыткэн ыʼлёӈэт.
Аʼмын гэетигым, Тэмыл!
Рэӄэ ытлён гыт гэричитигыт?
Тэмыл, ӄытлыги, нанӄа гэричитлин ынкъам мытлыӈча ганкавравлен нанӄын увикик камлелы.
Вэлвылевтынэ йытонэн аӈатлыӈын ынкъам ынкэната рычемавыӈӈонэн выквылгын.
Тэмыл въэӈӈок, ныкавранчеръоӄэн тэнлымынкыри.
Ӄынвэр, вай чыӈатгъэ аӈатлыӈын.
Лыгэн пэӄэтатгъэ, къэли эчгэтатгъэ аӈӄаткынэты ынкъам илиру нъэлгъи.
Чинит ытлён ынкэн ӈэю нъэлгъи.
Ёоʼръоӈӈок ынкы ӄонпыӈ ныйӈэръуӄин, алымы эмнуӈкы ванэван ныёаʼтын.
Въэӈык ӄача ӈэгны Тэмыл варкын ынкъам эчгэттатыԓьын къэли, ынӄэн илиру гэнъэтлин.
ванэван ныёаʼтын.
Въэӈык ӄача ӈэгны Тэмыл варкын ынкъам эчгэттатыԓьын къэли, ынӄэн илиру гэнъэтлин.
Ӈотӄэн вагыргын гатвален ынӈатал тэленъеп.
Ынпыначга вэчьым лыги.
Ытръэч.
Энмэн ынӄэн колё тэленъеп гатвален, рыпэт варата энмэч гантыгэватлен.
рыпэт рырагтатык налвавын.
Энатрынэн выква рочгыԓьыт, въиткуръугъэт ымыԓьо.
Ынкъам ынкатагнэпы нытваӄэн ынӄэн янраквылгын Инчьувик ӄача.
Ытлён ӄынур гынритыԓьу нитӄин агнок.
Энмэн Равыквын.
Ытръэч.
С. Нытваӄэн ыннэн яраӈы вээмчурмык ӄача.
Рэмкын мыӈэӈӈогъэ.
Нымӈиӄинэт, ныӄамэтваӄэнат.
Люур пыкиргъи магляԓьын.
Авынраԓьыт эмпичгэ ыʼръыйылӄэтгъэт.
Рэсӄиквъи рэмкыԓьын чоттагнэты.
Ӄырым микынэ нивын.
Аʼмын етти!
Ымыԓьо ныйылӄэтӄинэт, наӄам ырык ӄача ӄэмэт ыпаттакэчга йырыԓьыт.
Ыллён ынӈатал-ым колё нычачаткэӄэнат.
Ивыпэтгъи рэмкыԓьын, лыгэн аӄамэтвака ӈытогъэ.
Тэленъеп ынӄэн гатвален.
Нытваӄэн ыннэн яраӈы вээмчурмык ӄача.
Рэмкын мыӈэӈӈогъэ.
Нымӈиӄинэт, ныӄамэтваӄэнат.
Люур пыкиргъи магляԓьын.
Авынраԓьыт эмпичгэ ыʼръыйылӄэтгъэт.
Рэсӄиквъи рэмкыԓьын чоттагнэты.
Ӄырым микынэ нивын.
Аʼмын етти!
Ымыԓьо ныйылӄэтӄинэт, наӄам ырык ӄача ӄэмэт ыпаттакэчга йырыԓьыт.
Ыллён ынӈатал-ым колё нычачаткэӄэнат.
Ивыпэтгъи рэмкыԓьын, лыгэн аӄамэтвака ӈытогъэ.
Аʼмын рэӄыԓьигым ӈотӄо тытагъак, — чимгъугъи рэмкыԓьын,— мачынан выкво нитынэт ӈотӄэнат пэчгыоʼравэтԓьат,— вакъогъэ орвыткынык ынкъам эквэтгъи.
Яраӈы-ым майӈыпырӄано нъэлгъи.
Ынкатагнэпы ынӄэн пырӄапыр Рапырӄано налгыӈӈогъан.
Ытръэч.
С. ӈэйӄэй энмэн-ым лыгэталянъяпкэтагнэты нынныԓьын Ӈавъанпэнрывылгын.
Ынӄэн тэленъеп гатвален.
Ынкы ӈэйӄэйык чит нымнымӄэй чавчыван нытваӄэн.
Энмэн нувичвэтӄинэт ӈинӄэгти, тылямарава этыӈӈогъат.
Ӄынвэр ӄол нантэргавын.
Ытԓьата елёӈӈонэн.
Ынкы ымыԓьо моогъат.
Аны эмӈэвысӄэтти гамаравръоленат, гэвъивылгыръэлинэт, гэйилюлинэт чиниткинэт ӈинӄэгти.
Ӄынвэр, тымытковылгыткогъат.
Тэӈыннэн ынпыӈэвӄэй гэгнулин.
Пыкиргъэт ӄлявылтэ, эвын таӈамрылтэлё ёрочыко, тэӈэммутлю чоттагынтэ.
Ынӄэн ынкъам ыргин маравваны гэтэныннылин Ӈавъанпэнрывылгынво.
Ытръэч.
С. Ӄол итгъи чавчывата ивнин ӈэвъэн: Кита мынъялгынмык нотатагнэты.
Ӄытэйкыгын кытмайӈыпэнъёлгын.
Яраӈы ӄынчимэвыркын, ӄэйвэтыркын ӄынур.
Ӄутынэ пэнъёлгын нинэтэйкыӄин, ӄол эӄылпэ яраӈчемавыркын.
Эӄылпэ ӄорагыркэгъат.
Кэтэм ынкы ӈылгыԓьеквэ эквэтгъэт гырголягты, ӄынур-ым нымэйыӈӄин пэтыръэтъеквэ нылеӄинэт ынӄэн ӈылгылыткыната.
Ывэӄучитэ ӈэвъэн ивнин: Ынӈатал гыԓьота, ӄэйвэ, нотагты рэлгитэгъеӈгъэ ыӈӈэ атаалгылятка.
Вэнлыги гырголятык, таалгылятгъэ.
Тэврит тылпъигъэт ынкъам ӄотычга иргъэт нотасӄэты.
Ынӈин томгатгъэ ӈэгны Таврэпэлян.
Ытръэч.
Кэйӈэ ынанмайӈычавчыв нинэлӄырирӄин амраӄаанӈаӈа.
Кэйӈэ ԓьунин ӈэлвыл колё нымкыӄин.
Кэйӈэ йъонэн ӈэлвылкин этын, нывакъотваӄэн.
Чавчывата ивнин: Етти!
Ии, тыетык!
Чавчывата пынлёнэн: Рэӄысӄиквъи?
Кэйӈэ татлыгнэн: Вай-ым гым ныраӄаанӈаӈэгым.
Чавчывата ивнин: Эвыр-ым рараӄаанӈаӈыркын, игыр гымнин ӈэлвыл ӄыгынритгын ыʼлё ынкъам чымӄык мыйылгыт ӈэлвыл.
Кэйӈэ очнэн: Ээй, вынэ мыгынритын!
Чавчывата ивнин: Виин гым мрагтык!
Эчги тиркытир рэмэчивтылетгъэ, ӈэлвыл ӄынрагтатгын!
Кэйӈэ ивнин: Миӈкы-м яраӈы варкын?
Чавчывата татлыгнэн: Ӈоонко ӄэнъевчыку.
Кэйӈэ чавчыв ивнин: Таам, вынэ ӄылеркын ярагты, ынан ӈэлвыл трэгынритыркын!
Чавчыв рагтыгъэ.
Кэйӈын ӈэлвыԓьык пэлятгъэ.
Кит-кит мачволкытвэӈӈогъэ, ӈэлвыл аммана тагъяӈыӈогъэ.
Кэйӈэ ӄэйвэ чеэкэй нинэрэнтыӈӄин, вэнлии авынраномакавӈэты манаӈчергъэ.
Ӄынвэр кэйӈын анӈэнайпыгъэ.
Ӄораӈы лыгэн чымче рытчыё нэнамӈылёйвыӄэн: Ытлён ръэнут ӄыритйивыркыниткы?
Ӄынвэр ӄулилыръугъи: Ытлёнӈын ӈэлвыл ръэгъи?
Наӄам ымыӈ вэлер пынлёк гаалёма!
Ынӈэ тивыркынэт.
Ръэнут ӄыритйивыркыниткы?
Лыгэн иʼмпычейвыткуръуркыт, вэлер гататлыӈыткота!
Кынвэр ӈэлвыл пэлянэн, чавчыв ярак ваԓьын йъонэн.
Пыкиргъи.
Чавчывата пынлёнэн: Ӈэлвыл эʼми?
Кэйӈэ татлыгнэн: Анны тытаӈылвавын румэкэвык.
Лыгэн гытэквэтгъи, маӈанчергъэ.
Ытлён ръэнут нылӄыриркин?
Наӄамымыӈ пынлёк вэлер гататлыӈыткота.
Ӄэйвэ нэнамӈылёйгым; Ръэнут ӄыритйивыркыниткы?
Лыгэн авъеткынка ныкымъыгилиръуӄинэт!
Чавчывата ивнин: Каакомэй ынръам, иаʼм пэлян ӈэлвыл?
Эʼрыкур раӄаанӈаӈыркын!
Кэйӈын айычгырэтчаԓьатыӈогъэ: Мэй, мэй!
Эчену ынӈэ энанмыка!
Чавчывата ивнин: Эӄуликэ!
Кэйӈын ӄулиԓьыръугъи: Оккой, анны энанмыркын!
Ӄынвэр чавчывата кытгынтыпэнрынэн.
Кэйӈын гынтэквъи: Оккоймэй.
Ӄытлыги чавчываварат йъарат аӄаварат!
Оʼравэтԓьата рырынгиивнин кэйӈын.
Оʼравэтԓьата ивнин: Етти!
Ии!
Кэйӈэ пынлёнэн: Ръапыӈыл?
Оʼравэтԓьата татлыгнэн: Аʼм, уйӈэ.
Гынин-ым ръапыӈыл?
Кэйӈэ татлыгнэн: Аʼм, ытръэч-ым пэтле трэйылӄэтгъэ.
Миӈкри-м пэтле ръылетгъэ.
Оʼравэтԓьата пынлёнэн: Титэ-м рэгъеквъэ?
Кыткытык.
Оʼравэтԓьата ивнин: Ынӄэн игыр рэйылӄэтгъэ, вытку кыткытык рэгъеквъэ?
Ии, миӈкри-м гым ымԓьаляӈэт ныйылӄэтигым.
Оʼравэтԓьата ивнин: Оʼтчоймэй, ынӈатал-ым нурэйылӄигыт!
Гым ытрэч ныкитэ ныйылӄэтигым, эргыръок ныгъевигым.
Гыт-ым, кынур въиԓьигыт, ымԓьаляӈэт ныйылӄэтигыт!
Кэйӈын урэйылӄык курык ӈыркычаквъэ, ԓьоӈатчыӈатэты эквэтгъи.
Оʼравэтԓьан нутэк ныйылӄэтӄин.
Кэйӈэ йылӄыԓьын катамтылянво лыгнин.
Кэйӈэ йыӈотконэн.
Йыӈоткок кыеквъи оʼравэтԓьан.
Лыгэн илюкэ нытваӄэн оʼравэтԓьан эмъэӄэлиӈэ.
Кэйӈэ эмтэйпынэн оʼравэтԓьан арычгытваԓьын.
Эквэтгъи кэйӈын, нинимтиӄин оʼравэтԓьан.
Эмтэма оʼравэтԓьан милгэтгъи.
Кэйӈын рыгрыгык йынымнэн.
Рыгрыг кэйӈин ӈылетылетгъи.
Кэйӈэ эмтэё оʼравэтԓьан ринтысӄивнин.
Кэйӈын мэмлеты иʼрэгъи.
Мимлык чыпъылетгъи, ӈыленӈылет рыпиӈкувнин.
Чыпъынтогъэ, ӄулилыругъи: Оккоймэй, чаӈыттыгыргын!
Мытив гэвъилин!
Оʼравэтԓьата тъарыгнэн: Вэлер ӄун гынан-ым aʼм раӄычгааркын!
Гынтаквыргэгыт, йылӄынвык рагэлечгааркын гымыкы!
Кэйӈэ эʼйӈэвнин оʼравэтԓьан: Мэй, тумгытом, ӄыетги!
Оʼравэтԓьан ӄытгъи.
Кэйӈэ ивнин: Ынӈатал-ым тычеӈыттэтык.
Конпыӈ игыр ӈоткатагнэпы ӄырым ымыӈ оттылгын мынрэӄэвыркын, эʼтки гынтаквыргын!
Оʼравэтԓьата ивнин: Эʼтки!
Ымыӈ гым конпыӈ тымчек нутэк йылӄэтык!
Кэйӈэ ивнин: Таам, вынэ мылеркын!
Оʼравэтԓьата ивнин: Ии, вынэ ӄылеркын!
Вэлер чиниткинэт увикит мытынымчеквылгынэт!
Тыӈэскын ныӄаарэркэн гытгак.
Йъороръогъэ, наӄам эӄэвиръыԓьын, ӄэвъяӈӈогъэ.
Кайӈыран ԓьунин, ынкы рэсӄиквъи.
Кэйӈын рагтыгъэ.
Яраӈы йыӈоткойвыӈонэн, чама гыролмэвыӈонэн.
Ӄынвэр рылгъэ.
Тыӈэскын кыпчевнэн, эвиръыт тъаётчайвынэнат.
Ӄынвэр Тыӈэскынэ ивнин: Аʼмын тъылгыргэгыт!
Кэйӈын ӄулиԓьыругъи: Каакомэй, иаʼм гынмыеп ивкэ!
Кэйӈэ пынлёнэн: Мэӈко етгъи?
Тыӈэсӄынэ татлыгнэн: Ӄаарэтԓьэгым, эмӄивъетэ ӈутку тырэсӄивык.
Кэйӈэ ивнин: Ээ, опопы-м гымыг рээн ӄыԓьэлеӈитги.
Ытрэч-ым вай гым ымԓьаляӈэт ныйылӄэтигым.
Тыӈэскынэ очнэн: Ээ, мачынан-ым ымыӈ гым трэйылӄылетыркын.
Кэйӈэ ивнин: Эченур-ым ынӈэ рыйиткутэ инэныгъевкэ, лыгэн выква эвытлым уттэ левтык ӄэнаркыплыркын.
Йылӄэтгъэт.
Тыӈэсӄынэ йылӄыԓьын кэйӈын мэрынрэӄэй рыгрыкгыпы рыеткоӈӈонэн.
Кэйӈын ӄутысӄычетгъи: Оккоймэй, ръэнут етгъи?
Вэчьым кэлы?
Тыӈэсӄынэ ивнин: Мэй, аны гымнан тынйиткугыт.
Кэйӈэ ивнин: Гынтаквыргэгыт, иаʼм рыйиткутэ инэныгъевыркын!
Нэмэ йылӄэтгъэт.
Ӄолетъылё нэмэ рыгъявыӈонэн кэйӈын Тыӈэсӄынэ.
Выквылгын пиринин, левтык кыплынэн кэйӈын.
Эвыр-ым кэйӈын валёмгъэ.
Ивнин: Рэръэӈыркын?
Тыӈэсӄынэ татлыгнэн: Трарагтыӈыркын.
Кэйӈэ ивнин: Ии, опопы ӄырагтыгэ.
Ӈутку ӈэйык рымагты гынин яраԓьыт варкыт.
Рагтыгъэ Тыӈэсӄын.
Пыкиргъи ярак.
Гаӄолема нокватпэнрыгъан, намӈылён: Миӈкы нытвайгыт?
Кэйӈык рээн нытвайгым Кэйңын ынкъам оʼравэтԓьат Оʼравэтԓьат рэлку нытваӄэнат.
Люур кэйӈын рэсӄиквъи.
Оʼравэтԓьата кытгынтыпэнрынэн, оммачайпынэн.
Рынэнин ӈаргыновты, рытайкаватыӈонэн.
Кэйӈэ оʼравэтԓьан рыпирӄынин ранмыткынык.
Рэлку ваԓьа оʼравэтԓьата ралкойпы тынпынэн пойга рэнмык тынупэтыԓьын.
Мытив кэйӈын, ӄытлыги оʼравэтԓьан.
Катам нанӄык тынпынэн.
Оʼравэтԓьан тынпыё тъылкамаграръогъэ: Иикыккаа!
Йъэлии гым энанмыркын!
Кэйӈын иʼрэгъи.
Кытгынтынтогъэ тынпыткоԓьын ралкойпы.
Эвын гэвъилин оʼравэтԓьан, тынпыё нанкык.
Кэйӈын ԓьунин иʼрэмйыԓьын ралкойпы тынпыткоԓьа.
Аʼйӈавъевыӈонэн: Мэй, ӄыетги!
Кэйӈын энмэч гэвъилин!
Ынӄо-м гитэнин въэтваԓьын оʼравэтԓьан.
Ӄулилыругъи: Ӄаӄамэй, мытив кэйӈын тытынпын, ӄытлыги оʼравэтԓьан!
Эʼрыкур нычимгъуйгым кэйӈын тытынпын, ӄытлыги оʼравэтԓьан!
Ӄол аʼачек колё никвыӄин, наӄам мачтотъэты ваԓьын.
Ӄол рыннин, ытлыгэ кэйӈыгилийгут рыннин.
Ынӄэн аʼачек кэйӈыгилигъи.
Ынкъо-м чемгъотваӈӈогъэ.
Ӄынвэр иквъи: Китаӄун-ым мымӈылёнат ӈуткэкинэт эвыр рантоӈыт!
Ӄол йиԓьэӄэй ӈытогъэ.
Пынлёнэн: Мэй, гыт кэйӈигыт?
Йиԓьэӄэй еп туръэйӈэвкы авынъайӈаровты рылысӄычатгъэ: Чи-к-к-к!
Оʼравэтԓьан лыгэн иквъи: Каакомэй, вэлер гататлыӈыткота, йъэлии тэнӈу инэлгыгъи!
Нэмэ ӄол ӈытогъэ.
Нэмэ пынлёнэн: Йиԓьэқʼэй рылысӄычатгъэ авынъайӈаровты: Чи-к-к-к!
Ӄынвэр аʼачекычгын кытгынтакватгъэ.
Акватэты иквъи: Каакомэй, ынръам кэйӈэ тэнӈу нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн: Аʼмто, кэйӈын тымын?
Эккэтэ татлыгнэн: Ванэван, эʼтки, кэйӈыт тылвавынат пынлёк.
Пынлёк йъэлии тэнӈу нылгигым.
Ытлыгэ ивнин: Каакомэй, мэвын пынлёта ӄынмыгын кэйӈын!
Эккэтэ ивнин: Аны миӈкри-м, гымнан кэйӈын эйгулеткэ.
Ынкъам ынӄэната нэнамӈылёйгым эмрэйгуленӈэ.
Наӄам пынлёк-ым йъэлии нытлысӄычатӄэнат, наӄам гым тэнӈу нылгигым.
Ытлыгэ ивнин: Вынэӈын, ӄыпаа кэйӈыгилик.
Яйвачгыргэгыт, кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыԓьэгыт кэйӈук!
Эккэтэ пынлёнэн: кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыԓьэгыт кэйӈук!
Эккэтэ пынлёнэн: Ынръам ръэнут пипиӄылгын?
Ытлыгэ ивнин: Каакомэй, ынръам ӄэйвэ гэчимгъуйгыт?
Ымыӈ пипиӄылгын эйгулеткэ!
Эккэтэ ивнин: Китаӄун-ым нэмэ мыкэйӈыгилик!
Ытлыгэ ивнин: Вынэ чамъам рэкэйӈу, миӈкри-м ымыӈ пипикылгын еп гэмо лыӈыркын!
Эккэтэ ивнин: Итык-ым вэлер мыпипиӄылгыгилик!
Ытлыгэ татлыгнэн: Ээ, китаӄун-ым ӄыпипиӄылгыгили!
Экык пипикылгыгилигъи.
Нылеӄин ӄэнъевӄэйык гырголягты, кэйӈын ԓьунин.
Чамэтанэн, чымчеӄэй рытчынин.
Ӄэгнэвнин, тымнэн.
Йъонэн, нинэгрулмыӄин.
Ӄынвэр ӄулилыръугъи: Колёмэй, нымэйыӈӄин пипиӄылгын!
Ынӄо-м ынӈин энвэнӈыкэ рэмтэйпыӈыӈонэн.
Лывавнэн эмтэйпык.
Ӄынвэр пэлянэн.
Акватэты иквъи: Колёмэй пэпэӄылгычгын нитчыӄин!
Ярак пыкиргъи.
Ытлыгэ пынлёнэн: Аʼмто, пипиӄылгын тымын?
Эккэтэ татлыгнэн: Ии, тынмын, кытъаткэ тылвавын эмтэйпык—колё Нитчыӄин, ӄоныры колё нымэйыӈӄин, ӄынур маёлгын!
Нитчыӄин, ӄоныры колё нымэйыӈӄин, ӄынур маёлгын!
Ытлыгэ ивнин: Ынръам ынӄэн ӄэйвэ, этлы ӄинэтэмъюӈ?
Алымы пипиӄылгын гымнан ымыӈ яатрылга тъынилгитын!
Эккэтэ ивнин: Аны колё нымэйыӈӄин, наӄам колё ӄэргыԓьычгын, ӄынур ныглёԓьычгын.
Ымыӈ гыткачгыт нъомӄэнайӈыт, ымыӈ уʼмуттык омыӈ ваԓьычгыт!
Ытлыгэ ивнин: Вынэ ынӄэн инэтэмъюнйивыркын!
Гымнан люнԓьутэ тынтын гынник уʼмуттымил омгыткаяаԓьын!
Эккэтэ ивнин: Ивкэ ӄун-ым мынйъогъан, ынкъам ӄыԓьугын!
Найъогъан.
Пыкиргъэт тымкайӈык.
Ытлыгэ экык ивнин: Каакомэй, вынэ ӄырымэн пипиӄылгын, вай кэйӈын!
Экык иквъи: Каакомэй, наӄам нивӄинэт.
Кэйӈын ымыӈ ӈэйык майыӈыʼӈ валmын.
Ытлыгэ ивнин: Вынэ ӈоткэн кэйӈын, игыр ӄыйгулетгын!
Эккэтэ очнэн: Ии, вынэ игыр тыйгулетын кайӈычгын.
Ытрэч-ым пипиӄылгын тытчын эйгулеткэ.
Итык кэйӈын тыйгулетын!
Кэйӈын нэнвэнӈыгъэн ынкъам нанрагтатын.
Ярак пыкирык, эккэтэ ытлыгын ивнин: Аʼмын ръэтитэ пипиӄылгын трэйгуленӈын?
Ытлыгэ татлыгнэн: Ӄырым игыр, ыннэнныкитэ ӄыйгулетгын пипиӄылгын !
Эккэтэ очнэн: Ээ, итык-ым раӄылӄыл эвнэйгулеткэ.
Ӄоныры-м лыгэн итык ӄырым вэтгавтомго мылгын.
Ӄэйӈун йъэлии тэнӈу рэналгыӈогъа!
Ӄынур айвэ кэйӈэ, лыгэн итык ӈыркычгыргын Пипиӄылгықʼэй чавчывалявтыткынык Чавчывачга ӈэргэрык ыʼлё ӈэлвыл яргыткынык нинэнлийвыӄин.
Пипиӄылгыӄэе йъонэн.
Чавчывачгын нытвэтчатваӄэн.
Пипиӄылгыӄэе яалейпы чамэтаннэн, ынӄо-м чавчывайӈык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгыӄин ыныкаткынык ваԓьын пипиӄылгыӄэй.
Пипиӄылгыӄэе лявтыткынгыпы пынлёнэн: Аʼмто, нитчигым?
Чавчывачгын пынлёк лыгэн ӈалгылегты лылепыткуръугъи.
Чавчывачгын эквэтгъи ӈалвылыӈӄачагты.
Пипиӄылгыӄэй ынык лявтыткынык нывакъотвӄэн.
Пипиӄылгыӄэе нэмэ пынлёнэн: Аʼмто, еп эпэӈъивэткэ?
Чавчывачгын пынлёк лыгэн яалегты таалгылятысӄычатгъэ.
Ынӄо-м иквъи: Ытлён ръэнут вэтгавчерыркын?
Пипиӄылгыӄэе ивнин: Ӄоо, ытлён ръэнут?
Ӄынвэр чавчывачгын авынӄолеԓьыровты гыролмыс-ӄагтыткоԓьатыӈогъэ: Мэй, мэй, мэй!
Ытлён тырэӄыркын?
Ръэнут вэтгавчерыркын?
Пипиӄылгыӄэй кэӈкэлетгъи чавчывачгэпы, ынӄо-м чавчывачгык ыʼттъыёча вэтчагъэ.
Ынӄо-м чавчывачгын ивнин: Ытлён рэӄыркын, ӄулиԓьыԓьэтыркын?
Чавчывачгын вэтчасӄычатгъэ, наӄам ӄымэк нытлепинтыӄэтӄин лылептилыԓьэтык.
Ынӄо-м равэтгавӈыӈогъэ: Вай-ым э-э-э-э.
аны вай-ым э-э-э-э.
Пипиӄылгыӄэе ивнин: Аны, эӄылпэ ӄывэтгавыркын!
Чавчывачгын пиӈкусӄычетгъи, ынӄо-м нэмэ равэтгавӈыӈогъэ: Мэй, вай-ым, вай-ым э-э-э-э.
ӄыпалёмтэл, ытлён мэӈин э-э-э-э.
уʼриӈан ныръэӄин?
Ӄынвэр пипиӄылгыӄэе кытгынтыпэчасӄэвнэн.
Акватэты иквъи: Каакомэй- ынръам гэръэлин чавчывачгын ёргымтакычгын!
Чавчывачгын ынкы тымӈамынан панэна нырамӈылтэлӈыԓьатӄэн: Э-э-э-э.
ытлён вай ръэнут э-э-э-э.
Ӄынвэр эквэтгъи.
Акватэты иквъи: Эʼтки, опопы ӄырым мытвын!
Ӄаарэтԓьан колё гэлгипэнъʼивэтлин.
Яраӈӄачагты пэлӄынтэтгъи, нылвавӄэн тылек.
Ӄынвэр вакогъэ.
Люур тилмытил ԓьунин риӈэмъетыԓьын.
Эʼйӈэвнин: Риӈэнэӈ, ӄыетги!
Тилмытил ӄытгъи.
Ӄаарэтԓьаята ивнин: Ръапыӈыл?
Аʼм уйӈэ.
Тилмэ ивнин: Гынин-ым ръапыӈыл?
Ӄаарэтԓьата татлыгнэн: Аʼм ытрэч-ым гыт гымнан ивкэ риӈэнэӈэну мылгыркынигыт!
Тилмэ татлыгнэн: Эвыр-ым тэгъеӈу ринэлгыркын, риӈэнэӈэну ӄинэлгыги!
Ӄаарэтԓьата ивнин: Кытъаткэ, миӈкы травакъогъа?
Тилмэ татлыгнэн: Этыӄун ӄэлелвынчыку чамъам?
Ӄаарэтԓьата ивнин: Вынэ, мэчынкы!
Китаӄун мравакъоӈгъак!
Тилмэ йыкыргын рааӈкавнэн.
Ӄаарэтԓьан оʼравэтԓьан ратлыӈылятыӈогъэ тэлмыйыкыргэпы.
Лываквъэ рылык.
Тилмытил чимгъугъи.
Ынӄо-м иквъи: Китаӄун, ынръам гыткагты ӄинэнрэтги!
Ӄаарэтлmfн иквъи: Ээ, вынэ ӄэйвэ!
Гыткагты инэнрэтгъи ӄаарэтԓьан, тилмэ рыриӈэвнин.
Тилмэ рэӈамъянма ӄаарэтлmfн нэнамӈылёӄэн: Миӈкэтэ мынлеркын?
Ӄаарэтԓьата нинэныгйивэтӄин: Ӈоткэн вээм гырголягты.
Ынръам ынӄэн ръэнут?
Татлыгнэнат: Вай-ым гымнин риӈэнэӈ!
Ынык вэтгавма тилмытил риӈэгъи.
Вэтгавыплыткок гитэнин тилмытил, эвын уйӈэ.
Ӄулилыръугъи: Оой-оой, эʼми гымнин риӈэнэӈ?
Миӈкы атчыгъэ?
Ӄырэтъевыӈонэн гамгатымкыгэӈгыпы.
Наӄам ныӄулиԓьыръуӄин: Эʼмитлёнайгыт гымнинэйгыт риӈэнэӈэйгыт?
Ымныкэрэт ӄыриннин тымкыгэӈгыпы.
Ӄынвэр лыгипэӈъивэтгъи.
Рагтыгъэ, йылӄэтгъи.
Кыевкы намӈылёгъан: Эʼми гынин риӈэнэӈ?
Ивнинэт: Ръэриӈэнэӈ?
Никвъэн: Айвэ-ым гынин еткин.
Татлыгнэнат: Наӄам-ым айвэ рэӄэ етгъи гыт?
Ивнинэт: Ӄун уйӈэ гымнин риӈэнэӈ!
Рэӄыԓьэтыркынитык пынлёԓьатыркынэтык!
Ээ, аʼм раӄылӄыл, ӄоныры-м ӄырымэн риӈэнэӈ, ынӄэн тэлмычгын!
Риӈэнэӈ пылвынтэн, микынэ аʼӄанчемавкы ваԓьын ымыӈ мъэмитэ!
Тилмытил-ым ымыӈ уттэ кыплык рэлевтычимэты!
Тыӈэлӄут ваамъеквэ ныгалгагэлеӄэн.
Риӈэнэӈ выргыргыӈогъэ.
Палёмтэлыӈогъэ Тыӈэлӄут.
Гырголягты лылепгъи.
Ынык гыргоча риӈэнэӈ ныриӈэмъетӄин.
Ԓьунин, иквъи: Аʼмын тытэӈэт, ръанотайӈын?
Наӄам эʼйӈэръуркын.
Аʼмын тытэӈэт энанмыркын!
Аʼтав ӈутку мыпирӄык.
Ынкы пирӄын.
Эчги амэчатгъэ риӈэнэӈ, Тыӈэлӄут иквъи: Ӄэйвитык амэчатгъэ, вачаӄ-ым эӄылпэ мрагтыркын.
Кытъаткэ вэчьым миӈкы атчыгъэ.
Ӄэйвэ-м мачынан мрагтыркын.
Ынан эвыр рэнапэнрыӈогъа, мыӄулиԓьыръук.
Юрэӄ тъагтатын ӄулитэ!
Эквэтъи ярагты.
Пыкиргъи ярак, пыӈылтэлыӈогъэ: Гымнан игыр тыԓьун ынӈатал-ым нымэйыӈӄин тэлмычгын!
Наӄам колё ныӄулиԓьыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
тэлмычгын!
Наӄам колё ныӄулиԓьыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
Ытлыгэ ивнин: Ӄэйвэ гэчимгъуйгыт?
Риӈэнэӈ тилму рытчын!
Тыӈэлӄутынэ ивнин: Эвӈан риӈэнэӈ?
Ытлыгэ татлыгнэн: Ии, игыр ӄыйгулетгын ынӄэн риӈэнэӈ!
Тыӈэлӄут тэнӈысӄиквъи: А-а-а-а!
Какамэй, риӈэнэӈ эʼӄэлиӈу тытчын!
Игыр-ым тыйгулетын риӈэнэӈ.
Ӄонпыӈ игыр ӈоткатагнэпы ӄырым эʼӄэлиӈу мылгыӈон риӈэнэӈ!
Чавчывата ванэван ныгынриннин ԓьэлеӈкы ӈэлвыл.
Ӄынвэр ыныкӄач нымытваԓьын оʼравэтԓьан иквъи: Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыԓьэты ӄытгъи эргыръок.
Ӄаачыкойпы ляйвыма ԓьунин оʼравэтԓьан нинэвэнӈэтӄин.
Йъонэн.
Инэвэнӈыԓьэ ванэван ныԓьунин ыныкы тылеԓьын чавчыв.
Чавчывата пыкиринэӈу ивнин: Оой, унмыӈан-ым иаʼм ынӄэн тымын!
Инэвэнӈыԓьэ ивнин: Эӄуликэ, гынтаквыргэгыт, энмэч ӄывинрэтыркын инэвэнӈэтык!
Чавчывата ивнин: Ээй, вынэ мынвинрэтгыт,ытрэч-ым иаʼм рэквыт тымын унмыӈан-ым?
Инэвэнӈыԓьэ ивнин: Миӈкри-м нивигым—ынкъам нымчен, мачынан ӈотӄэнмынмыгъан.
Ынкъам нынпаавнэн эмӈэлвыл рытык.
Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым уʼриӈан иʼны варкын, ынӄэн майӈыаʼӄалеӈгыргын.
Нымкыӄин ӄораӈы ранмыткоӈынэн Ныгыттэӄин Тэленъеп ӄол оʼравэтԓьан ганымытвален.
Колё ныгыттэӄин, чама колё ныръыӄин!
Ынкъам лыгэн Тэмъюӈыткуръэну нылгыӄин.
Ытлён ӄол итгъи нылеӄин ваамгырголягты.
Киткит ныйӈэтӄин.
Ӄол оʼравэтԓьан рырынгиивнин.
Тэмъюӈыткуръэнэ пынлёнэн: Миӈкри нылейгыт?
Вай-ым ныгынникгилийгым.
Тэмъюӈыткуръэнэ ивнин: Ӈотӄэн ваамӄалетлы ӄэквэтги!
Ӈутинвээмык эвыча гыныкы нъатчаӄэн тыԓьун кэйӈын.
Гынникгилиԓьэ ивнин: Вэчьым инэтэмъюӈыркын?
Тэмъюӈыткуръэнэ ивнин: Аны, ванэван мытэмъюӈгыт!
Тэмъюӈыткуръэнэ пынлёнэн: Гынан гымнин нынны лыги?
Гынникгилиԓьэ татлыгнэн: Ванэван!
Тэмъюӈыткуръэнэ ивнин: Наӄам-ым иаʼм мэтиву инэлгыркын?
Гынникгилиԓьэ ивнин: Ээ, вынэ гынин нынны гымнан лыги!
Тэмъюӈыткуръэнэ пынлёнэн: Микигым-ым?
Гынникгилиԓьэ татлыгнэн: Ынӄэн-ым Тэмъюӈыткуръэйгыт!
Тэмъюӈыткуръы эʼӄэчьусӄычеквъи, вэвраԓьатыӈогъэ.
Ӄынвэр иквъи: Ытлён рэӄын ивыркын?
Ӈыркычгыргэгыт!
Титэ гэйгулетлин гымнин нынны?
Гынникгилиԓьэ татлыгнэн: Ынӄэн-ым тычичевыркынигыт—рэтэмъюӈыткуӈыркын гымыкы!
Тэмъюӈыткуръы еп аплывэтгавка гынтэквъи.
Лыгэн акватэты иквъи: Колёмэй ынръам, оʼравэтԓьан кывчемгоԓьын!
Гынникгилиԓьэ гынтэвтылеԓьын нинивӄин: Каакомэй!
Ынръам гэръэлин оʼравэтԓьан?
Колёмэй танӈаквыргын!
А-а-а-а!
Аʼмын эналваквъэ тэмъюӈкы!
Ӄол рэмкычигъи рамкэты.
Пыкиргъи рэмкык.
Никвъэн: Етти!
Ии!
Намӈылёгъан: Ръапыӈыл?
Аʼм, ытръэч-ым гым нычимгъуйгым: этъым гым гамгъоравэтԓьак гыттаӈ ваԓьэгым.
Ӄутиинэ ивнин: Нырэӄын-ым мынгыттэчит, эргатык нэмэ ӄыетги.
Эченур ӈачыӈкэн ръэт ятэты ӄыркылегын.
Гыттакалыръоԓьын рагтыгъэ.
Эргатык ӄытгъи гэкэӈэ.
Ӈачыӈкэн ръэт кыленин.
Ръэтык ԓьунин калеплякылгыкай.
Ынкы ныпэрӄытваӄэн гыттакалыръоё.
Рычичьэтыплыткунин пылякылгыӄай гыттакалыръоԓьа, эквэтгъи.
Пэрӄытваԓьа ынкы, пылякылгыӄай эӄылпэ рыԓьэтэннин ӄолеръэтэты, нэмэ ынкы пирӄыгъи.
Гыттакалыръоԓьа нэмэ ԓьунин пэнин пылякылгыӄай ӄолеръэтык.
Ԓьунэӈу ӄулиԓьыръугъи: нэмэ ԓьунин пэнин пылякылгыӄай ӄолеръэтык.
Ԓьунэӈу ӄулиԓьыръугъи: Каакомэй, гынмылкинын тантакалгын!
Вынэ мыгтын гынмылкин ӈотӄэнына такалго!
Йыннэн чейвэ, ӄаат ынкы вуннинэт.
Пэрӄытваԓьа ӄаат рыгынтэвэннинэт.
Пыляӈӈытаԓьын каагты ӄытгъи.
Ӄаат уйӈэ, наӄам йытъё пылякылгыкай лывавнэн ԓьук.
Кулиԓьыръугъи: Каакомэй, колё ныгыттэӄин оʼравэтԓьан!
Иаʼм тивын.
Гамгъоравэтԓьак гыттаӈ ваԓьэгым!
Лыгэн итык аӄаака тынъэлык!
Ръэтгымнэн ӄаангынтаватыԓьын.
Ярак нытваӄэн йъонэн.
Ӄаангынтаватыԓьа пынлёнэн: Гыттакалыроԓьа айвэкэнына ивнин: Ынӈатал-ым ныгыттэйгыт.
Пылекэ аӄаака рытчыткуркын!
Каангынтаватыԓьа ивнин: Чейвэ ӄырагтыгэ, ӄырым ӄаат мыйылгыт.
Чеӈэт-ым гыт чинит рэгыттэчинӈыгъи!
Чейвэ рагтыгъэ гыттакалыроԓьын.
Ынӄэн гатвален тэленъеп аӄалыԓьанма.
Ӄол оʼравэтԓьан ӄонпыӈ эʼӄэԓьэ ванэван ыʼнынрэӄэвын.
Ытръэч нымӈылёӄэн, ынӄо-м ныпэляӄэн.
Эʼкэԓьэ ԓьук нымӈылёӄэн: Микигыт?
Нэнататлыӈӄэнат: Оʼмйъаяӄэгым.
Нэмэ нымӈылёӄэн: Нырэӄигыт?
Нэнататлыӈӄэнат: Ныкымъырэрэйгым.
Ынӄо-м ныпэляӄэн.
Ӄол рыннин кымъылгын колё нымкыӄин румэкэвнин.
Ынӄо-м кымъынчыку рытыӈонэнат.
Эʼкэԓьыт рырынгиивнинэт ӄликкин.
Намӈылёан: Микигыт?
Татлыгнэнат: Оʼмйъаяӄэгым.
Нэмэ намӈылёгъан: Нырэӄигыт?
Татлыгнэнат: Иръын нинэмлюйгым.
Ивнинэт: Ивкэӄун-ым, ӄыетгытык, гымнин мымлыт торыкы мынкалыровынат.
Эʼӄэԓьыыт ӄытгъэт.
Кымъымкын кымъынчыку рытъёт рыкалыровнэнат.
Эʼӄэԓьыт гынтэквъэт еп эплыгитзкэ кымъыт.
Гынтавакватэты иквъэт: Колёмэй, мэйӈымымлыԓьын!
Оʼмйъаяӄына тэнӈу рытчынинэт: А-а-а-а!
Аʼмын колё эʼӄэԓьыт тынчеӈыттэвынэт!
Аʼмын эвӈан кывчемгъоԓьэгым — эмрэӄу-м эʼӄэԓьыт мынъэӄэлиӈэвынэт!
Ынӄо-м нэмэ кымъыгэлеӈӈогъэ.
Пипиӄылгыӄэй ԓьунин, пиринин.
Эквэтгъи, пипиӄылгыӄэй нинэнрыӄин.
Нэмэ ыннэн рырынгиивнин эʼӄэԓьын.
Ԓьунэӈу эʼӄэԓьын, Оʼмйъаяӄ вакъосӄычатгъэ.
Эʼнныкагыргын ыʼръымлёӈӈонэн.
Эʼкэԓьэ пынлёнэн: Микигыт?
Оʼмйъаяӄэгым.
Эʼӄэԓьэ пынлёнэн: Нырэӄигыт?
Вай-ым колё гэмымлынӈэйгым, иръын нинэмлюйгым.
Оʼмйъаяӄына ивнин: Ивкэӄун-ым ӄыетги, гымнин мымыл ӄыԓьугын!
Эʼӄэԓьын ӄытгъи.
Оʼмйъаяӄына ивнин: Ӄилкымъет!
Эʼӄэԓьын илкымъетгъи.
Оʼмйъаяӄына эʼӄэԓьин мынгыӄач пиринин.
Пипиӄылгыӄэй почьачыковты ёнэн.
Эʼӄэԓьын ыʼсӄагтыткоръогъэ, ӄулиԓьыръугъи: Мэй, мэй!
Мымлычгын, мымлычгын!
Гарыглен, гарыглен!
Ӄынвэр пипиӄылгыӄэй ратрочыко нъэлгъи.
Эʼӄэԓьын пытӄылым ӄулиԓьыръугъи: Колёмэй, ръанотайӈын ратрочыко нъэлгъи, нъэлгъи!
Ытлён уʼриӈан тыръэгъэк!
Оʼмйъаяӄына тэнӈу рытчынин: А-а-а-а!
Ымыӈ мымлык ролыӈ ваԓьын эʼӄэԓьын!
Ӄынвэр эʼӄэԓьэ пиринин пипиӄылгыӄэй ратрочыкойпы лейвыԓьын.
Ынръам мынгык юуткугъи пипиӄылгыӄэй.
Ӄынвэр эʼӄэԓьын гынтэквъи, ынӈин пипиӄылгыӄэй мынгык ёоткотвагты.
Оʼмйъаяӄына гынтэвтылеԓьын эʼйӈэвнин: Мэй, ӄыетги!
Гымнин мымлычгын мыгтын гынык мынгэпы!
Эʼӄэԓьын пэлӄынтэтгъи, панэна пипиӄылгыӄэй мынгык ныйготкотваӄэн.
Эʼӄэԓьин мынгытлыӈын гэнмутлытъыръувлин пипиӄылгыӄэе.
Оʼмйъаяӄына йымнин пипиӄылгыӄэй аʼӄаԓьымынгэпы.
Ынӄо-м эʼӄэԓьын гынтэквъи.
Гынтавтыляма нивӄин: Колёмэй, эрвыванныԓьын мымлычгын!
Оʼмйъаяӄына тэнӈу нинэлгыӄин гынтэвтылеԓьын: А-а-а-а!
Аʼмын вытку тыԓьун оʼравэтԓьан вэнъым ынан тотъэты ваԓьын!
Наӄам вэнъым ынан нырулӄин!
Валвыйӈа ԓьунин эчьытъул ӄорэн, мэчнымэйыӈӄин, оʼравэтԓьэн раратъё.
Авынтанӈыткоԓьатэты пиринин: А-а-а-а, кок-кок-кок!
Аʼмын вэлынкыӄун трэчьытъулюԓьэты!
Оттыткынэты рыԓьэтэннин, ынкы роӈӈонэн.
Тыргук амӄынлывавкы роо тэнӈу нинэтчыӄин: А-а-а-а, колёмэй, ынръам ачьыйӈын ныгтыӄэн!
А-а-а-а, кок-кок-кок!
Аʼмын вэлынкыӄун микынэ гымыкы гапэлялен!
Ятъёлӄая эʼйӈэръуԓьын валёмнэн, чамэтанэн.
Эчги валвыйӈык ванвык уттык ынкэгиӈкы нъэлгъи, эʼйӈэскыченнин: Эй!
Валвыйӈын эмчеӈыттэтэ рыпэт гароома эрэтгъи.
Араттыляма ныӄулиԓьыръуӄин: Кок-кок-кок!
Ынръам poo ръэгъи?
Ятъёлӄай авынӄолеԓьыровты гынтэквъи: Ооккоймэй!
Ооккоймэй!
Валвыйӈын эрэтык рыпэт гъылчыкутлин.
Ыʼлчыкойпы ӄутгъи.
Ятъёлӄай иʼрэмйылтыԓьын ԓьунин, аʼйӈавъевыӈонэн: Роо, ӄыетги!
Ынӄо-м риӈэгъи.
Рэӈамъянма нивӄин: Какамэй, ынръам роо гынтэквъи!
Пипиӄылгыӄэй тымкыгэӈгыпы нылейвыӄин.
Пипиӄылгыӄэе ԓьунин валвыйӈын, эʼйӈэвнин: Апай, ӄыетги, мымлюгыт!
Ӄытгъи валвыйӈын.
Пипиӄылгыӄэе мымлёӈӈонэн.
Мымлёма йылӄэтгъи валвыйӈын.
Лыгэн йылӄэтгъи валвыйӈын, ԓьулӄыл кэлийвынин пипиӄылгыӄэе валвыйӈэн вылӄэ.
Ԓьулӄыл кэлийвыплыткунин, эквэтгъи пипиӄылгыӄэй.
Йылӄыԓьын пэлянэн валвыйӈын.
Кыеквъи валвыйӈын, ӄулиԓьыръугъи: Кок-кок, эʼми пипиӄылгыӄэй?
Ынӄо-м риӈэгъи валвыйӈын вээмык гыргоча.
Рэӈамъянма нинэгитэӄин мимыл.
Ԓьунин чиниткин выйилвыйил мимлычыку.
Ӄулиԓьыръугъи: Ынръам мэӈин?
Китаӄун мыйъон!
Йъонэн чиниткин выйилвыйил.
Аʼйӈавъевыӈонэн чиниткин выйилвыйил: Мэй, ӄыетги!
Ӄынвэр мэчэлкылнин: Ынръам мэлгымнин выйилвыйил!
Ӄынвэр тэӈэлкылнин.
Ӄулиԓьыръугъи: Вынэ, ӄэйвэ гымнин выйилвыйил!
Чемэт ынӄэната пипиӄылгыӄэй гынтэквъи ԓьукэлиткыԓьуйгым эʼӄэлиӈу эмлыӈэ!
Пчиӄэтэ ӈээкык ивнин: Ӄаймыгэ!
Ӈээккэтэ ивнин: Мэмлеты трэкувлытку.
Ытԓьата ивнин: Омкэты ӄинэнрэтги!
Чамъам тринэнрэтгъэ — умкыт рэлпиӈыт.
Оʼмромкэты ӄинэнрэтги!
Трамынгытаргъа.
Ытԓьата ивнин: Ӄылейпыгэ!
Лилит рэчимэнӈыт.
Тититэ ӄыннигынэт!
Титиӈы рэмлегъэ.
Уʼмтитэ ӄыннигынэт!
Трэрылгэюпы.
Ӄывэлепыгэ!
Вэлывэл рэквгъэ.
Ытԓьата ивнин: Ынӈатал-ым нъэнӄэйгыт!
Ӄырымэнайгыт эвӈан гымнинэйгыт ӈээккэйгыт!
Ӈээккэтэ ивнин: Евъев, маймыгъак, гынинэйгым ӈээккэйгым.
Кэйӈын ваамӄалетлы нылеӄин.
Челгырэӄокалгын ралӄаӈынвык йъонэн ныталёӄэн.
Пыкиринэӈу кэйӈэ пынлёнэн челгырэӄокалгын: Нырэӄигыт?
Челгырэӄокалга татлыгнэн: Вай-ым ныталёйгым.
Кэйӈэ очнэн: Ээ!
Ынӄо-м челгырэӄокалгын ивнин: Аʼм вынэ, виин мынымӈылтэлыркын!
Кэйӈэ ивнин: Янор гым мымӈылтэлык!
Кэйӈын мгогъэ пыӈылтэлык: Ӄол титык,аʼачеко вама ӄэнъевӄэйык гырголягты нылейгым.
Эчги крыткынык тынъэлык, люур рэвымрэв катам тантэӈӈок риӈэсӄычетгъи!
Аны колё гэчеӈыттэтигым!
Рыпэт-ым эмчеӈыттэтэ ыʼсӄагтатык ӄу-лиӈэйык рымагты тирык!
Челгырэӄокалгын энэчгытыԓьатыӈогъэ: Оʼтчоймэй, аʼмын ныеэпиӈкуйгыт!
Кэйӈын нивӄин: Ии, эʼтки-м аʼачеко вама гамлытвэйгым.
Кэйӈын иквъи: Аʼм гым ратанӈавӈэн, гынръам!
Челгырэӄокалгын мгогъэ пыӈылтэлык: Аны гым ‘ол титык йыӈэчыку нылейгым яргыеквэ.
Пипиӄылгыӄэй тынрынгиивын.
Аны ынръам иниквъи.
Гымнин магны ӈоонко ӈайгытолыӈкы варкын, колё мыгтэкичгыԓьын!
Тэкичгыт ӄынусӄиквынэт!
Эвыр-ым гым амраӄамэтваӈа ӈайгытолгэты тылӄытык.
Аны ынръам ӄликкин ыʼлёӈэт тымагрэрык.
Ӄэйвэ ӈэвэӄ ыʼлё, ныкитэ нэнарэрэгым.
Аны ӄынвэр ӈайгытолгын энарэрыԓьатык тынмэрвэтын.
Ӄынвэр тынпаавын ӄырирык.
Аны колё гэпэӈъивэтигым магрэрык!
Аны ӄэлюӄ-ым рыпэт ӈайгытолгын энарэрыԓьатык гыргочагнотасӄын уйӈэ тытчын.
Лыгэн ръылӄылю тытчын.
Ынӄэн ӈайгытолгын кытур тыԓьун.
Вытку киткит нымэчвъэйининиӄин.
Вай алымы ӈирэӄӄликкин гивиӈит галягъэ панэна ръылкыԓьын.
Челгырэӄокалга кэйӈын ивнин: Аʼм гым тыплыткук!
Кэйӈэ ивнин: Ээ, аʼм ратанӈавӈэн!
Энмэч мынлеркын!
Челгырэӄокалга ивнин: Ии, вынэ мынлеркын!
Амъянра эквэтгъэт.
Ӄэпэр майык нытваӄэн.
Йъонэн челгырэӄокалга.
Челгырэӄокалга пынлёнэн ӄэпэр: Нырэӄигыт?
Ӄэпэрэ татлыгнэн: Оʼравэтԓьэн магтэ нинэнчичьэтигым.
плеэн ӈутку ръэнутэт гапэляленат.
Челгырэӄокалга ивнин: Ынӈатал-ым гыт нытуԓьигыт!
Ӄэпэрэ ивнин: Ръэнут-ым тытуԓьэтын?
Челгырэӄокалга татлыгнэн: Ынӄэн-ым игыр нытуԓьэтигыт, тыйъогыт майык!
Ӄэпэр туԓьык курык ӈыркычаквъэ, гынтэквъи.
Челгырэӄокалга гынтэвтылеԓьын нинивӄин: Ӄапатчыӈын тоԓьарайӈын!
Ӄол итгъи кытэпалгыӄай вылтумкыӄэнъев гырголягты эквэтгъи.
Кырыткынык нъэлгъи, вэтчагъэ, нытлепыткуӄин ӈалгыл ӄанъяврочгылгэты.
Люур кэйӈын ԓьунин ӄыргочыкойпы илюԓьыԓьын.
Нинэгитэӄин.
Ӄынвэр таӈъора нъэлгъи.
Кытэпалгыӄай эмӄэлелвынэ нивӄин: Ынръам оʼравэтԓьэн ёройӈын оонъыгэлеӈӈоэ.
Ӄынвэр иквъи: Китаӄун мыйъон.
Нэнайъоӄэн, нэначамэтаӄэн.
Эчги чымче рытчынин, пирӄыгъи умкыгиӈкы, ынӄо нинэвинвыгитэӄин.
Ӄынвэр кэйӈын кытэпалгыӄайык чымчеӄэй нъэлггъи.
Кытэпалгыӄай тэнӈысӄиквъи: А-а-а-а!
Ёройӈын!
Кэйӈын чеӈыттэтык авынӄолеԓьыровты ыʼсӄагтыткоръогъэ: Каакомэй, ёройӈын, ёройӈын!
Нэмэ кэйӈын чайвыткоӈӈогъэ.
Кытзпалгыӄая нэмэ эʼйӈэсӄыченнин: Мэй, гыткалыёройӈын!
Кэйӈын ӄулиԓьыръугъи: Мэй, гыткалгыйӈын!
Ӄынвэр кэйӈын емгымгыёгъэ, умкыт нинэгитэсӄычетйивыӄинэт ынкъам чиниткинэт гыткат.
Ынко-м ум-кыкэгти пынлёйвыӈонэнат: Мэй, ръаёроӈы?
Эʼми ёроӈы, миӈкы варкын?
Кытэпалгыӄая ивнин: Ӈотӄэн!
Кэйӈын рычеӈыттэвнин.
Авъаӄ!
Ӈотӄэн!
Кытэпалгыӄая тэнӈу рытчынин кэйӈын: А-а-а-а!
Ёройӈын нычеӈыттыӄин!
Кэйӈын гынтэквъи авынӄолеԓьыровты: Оккоймэй, ёройӈын!
Кытэпалгыӄая тэнӈу рытчынин: А-а-а-а!
Аʼмын ёройӈын нычеӈыттыӄин!
Кэйӈын амэчатгъэ.
Кытэпалгыӄай паагъэ тэнӈыткук, эмӄэлелвынэ нивӄин: Какамэй, эвӈан оʼравэтԓьат чаӈыттыёроԓьыт!
Наӄам ымыӈ вэнъым мэйӈыӄулиԓьын ёрочгын.
Наӄам ымыӈ мэлюунъуԓьын.
Аʼмын ӄэйвэ этлы мырэтыляк, выткукин гэӄулилин ёроӈы тыԓьун!
ымыӈ мэлюунъуԓьын.
Аʼмын ӄэйвэ этлы мырэтыляк, выткукин гэӄулилин ёроӈы тыԓьун!
Ӄынвэр эквэтгъи.
Акватэты иквъи: Эʼтки, юрэӄ нэмэ трэԓьуӈын.
Опопы мылеркын, эʼтки паӈъэквыргын тэнӈыткук!
Кэйӈын омкычыкойпы нылейвыӄин.
Вопӄата ԓьунин, йъонэн мэрынрэӄэй.
Эчги чымчеӄэй рытчынин, эʼйӈэвнин: Мэй, ӄыетги!
Кэйӈын рычеӈыттэвнин.
Кэйӈын чеӈыттэтык ыʼсӄагтатгъэ.
Ынръам эʼнныпаӄытвэтлягъэ.
Левыт нутэсӄык инэпгъи.
Кэйӈын нырэчымгунтэнӈыӄин, нылвавӄэн.
Вопӄы нытэнӈыткуӄин: А-а-а-а!
Ынръам кэйӈын нутэсӄык ратлыӈыркын!
Кэйӈын ымъылёӈэт нырэчымгунтэнӈыԓьэтӄин.
Ӄынвэр вопӄата йъонэн.
Налгыӈойӈыӄайгыпы пиринин, ынӄо тиӈусӄыченнин.
Налгыӈойӈыӄай рыԓьыпэннин.
Лыгэн кэйӈын налгыӈойӈынԓьыпаннэн вопӄата.
Гынтэквъи вопӄы омкычыковты.
Ынӄо гэтаӈңонэн кэйӈын рэчымгунтэнӈыԓьын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыԓьэтык.
Нытэлгыԓьэтӄин.
Вопӄата пынлёнэн: кэйӈын рэчымгунтэнӈыԓьын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыԓьэтык.
Нытэлгыԓьэтӄин.
Вопӄата пынлёнэн: Ынръам рэӄыркын?
Иаʼм тэлгыԓьэтыркын?
Кэйӈэ татлыгнэн: Аны вай-ым игыр ӈотко омкычыкойпы нылейгым ынръам люур микынэ инъэйӈэквъи.
Ынръам ынкы колё тычеӈыттэтык, рыпэт тъысӄагтатык.
Ынӄо-м ытлён микынэ инимпытиӈусӄычетгъи, рыпэт левыт нотасӄычыковты рытлыӈаннэн.
Ынӄо-м ынръам ытлён микынэ чит инэвинрэтыркын левыт йыток, нутэсӄык энапытваԓьын.
Ынръам налгыӈойӈыӄайгыпы инэпиригъи.
Ынръам налгыӈойӈыӄай рылыпъэннин.
Ынӄо-м миӈкри рыгынтэвэннин налгыӈойӈын.
Ӄымэл гым игыр анал-гыӈойӈыка тытваӈӈогъак.
Вынэ игыр ӄонпыӈ ӄымчеги омкычыкойпы лейвык!
Ытлён ӄынвэр эвилюкэ нэрэтчыгыт, вилют нэрэнчыпъыткувӈынэт!
Кэйӈэ ивнин: Мэӈко-м мылейвыркын?
Вопӄата татлыгнэн: Таӈамӈагъеквэ ӄылейвыркын.
Кэйӈэ ивнин: Ӄэйвэ ӄырым мыкувлыткук ӈагъеквэ лейвык?
Вопӄата татлыгнэн: Кырым!
Кэйӈэ ивнин: Аʼмын рээн-ым кытэпат эʼткиӈыт!
Наранмыгым!
Вопӄата ивнин: Ээ, вынэ ӄэйвэ.
Опопы эвыр мэӈко ӄылейвыркын!
Кэйӈэ ивнин: Опопы мынлеркын!
Вопӄата очнэн: Ии, вынэ мынлеркын.
Эквэтгъэт амъянра.
Кэйӈын ытри эмчьачокалгын гэтумгэвлинэт.
Ӄонпыӈ нырачвыӈӄэнат.
Ӄонпыӈ имчьэчукэтэ нэнапэчайвыӄэн кэйӈын.
Кэйӈын пэчайвык нылгэӈыркылятӄэн.
Имчьэчукэтэ ӈыркылятыԓьын тэнӈу нинэлгыӄин: А-а-а-а !
Аʼмын нимпэйгыт!
Алымы колё нымэйӈигыт, вачаӄ ӄонпыӈ тыпэчайвыркынэгыт!
Ӄынвэр, ӄол рыннин, кэйӈэ эмчьачокалгын ивнин: Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин: Оккой, эʼтки чамъам, нырулигым!
Кэйӈэ ивнин: Аны мачынан, эплеэн мэӈин армаӈ ваԓьын!
Имчьэчукэтэ ивнин: Туук, китаӄун-ым мынтэйкэвмык!
Тэйкэквъэт.
Имчьэчукэтэ кэйӈын янотгытката рыгрыкгыпы пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: Иикыккая, эмчачьокалгыӄай яйвачгыргыӄай, нэрмэӄинэӄэй!
Имчьэчукэтэ эʼйӈэвнин: Мэй, ӄыетги!
Кэйӈын ӄытгъи эмчьачокагты, натӄатӄэн.
Имчьэчукэтэ тэнӈу нинэлгыӄин: А-а-а-а!
Кайӈычгын нылгэныролӄэначгын!
Кэйӈэ ивнин: Аны энанӈыркылявыркын, эӄуликэ!
Имчьэчукэтэ нэмэ пиринин кэйӈын вэлёйпы, ринтынин гытгэты.
Кэйӈын гынонгытгык иргъи.
Ӄулиԓьыръугъи: У-у-у-у!
Аʼмын эккагыргын, тэӈимчьэчукэӄэй!
Имчьэчукэтэ тэнӈу рытчынин: А-а-а-а!
Аʼмын ынывмич кэйӈын эчерикэ рэнъэлгъэ!
Кэйӈын гычормэты тэвыԓьатгъэ.
Тэвыԓьанма нытэнӈыткуӄин: А-а-а-а!
Аʼмын эмчьачокалгыӄай нэрмэӄин!
Кэйӈын ӈыпэгъи гычормэты.
Имчьэчукэтэ ивнин: Каакомэй, аʼмын колё лыгэтампэратвэй!
Кэйӈэ ивнин: Эвӈан тытампэратвэк?
Имчьэчукэтэ татлыгнэн: Аны, колё вэнну тылгыркынигыт, гынывмич тампэратвэй!
Кэйӈэ ивнин: Вачаӄ-ым мылеркын, гымнин кэйӈытумгыт мылӄырирынэт!
Гатампэратвэёченайгым!
Имчьэчукэтэ ивнин: Ии, вынэ ӄылеркын, вэлер тынтампэратватгыт.
Эмчьачокалгын ӄачгыпоттычыкойпы ӈытогъэ.
Эквэтгъи ваамӄалетлы.
Равыԓьэӈӄай рырынгиивнин.
Имчьэчукэтэ ивнин: Ынръам гыт маӈэнвараткэнайгыт?
Равыԓьэӈвараткэнайгым.
Гыт-ым маӈэнвараткэнайгыт?
Эмчьачоквараткэнайгым.
Равыԓьэӈа эмчьачокалгын ивнин: Каакомэй ынръам!
Гынин налгыӈойӈын нувӄин, наӄам увик нилгыӄин!
Имчьэчукэтэ гитэнин налгыӈойӈын ынкъам иквъи: Каакомэй ынръам!
Налгыӈойӈын гэръэлин!
Чит нилгыӄин?
Ии, алым-ым чит нилгыӄин.
Равыԓьэӈа пынлёнэн: Гэмо лыӈын увъэлетыԓьын?
Имчьэчукэтэ татлыгнэн: Алым-ым гынмыл нилгыӄин!
Нэмэ равыԓьэӈа эмчьачокалгын ивнин: Каакомэй ынръам!
Гынин увик нилгыӄин, наӄам налгыӈойӈын нувӄин!
Имчьэчукэтэ гитэнин увик, ӄулиԓьыръугъи: Каакомэй ынръам, иаʼм тилгэтык?
Равыԓьэӈа пынлёнэн: Лыги люӈылгэ рытын, титэ илгэтгъи?
Имчьэчукэтэ татлыгнэн: Алым-ым айвэ нувигым!
Равыԓьэӈа ивнин: Каакомэй, ӄоныры ынръам гэрэӄигыт, ымыӈ лылет нувӄинэт!
Эмчьачокалгын ӄулиԓьыръугъи: Оккоймэй, ытлён тыръэгъэк?
Иаʼм увик алваӈ нъэлылетыркын?
Равыԓьэӈа ивнин: Ӄэйвэ гэчимгъуйгыт?
Алымы эвын ынӈин ваԓьэгыт нилгигыт, ымыӈ налгыӈойӈын эвын ынӈин ваԓьын!
Эмчьачокалгын гынтэквъи.
Акватэты иквъи: Ытлён тыръэгъэк?
Равыԓьэӈа гынтэвтылеԓьын нинивӄин: Аʼмын-ым ытлён, гымык яраԓьэты тратвыгыт!
Кэйӈын ытри вопӄы рынгивигъэт.
Кэйӈэ ивнин: Каакомэй, етти!
Ии, тыетгъэк!
Кэйӈэ чиниткин увик гитэнин.
Ынӄо-м вопӄан.
Ынӄо-м иквъи: Каакомэй, ынръам иаʼм амалваӈ ваԓьыморэ?
Вопӄата ивнин: Ръэнут-ым алваӈ ваԓьын?
Кэйӈэ татлыгнэн: Ынӄэн-ым гынык левтык гэнӈэлинэт оттычгыт, наӄам гымык уйӈэ!
Вопӄата гитэнин чиниткин увик ынкъам левыт.
Ынӄо-м кэйӈын гитэнин.
Иквъи: Каакомэй, кээглынангэт ынръам гэръэмури?
Кэйӈэ ивнин: Ӄоныры ымыԓьо алваӈ валыт рыгрыгыт, гыткат.
Лыгэн-ым ымыԓьо.
Кэйӈэ ивнин: Китаӄун мынэквэнмык чеэкэй!
Юрэӄ мэӈин мыныԓьун ынкъам мынымӈылён.
Эквэтгъэт.
Кытэпалгын нэнрынгиивын.
Кытэпата пынлёнэнат: Ныръэтури?
Кэйӈэ татлыгнэн: Вай-ым мури иаʼм амалваӈ ваԓьыморэ?
Ынкъам ынӄэната нымӈылёгэлеморэ.
Ынӄо-м кэйӈэ кытэпалгын гитэнин ынкъам иквъи: Ӄоныры ымыӈ гыт алваӈ ваԓьэгыт!
Кытэпата ивнин: Иаʼм алваӈ ваԓьэгым?
Кэйӈэ татлыгнэн: Ынӄэн-ым гынык левтык гэнӈэлинэт ӈирэӄ оʼмоттычгыт.
Наӄам гымнин уйӈэ.
Ынръам вопӄан-ым ымыӈ левтык гэнӈэлинэт вырымкоттычгыт.
Кытэпалгын иквъи: Каакомэй, ынръам ӄэглынангэт иаʼм амалваӈ ваԓьыморэ?
Кэйӈэ ивнинэт: Китаӄун-ым мынчимгъумык, юрэӄ мыныкэтъон, иаʼм амалваӈ ваԓьыморэ.
Кытэпалгын гынтэквъи.
Лыгэн иквъи: Эʼтки, гым чамъам трэчимгъу!
Ымыӈ вопӄы гынтэквъи.
Лыгэн иквъи: Эʼтки, ымыӈ гым чамъам трэчимгъу!
Кэйӈын ынкы гыролмакы ыʼсӄагтыткоԓьатыӈогъэ наӄам ныӄулиԓьыръуӄин: Каакомэй, ынръам тумгыт ръэгъэт?
Майӈычемгъомачы иаʼм гынтэквъэт?
Вопӄы ваамъеквэ нылеӄин.
Ӄэпэрэ эʼйӈэвнин: Еԓьой, ӄыетги!
Вопӄы кытгъи.
Ӄэпэрэ пынлёнэн: Ръапыӈыл?
Аʼм уйӈэ!
Гынин-ым ръапыӈыл?
Ӄэпэрэ татлыгнэн: Аʼм, ытръэч-ым нычимгъуйгым ивкэ ӈирэмури гыткат мынылпууръыркынэт!
Гымръам эквыгытката тъитык!
Вопӄата ивнин: Кытъаткэ-м, миӈкри мыныгтынэт ыпытваԓьыт гыткат?
Ӄэпэрэ татлыгнэн: Аны оʼравэтԓьат-ым мынылӄырирынэт.
Ыргин валят варкыт, ыʼнычвинэт гыткат.
Гынин гыткат гымык ыʼныйпатынат.
Гымнин гыткат гынык ыʼныйпатынат.
Вопӄата ивнин: Аны, рээн-ым наранмымык оʼравэтԓьата.
Гым роолӄылё наранмыгым.
Гыт-ым нэлгын вилю эмрэлгыӈэ.
Ӄэпэр чимгъугъи, ынӄо-м иквъи: Вынэ ӄэйвэ, оккой наранмымык!
Чама гымнин гыткат гыто тытчынэт.
Йъэлыги оʼравэтԓьамайык туԓьэтык ирвывэгычьыт!
Вопӄата татлыгнэн: Ымыӈ-ым гымнин гыткат гыто тылгыркынэт: иʼгэ кылыԓьэтык иквычьыт гынтэвык.
Ӄэпэрэ ивнин: Вынэ ӄэйвэ, эвнэлпууръыкэ мынынтынэт гыткат.
Таам, мынлеркын!
Кэйӈын маёлгыткынык нытвэтчатваӄэн.
Йиԓьэқʼэй вээмык никвичиӄин.
Йиԓьэӄэе кэйӈын ԓьунин вэтчатваԓьын.
Эʼйӈэвнин: Мэй, ӄыетги!
Кэйӈын ӄытгъи.
Йиԓьэӄэе ивнин: Ынӈатал-ым гыныкы гымнин нымэйыӈӄин вэтгав варкын.
Кэйӈэ ивнин: Ръавэтгав?
Вай-ым гым нычимгъуйгым, ивкэ ӈирэмури ярат мынылпууръыркынэт.
Кэйӈэ ивнин: Нырэӄын-ым, ярат мынылпууръынэт.
Кэйӈэ пынлёнэн: Миӈкы-м гынин яраӈы варкын?
Йиԓьэӄэе татлыгнэн: Ӈоонко-м, маёлгыткынык.
Йиԓьэӄэе ивнин: Гынин-ым миӈкы варкын?
Кэйӈэ татлыгнэн: Ӈоонко-м, иʼннук варкын.
Йиԓьэкэе ивнин: Таам, вынэ гым мылеркын гынык рагты.
Гым-нин яраӈы гынан ӄыпиригын!
Эквэтгъэт амъянра, кэйӈын еԓьараггы ӄытгъи, йиԓьэӄэй — кайӈырагты.
Йиԓьэӄэй кайӈырак пыкиринэӈу рылгъэ.
Ӈалгыл яраӄалтэ нинэгитэӄинэт, нивӄин: Аʼмын колё яраӈы нымэйыӈӄин тыԓьун!
Ынӈатал-ым нымэԓьэв тытваӈӈок!
Кэйӈын еԓьарак лываквъэ рылык.
Ӄынвэр йъонэн йиԓьэӄэй.
Йиԓьэӄэе ивнин: Раӈӈытай?
Кэйӈэ татлыгнэн: Тылвавык рылык гыныграк.
Йиԓьэӄэе ивнин: Ыʼрунтээркын!
Наӄам гым тытлык гыныграк!
Кэйӈэ ивнин: Вынэ, ымыӈ-ым еӄааӄ тылвавын рытлыӈатык!
Йиԓьэӄэе ивнин: Китаӄун-ым мынынмэйӈычитэвынэт гынин еӄааӄ ытри гымнин увик!
Йиԓьэӄэй кайӈыеӄаткынык арычгатгъэ.
Ынӄо-м иквъи: Каакомэй, эвӈан вэнъым гым ныппылюйгым?
Ымыӈ гынык еӄак мыӄыӈ ваԓьэгым!
Ынръам гэрэӄигым?
Йиԓьэӄэе кэйӈын ивнин: Вынэ, опопы ярат эвнэлпууръыкэ мынынтынэт.
Йъарат миӈкы ратваӈӈогъа!
Таам, энмэч мылеркын ярагты.
Кэйӈэ ивнин: Ии, вынэ ӄылеркын!
Милютэтэ ԓьунин иʼгин тымъё кытэпалгын.
Ынӄэн ыпатыӈонэн.
Риӄукэтэ йъонэн нувиӄин.
Милютэтэ ивнин.
Етти!
Ии, тыетык!
Риӄукэтэ пынлёнэн: Миӈкри тымын кытэпалгын?
Милютэтэ татлыгнэн: Лыгэн-ым тычамэтгъан ынкъам эчги тыпкэрыӈок тыӄулиԓьыръук!
Ынкы чеӈыттэтык въигъи.
Риӄукэтэ ивнин: Вынэ ӄинэныйгулев ынкъам эʼптэ гымнан мынмын кытэпалгын!
Милютэтэ татлыгнэн: Лыгэн-ым мэрынрэӄэй ӄычамэтагын, эвыр тэн- чымче рэтчыӈын, вэты ӄун]ым нымэйӈъэв ӄыӄулиԓьыръугъи!
чымче рэтчыӈын, вэты ӄун]ым нымэйӈъэв ӄыӄулиԓьыръугъи!
Риӄукэтэ очнэн: Ээй, вынэ мыгтэпгэлек!
Рэӄокалгын кытэпгэлегъэ.
Кытэпалгын ԓьунин.
Чамэтаннэн, эчги чымче рытчынин, ӄулиԓьыръугъи.
Кытэпалгын иʼрэгъи.
Рэӄокалгын мэлётагты пэлӄынтэтгъи.
Рэӄокалгын милютэк пыкиргъи.
Милютэтэ пынлёнэн: Аʼмто, кытэпалгын тымын?
Риӄукэтэ татлыгнэн: Тылвавын тымык!
Ӄэйвэ тыӄулиԓьыръук, люӈвъитэ итгъи, йъэлии иʼрэгъи!
Милютэтэ пынлёнэн: Гынтэвтылеԓьын ванэван рэӄын ӄиквын?
Риӄукэтэ татлыгнэн: Ванэван.
Милютэтэ ивнин: Ӄоныры вэнъым тотъэты ваԓьэгыт!
Ымыӈ кытэпалгын тымык лывавын!
Иаʼм гынтэвтылеԓьын ивкэ рытын.
Евъев, евъев!
Ынкы эвын нъывъин!
Рэӄокалгын мэлётагты эʼӄэлиӈэ гынтэквъи.
Гынтавакватэты иквъи: Оккоймэй!
Юрэӄ ымыӈ гым рычеӈыттэвэ рэнанмы!
Пипиʼкылгыӄэй тымкыгэӈгыпы нылейвыӄин.
Йиԓьэӄэй нъэйӈэръуӄин маёлгыткынгыпы.
Пипиӄылгыӄэе валёмнэн эʼйӈэръуԓьын, тымкыткынык вакъогъэ.
Эʼйӈэвнин: Ынъев, ӄыетги!
Йиԓьэқʼэй ӄытгъи.
Пипиӄылгыӄзе ивнин: Етти!
Ии, тыетык!
Пипиӄылгыӄэе ивнин: Ивкэ чеэкэй мынытваркын ынкъам мыныкэйӈыгилиркын?
Эʼтки, аʼӄалеӈгыргын кэйӈын!
Йъэлии мури наранмымык!
Пипиӄылгыӄэе татлыгнэн: Аны, ынан-ым мынрэгыттэӈын, митъэ ныппылюмури, мынчамэтан ынкъам эмвэгылкуйвэ мынранмыӈын.
Йиԓьэқʼэй чимгъугъи ынкъам иквъи: Вынэ ӄэйвэ ынӈин мынинмык Кэйӈыгилигъэт, кэйӈын нэԓьун.
Начамэтан.
Эчги пыкэрыӈогъат, пипиӄылгыӄэй иквъи: Кэйӈыгилигъэт, кэйӈын нэԓьун.
Начамэтан.
Эчги пыкэрыӈогъат, пипиӄылгыӄэй иквъи: Оккоймэй, ӄытлыги емгымгыгыргын!
Йиԓьэӄэе татлыгнэн: Ӄун гынмыл-ым тивыркынигыт—аʼӄалеӈгыргын!
Кэйӈэ валёмнэнат вэтгавыԓьыт.
Пэнрынэнат, ивнинэт: Тынуркынитык!
Никвъэн: Апай, ивкэӄун мыниквыт, ӄыпалёмтэл!
Гыт уйӈэ эмымлыкэ?
Татлыгнэнат: Вынэ ӄэйвэ, колё гэмымлигым!
Вынэ мынымлюгыт!
Ээй, вынэ ӄинэмлюгытык!
Намлёӈӈогъан.
Мылёма йылӄэтгъи.
Эчги йылӄэтгъи, пипиӄылгыӄэе йиԓьэӄэй ивнин: Китаӄун лыляйпы мынвэгылкуйвын!
Юрэӄ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйӈын.
Нивӄинэт: Аʼмын, колё нэрмэмури — кэйӈын мытынмын!
Вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт.
Вэлынкыӄун, тэчьыкэйңʼуқ!
Кэйӈын омкычыкойпы нылейвыӄин.
Риӄукэтэ эʼйӈэвнин: Апай, ӄыетги!
Кэйӈын ӄытгъи.
Кэйӈэ рэӄокалгын пынлёнэн: Гынан-ым ръэнут эʼӄэлиӈу нинэлгигыт?
Риӄукэтэ татлыгнэн: Аʼм, ытрэч-ым гымнан эʼӄэлиӈу нинэлгигым оʼравэтԓьат.
Миӈкри-м рыпэт ойвалчыӈыт ныпэгляӄэнат!
Кэйӈэ ивнин: Гымнан ванэван эʼӄэлиӈу мылгынэт оʼравэтԓьат.
Ытръэч гымнан эʼӄэлиӈу нинэлгигым рэвымрэвыт.
Миӈкри-момкыгэӈгыпы риӈэсӄычетыԓьын тантэӈӈок гынтаквыргын!
Рикуӄэтэ ивнин: Гымыкы ӄырымэн рэвымрэв аʼӄалеӈгыргын.
Гымнан ыннанъылё нэнанмэгым мынгыткэн рэвымрэвыт.
Кэйӈэ рэӄокалгын ивнин: Китаӄун-ым амъянра мынылӄырирынэт.
Гынан ӄылӄыриргынэт рэвымрэвыт, гымнан — оʼравэтԓьат.
Эплеэн, микынэ ранмыӈынэн!
Эквэтгъэт амъянра.
Рэӄокалгын рэвымрэквилигъи, кэйӈын оʼравэтԓьагэлегъэ.
Оʼравэтԓьата кэйӈын пэнрыткоԓьын нэлӄэгнэвйивын, амкарго нэтчын.
Ӄынвэр кэйӈын гынтэквъи.
Риӄукэтэ тымнэн ӄликкин рэвымрэв.
Аʼтчаӈӈогъэ кайӈэты.
Кэйӈын пыкиргъи риӄукэк мутлытӄыԓьу.
Кэйӈэ ивнин: Ӄэглынангэт оʼравэтԓьат вэнъым ынан мыкуйвэтԓьэт!
Рэӄокалгын ивнин: Гыт уйӈэ эвъянвыайка?
Риӄукэтэ татлыгнэн: Ӄэйвэ-м выквыӈытгылявӄай варкын.
Риӄукэтэ пэнъёлгын увинтыԓьэннин, выквыт пэнъёлгычыко ёйвынэнат.
Выквыт гылетгъэт.
Кэйӈын ивнин: Ӄарычгатгэ!
Кэйӈын арычгатгъэ.
Риӄукэтэ гылвыквыт атынвычыко ёйвынэнат.
Кэйӈын эмтъыле нывитыткуӄин.
Рэӄокалгын нивӄин: Вэлынкыӄун тэчьыкэйӈуркын!
Кэйӈэ нинивкин: Аʼа?
Рэӄын нивигыт?
Риӄукэтэ нэнататлыӈӄэн: Въигъи кэйӈын.
Рэӄокалгын лыгэпэчыкоргаквъэ.
Нивӄин: Аʼмын, како вэлынкыӄун тэчьыкэйӈук!
Аʼмын-ым ытлён, мэңʼин энъыңʼ ратвагъа!
Иʼгэ мэлёталгын ивнин: Милютэтэ ивнин: Китаӄун-ым мынрачвыӈ!
Иʼгэ ивнин: Евъев, янор тумгыт ныетынэт!
Пыкиргъэт кэйӈын ытри ӄэпэр тумгык.
Пыкиринэӈу ӄэпэрэ кэйӈын ивнин: Ынӈатал-ым нурэйылӄигыт, уйӈэ лымӈэ гыныгмил йылӄыяаԓьын.
Ытръэч гыт ымԓьаляӈэт ныйылӄэтигыт!
Кэйӈэ кэпэр ивнин: Китаӄун-ым мынрачвыӈ!
Ӄэпэрэ ивнин: Евъев, янор мынумэкэт!
Эвын-ым мынрачвыӈ!
Умкыгиӈкы пирӄырэйгым, эплеэн рэнапэчайвынтык!
Тумгэ нивын: Туук, мынрачвыӈ!
Рачвыӈгат.
Ӈэгны накавран.
Мэлёталгын ынан ыттыёл ярак пыкирги.
Иʼны—вулкытвик, кэпэр — ныкитэ, кэйӈын — вытку эргатык ыʼлё.
Мэлёталгын нэргавкэн, тумгыт нинивкинэт: Ытрэч гымнин гыткат нинъыӄинэт!
Эʼрыкур иʼны нивӄин.
Нимпэйгыт!
Ӄытлыги ытлён чинит нимпэӄин!
Пипиӄылгыӄэе нинэлӄырирӄин мэлёталгын.
Энмэн ынан энъычьыӈ гэмгэгынникык мэлёталгын.
Пипиӄылгыӄэй нивӄин: Эвыр трэԓьуӈын мэлёталгын, эвын-ым мынрачвыӈавын!
Пипиӄылгыӄэе ԓьунин мэлёталгын, эʼйӈэвнин: Мэй, ӄыетги!
Мэлёталгын ӄытгъи.
Пипиӄылгыӄэе ивнин: Ръапыӈыл?
Аʼм уйӈэ.
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: Аʼм ытрэч-ым гым нычимгъуйгым, ивкэ ӈирэмури мынрачвыӈ.
Ымыԓьо гымнан ԓьоо нивӄин.
Мэлёталгын колё нинъыӄин!
Иʼны нивӄин, ынкъам кэйӈын, ынкъам ӄутти.
Милютэтэ татлыгнэн: Ии, итык-ым ӄэйвэ, тэнъеп микынэ энапэчайвыка инэнтыркын.
Ымыӈ-ым гынан ӄырым ӄэнапэчайвыэ, энмэч-ым итык еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈан маёлгын мынкавран!
Рачвыӈгъат.
Пипиӄылгыӄэй акватэты янотгъэ.
Пипиӄылгыӄэй лыгэн турэквэтэ тымкыгиӈкы пирӄысӄычьэтгъи.
Мэлёталгын-ым лыгэн кавранвэты нылгийӄыръилеӄин, нивӄин: Этъым энапэлягъэ, эмрэӄу-м эʼми тынтымӈэвын!
Пипиӄылгыӄэй-ым лыгэн пэрӄынвэпы пэлӄынтэтгъи ванвэты, ынӄо аʼтчаӈӈонэн мэлёталгын.
Мэлёталгын таӈконпыӈ гэйӄыръилелин.
Эчги мэлёталгын пыӄэрыӈогъэ пипиӄылгыӄэйык, пипиӄылгыӄэе тэнӈу рытчынин: А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин: Китаӄун, нэмэ мынрачвыӈ, гым мыянотык акватэты!
Нэмэ рачвыӈгъат.
Нэмэ пипиӄылгыӄэй турэквэтэ тымкыгиӈкы пирӄыгъи.
Пэрӄытыляма мэлёталгын ивнин: Вай, вай, тыгаляркынэгыт!
Мэлёталгын эмрэйӄыръилеӈэ рыпэт гилкымъетлин.
Нэмэ пипиӄылгыӄэй пэрӄынвэпы лыгэн ванвэты ӄытгъи.
Мэлёталгын ининигъи эмрэйӄыръилеӈэ, рыпэт йыкыргын ганааӈкавлен.
Пипиӄылгыӄэе тэнӈу рытчынин: А-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин.
Иквъи: Колёмэй, ынӈатал-ым тыпэӈъивэтык!
Пипиӄылгыӄэе нинивӄин: Аʼмын ӄоныры вэнъым нимпэйгыт!
Еп турэквэтэ тыгалягыт, ӄэйвэ галяӈӈок тиквыт.
Вай, вай, тыгаляркынэгыт!
Вэнлии эналвавэ галявэрэӈкы.
Милютэтэ ивнин: Эʼтки, чамъам трапэчайвыгыт, опопы ратанӈавӈэн!
Пипиӄылгыӄэе ивнин: Ии, эʼтки нимпэйгыт, ӄырым ӄэнапэчайвы.
Опопы ратанӈавӈэн ӄыраӄатык!
Энмэн, тэӈуйӈэ гатвален эгынниккэ.
Гораёаʼтлен.
Ӄынвэр мыкычьын оʼравэтԓьан въэткоӈӈогъэ.
тръэч ӄутти пипиӄылгэ нытэйӈэтӄинэт.
Ӄынвэр ӄол итгъэт ӈирэӄ ынпыначгыӄагтэ ынкъам экык копрантыватысӄэквъат.
Нанватын купрэн.
Ныкитэ наёпатын — ытръэч ёквайӈын гаквален.
Аʼмын-ым гиину нэлгыгъэн!
Нагтон — ӄымэк риӈэгъи.
Нэмэ купрэн нантыватын, напэлян.
Ынкъам ёквайӈын нъэмэтгъэн ӈыронляӈо.
Экык ыʼттъыёча вагъэ, ӈирэӄ ынпыначгыт-ым яалеӈӄач вагъат — нъэмэтӄин мэткиит ыннэн ёквайӈын.
Пыкиргъэт ярак — нэнэнэт коргаквъат.
Напатын ёквайӈын, нэнугъэн.
Нэмэ эргатык наёпатын купрэн.
Энмэн мытлыӈэн оʼравэтԓьат копраёпатгъат — ӈирэӄ ӈэвысӄэтти, ӈыроӄ ӄлявылтэ.
Эвын купрэк гакваленат мытлыӈэн мэмылтэ чама ӈыроӄ унъэлти.
Аны ымъылёӈэт гарагтонленат!
Ӄынвэт ытлыгэ экык ивнин: Ӄъоравэтԓьантагэ ярагты.
Оʼравэтԓьантагьэ экык.
Эʼйӈэвнинэт.
Етръугъэт оʼравэтԓьат.
Нагтонат мэмылтэ чама унъэлти.
Нанрагтатынат.
Ынӄоры мэлеквъэт, эгытъэткэ нъэлгъэт.
Ӈивӄинэт, энмэн ынӄэн тэленъеп Нэтъэк гатвален.
Ԓьэлеӈкы Энӄивыттъыԓьин экык ныкупрэткуӄин мэмылеты ыяа аӈӄак.
Ытлыгэ ӄол рыннин ивнин: Аʼтав копрагэтама гэтлепыткутэ эвыр гэӄивриԓьэтэ.
Экык иквъи: Аʼтав-ым, ии.
Ынкы эргатык инъэ ытлыгэ ивнин: Купрэт ӄыёпатгынат!
Аʼмын-ым тэнмаквъэ экык.
Ынин-ым ытлыгын эӈэӈыԓьын.
Эчеэттикитэ итгъи, тапӄаеквэ нылеӄин еп эргыръока.
Вытку ӈоонӄо аӈӄагтыгъэ экык ивиниԓьын.
Аʼмын-ым купрэк пыкиргъи.
Ныгагчавӄэн купрэгитэк, оʼрамноӈэты рылининэт ыʼттъыт.
Ӄол ваны рэвнин — эвыр вытку нэргыръоӄэн.
Люур ваны анӈэлёръогъэ, ыʼттъыт аʼйӈаръоӈӈогъат.
Аны вэтыӄун ныгагчавӄэн.
Аръаля ванвыт нъэлгъэт, оʼптыма ванвычыкойпы нычелгъав пэнтыӄыӈӈогъэ.
Ыʼттъыт ӄутгъэт авэтываӄ авынъайӈаръовты, оʼптыма кыпчевыёттэ.
Оʼравэтԓьан авэтываӄ эʼӄэлиӈэ орвык вакъогъэ.
Аны тумгэӄэй гэквэтлин!
Эʼтки ръэт, ванэван ныйъэчычен!
Ыныкит ыʼттъыт киткит нэнантавӄэнат, эвыр ӄымэк оргоор кээткук нымлеӄин.
Танръэтык эймэквъи тэпӄэк, кытъаткэ еп оʼтчой яраӈы.
Ытръэч яалеӈӄач.
ныпыткувйиӄин ръэнут ынкъам ымыԓьэты ръэт нэнанӄэргыръовӄэн.
Ынӄэн ӄлявыл тэпӄэнйигъи.
Кэнчиӄ йытотыляма ыʼттъыт амайылгава эʼйӈэгъэт, нэнръилемъевын.
Ыныкит яалегты лылепгъи, эвын йыкыргэпы йынйына нывъентоӄэн, амӄынвыенток нэнанӄэргавръоӄэн ынык ымы ыʼттъыёлягты.
Кыплынэнат ыʼттъыт, киткит йыӄэтгъи, ӄэйвэ рыпэт эмйъэчычетэ оргоор мачгыргол нынъэлӄин.
Ыныкит ӄол итгъи рытаалгылявнэн—эвын аръаля гэлгэймэвлин, энмэч ӄымэк нинэпириӄин.
Аръаля ярак пыкэрыӈӈогъэ — авэтываӄ еп тытлык ыяа иквъи: Тытыл ӄынвэнтэтгыткы ынкъам ёроӈы ӄытытлёпгыткы!
Ытлыгэ ивнин: Ынръам рэӄи?
Вынэ рэӄэ эʼтки инэркылеԓьэтгъи, еп купрэк вама!
Эʼмъим ынӄэн?
Вэчьым рай ӈаргын варкын!
Ытԓьата тытлёмнэн чьовыргын — эвын тытлыӈаргыноӈӄач нытваӄэн рыркавытрын, ытръэч левыт алван ваԓьын.
Ытлыгэ ивнин ытԓьа: Кита плекыт ӄинэйыл ынкъам амэвычьаӈэръын.
Ынкъам эвыр тырэӈэӈытку — авэтываӄ чьогыргын ӄытыллёпгын!
Чьовыргык ӄача вакъогъэ, ивнин: Таам, ӄытыллёпгын!
Ытԓьата тытлёмнэн чьогыргын.
Амкытгынтата ӈытогъэ, ярар рынрэты.
Оʼраӈӄагты выргыргын тылейыӄэтэ итгъи.
Ӄэйымгук пиринин ынӄэн рыркавытрын, рыкытгынтавнэн ярагты.
Рынрыма — мыӄытвигъи, ӄынвэр кымынчыку рытчынин.
Ратвынэн, рыԓьуӈэннин аккагты.
Ынӄо эвын нэгитэн — выквылгын.
Кытлыги — энараԓьэн ынпыӈэвӄэйин уйвэл.
Мэмылёк эйвэткэ рытык — ганӈэнайпылен ынпыӈэвкэй.
Нынымытваӄзн оʼравэтԓьан гэӈэвъэнэ.
Ытлён амӄынъычо нивиниӄин.
Амӄынъычо ынан мэмылтэ нэнанмыӄэнат.
Ӄол итгъи оʼравэтԓьан ивинигъи ынкъам ԓьунин кааткочыко омӄачгын.
Тымнэн.
Рагттыгъэ.
Нэмэ эргатык ивинигъи.
Люур валёмнэн вэнивыргыргын.
Палёмтэлгъэ — люур мэчеймэквъи вэнивыргыргын.
Ынӄо ԓьунинэт ӈыроӄ умӄэт.
Намӈылёгъан ыргынан оʼравэтԓьан: Ванэван мургин пичыгичиԓьын ӄыԓьугын?
Татлыгнэнат оʼравэтԓьата: Вынэ ванэван!
Ынӈъэм ынан ганмылен ынӄэн умӄы.
Ынӄо оʼравэтԓьан рагтыгъэ.
Эвын ярак пыкиргъи — уйӈэ ӈэвъэн.
Ынкъам ивнин ынан ӈавытлывъёӄай: Кита-ӄун, ӄытэйкыгынэт иръын, ӄонагтэ, плекыт, къэли ынкъам лилит!
татлыгнэн ӈавытлывъёӄая.
Тэйкынинэт эвиръыт.
Эвыр ынкы оʼравэтԓьан эквэтгъи, ӄырирысӄивнин ӈэвъэн.
Аны оʼтчой гэлелин оʼравэтԓьан!
Ӄынвэр ԓьунин нымным.
Пыкэрыӈӈогъэ — ынкы ынанъяалеӈӄач ныппылюӄин яраӈы нытваӄэн.
Ынкыри ӄытгъи.
Рэгъи.
Мэӈӄо?
Вынэ ыяаԓьэгым!
Вынэ рай, рэмкыԓьын ӄиръытвыгыткы!
ивнинэт ынпыначга эккэт.
Ынкъам эккэт ӈытогъат — ӄытлыги умӄэт.
Ынӄэн умӄэрэмкин нымным.
Ниръытвыгъэн ыргынан рэмкыԓьын.
Ивнинэт эккэт ынпумӄэтэ: Гытамо эвиръыт ӄылгыркыниткы.
Эккэтэ нэнумкэвынэт эвиръыт магчыко.
Рэгъи оʼравэтԓьан ралкогты.
Ынпыначга ивнинэт ӈээккэт: Вынэ ӄытэӄэмэӈгыткы!
Ыргынан чит мытӄымыт нэйылын.
Оʼравэтԓьата ивнинэт: Ванэван мури ынӈин ваԓьа тэйӈэтэ мынӄамэтва.
Ивнинэт ынпыначга ӈээккэт: Вынэ алваӈ ваԓьа ӄынӄамэтваквыткы!
Нэйылгъэн ӄитыӄит.
Рунин.
Ынӄо ынпыначга пынлёнэн оʼравэтԓьан: Рэӄыԓьигыт-ым?
Вынэ ӈэвъэн гатымӈэвлен, — татлыгнэн оʼравэтԓьата.
Ынпыначга-ым ивнин: Ынӄэн-ым гынин ӈэвъэн мурык эрмэчьэ гиткэлин.
Ээй!
Гыт-ым наранмыӈыркынэгыт!
Мачынан ыʼнчарэнмыгым!
Иылӄэтгъэт.
Эргатык инъэ кыеквъэт — люур рай рэсӄиквъи ӄол омӄаӄлявыл ынкъам иквъи: Эʼми рэмкыԓьын?
Мытнычгичивэвыркын!
Оʼравэтԓьан ӈытогъэ ынкъам ӄытгъи омӄарамкэты.
ьггръэч умӄэну нитӄинэт.
Эймэквъи рэмкыԓьын.
Ивнин ӄолеомӄачга: -Гок, аʼмын-ым мынпэӈкорачвыӈ!
Ээй, аʼтав!
Ынпыначга пынлёнэн: Ыʼмто, эʼми?
Итык-ым, еп игыр тыпэчайвынат,— татлыгнэн оʼравэтԓьата.
Эргатык инъэ нэмэ етгъи энагтатыԓьын.
Ивнин рэмкыԓьын ынпыначга: Игыр-ым наранмыгыт!
Мачынан ыʼнчарэнмыгым.
Нэмэ ӄытгъи оʼравэтԓьан.
Эймэквъи омӄагты.
Ивнин омӄайӈа: Аʼтав, мынтэйкэв!
Вынэ, аʼтав!
татлыгнэн оʼравэтԓьата.
Аʼмын-ым, пэнрынэн омӄайӈа оʼравэтԓьан!
Оʼравэтԓьата-ым пиринин омӄайӈын лявтэпы, левтыкин нэлгын тъаетчанэн ынкъам тымнэн.
Ынӄоры нэмэ авынраԓьэты ӄытгъи.
Ыʼмто, нэнрэӄэквыт?
Вынэ ванэван,— ивнин оʼравэтԓьата.
Нэмэ лыгэн эргатык инъэ нагтыгъан.
Ынпыначга ивнин: Вэчьым, игыр наранмыгыт.
Ырык-ым варкын нымэйыӈӄин ӄылегрыркэн левыт — ыргынан ӄэплю нылгыӄин.
Аʼм вынэ, эплеэн, — ивнин оʼравэтԓьата ынкъам нэмэ ӄытгъи.
Эймэквъи ынкъам люур ԓьунин рыркэн левыт, ымы гаваӈӄытлен.
Ынкъам никвъэн умӄэтэ: Китъам, ӈоонко ӄытвэтчагэ!
Ээй, вынэ мытвэтчагъак!
татлыгнэнат оʼравэтԓьата, ынкъам вэтчагъэ ӈоонко.
Ынӄо никвъэн: Янор моргынан ӄэпле мытралпынрыгыт!
Аʼтав, янор торгынан!
Аны нэнинтыгъэн ӄэпыл лыгэн катам ыныкагты!
Эчги пыкиргъи — оʼравэтԓьан пиӈкугъи ӈоонрэлы.
Ынӄоры пиринин оʼравэтԓьата ӄэпыл ынкъам ивнинэт: Вай-ым торыкы тыйылыркынитык!
Ээй, вынэ ӄыйылытку!
мачвэйпы выентынин рыркаваӈӄытийӈа ынкъам тымнэн.
Нэмэ рагтыгъэ авынраԓьэты.
Нэмэ пынлёнэн ынпыначга: Ыʼмто, миӈкыри нэнтыгыт?
Вынэ нэмэ тынмыгъан, — ивнин оʼравэтԓьата.
Кита ӄун, ынръам тургин армачьиӈын мыйъогъан!
Ивнин ынпыначга оʼравэтԓьан: Ынӈатал-ым игыр наранмыгыт, миӈкыри ӄун мургин армачьийӈын.
Ӄъочатко, эʼтки нылгинэрмэӄин чама нылгэнанӈэнӄэн.
Вынэ мачынан!
Вэнлыги тырайъоӈын, миӈкыри ӄун иаʼм ынан ӈэвъэн иткэнин?
Ӄытгъи оʼравэтԓьан майӈыомӄайӈэты, энмэн Ӄъочаткойӈына.
Майӈырак ӄача ынан ӈэвъэн ԓьунин.
Ӈэвъэнэ ивнин: Ынръам раӈӈытай?
Наранмыгыт!
Эʼтки нармаӄэнайӈын.
Ӄлявыл иквъи: Вынэ мачынан, ӄырым майылгавык!
Люур ԓьунин ӈытоԓьын Ӄъочаткойӈын.
Ӈытогъэ майӈырачыкойпы ынкъам ивнин оʼравэтԓьан: Гок, ӈавъанӈытагъэ?
Ӄырым тымӈынӈэн мыйылгыт!
Вай-ым тынмыркынэгыт!
Ӄъочаткойӈына чит егэ кыплыркынэн, ытръэч оʼравэтԓьан пиӈкугъи ӈачгыӈӄачагты.
Ынӄо оʼравэтԓьата ыʼръыпэнрынэн.
Ӄъочаткойӈын яалгытката ӄутгъи.
Кэтэм ынкэӄэйык оʼравэтԓьан эймэвысӄычетгъи ынкъам тынпынэн линлиӈыгйит.
Ӄъочаткойӈын камаграръогъэ ынкъам въигъи.
Оʼравэтԓьата ӈэвъэн пиринин ынкъам ӄытгъи авынраԓьэты.
Нэмэ пынлёнэн ынпыначга оʼравэтԓьан: Ыʼмто?
Вынэ тынмын тургин армачьийӈын, — ивнин оʼравэтԓьата.
Ынӄоры ынпыначгын чимгъугъи ынкъам иквъи: Колё нэрмэйгыт, оʼравэтԓьайгыт!
Вынэ ӄол гымнин ӈээкык ӄыматагын ынкъам ӄырагтыгэ!
Ынӄо эквэтгьэт ярагты ӈыроргарэ.
Оʼтчой гэлелинэт.
Ӄынвэр пыкиргъэт ярак.
Ынӄо нымытваӈӈогъат нымэԓьэв ымы аӈъока.
Ытръэч.
Энмэн валвыйӈын ныралечетӄэн.
Ытръэчтэгын ралечетын мимлыԓьын.
Лыгэн мэмлыйӈык пыкэрыӈок, валвыйӈын ныпиӈкуӄин ынкъам рымагтэты нирӄин.
Люур эʼгычгын етгъи.
Иквъи: Еԓьой!
Кита мыралегъак!
Валвыйӈын иквъи: Вынэ ӄырым!
Эʼтки рэпылӄэтгъэ!
Аны ӄырым мыпылӄэтык!
Аны, еԓьой, вэлер ӄунэче мыралегъак, ваа?
Аʼм, ӄыралегэ!
Аны ӄун рэпылӄэтгъэ!
Эʼгычгын ралегъэ.
Эчги эймэквъи мимлык, вынэ чит пиӈкуркын, ынраӄ-ым гэпылӄэтлин!
Ынӄоры валвыйӈын ралегъэ.
Ралеԓьын нинивӄин эʼгычга: Еԓьой!
Ӄэнагтогэ!
Валвыйӈа нинивӄин: Ӈэвэӄ-ым ӈан тиквыт, аны рэпылӄэтгъэ!
Ынан мыйылгыт ӈэлвыл ӈэранчывэӈ ваԓьын!
Вынэ ӄырым мыгтогыт!
Ынан пипиӄылгыӈэлвыл мыйылгыт!
Вынэ ӄырым!
Аны ӄэнагтогэ!
Вынэ ӄырым, ӄырым, ӄырым!
Еԓьой, ӄэнагтогэ, ынан гытиӈӈэв мыйылгыт!
Ӄа!
Ӄа!
Гынмыеп-ым нъивын!
Йытонэн валвыйӈа эʼгычгын.
Ынӄоры ягыркаванэн ымы имтитэ рыԓьэтэннин.
Валвыйӈа пынлёнэн: Миӈкы варкын наӄам?
Эгычга татлыгнэн: Ӄынвэт валвыйӈа рывиривнин эʼгычгын.
Валвыйӈын ӈоонрэ риӈэгьи, наӄам ымы ынкы уйӈэ кэлиӈэв.
Валвыйӈа нэмыӄэй рэтэмъюӈӈынин эʼгычгын— вакъогъэ эвыр ыʼръывъигъи.
Эʼгычга йъонэн валвыйӈын ынкъам рунин ынӈин ымыԓьэты, ымы люгнэлютэ рыннин.
Ынӄо валвыйӈа каӈъэӄгыпы роӈӈонэн.
Ынкъам ынӈин рытэ тымнэн эʼгычгын.
Валвыйӈын-ым ӈытогъэ ынкъам риӈзгъи.
Энмэн, рэӄокалгыӄай умкычыку нытваӄэн.
Люур вай ӄэйӈын пинтыӄэтгъи омкычыкойпы.
Ынкы ԓьувылгыгъэт.
Риӄукэтэ ивнин кэйӈын: Аʼм ети, еԓьой!
Ии.
нинэлгыӄин, алымы тымӈэӄырымэнат еԓьот.
Ынӄо кэйӈэ ивнин рэӄокалгын: Аʼмын гынан гамгаваратык, гэмгэгынникык ынкъам гэмгэегтэлыԓьыкы ипэ ръэегтэтԓьэн — гынник, эвытлым тымкылевыт ынанайылго нинэлгигыт?
(Тымкылевыт— ынӄэн оʼравэтԓьан).
Риӄукэтэ татлыгнэн: Кытавэтываӄ ныпыткынтэтӄин!
Ынӄэн ытлён ынанайылго нинэлгигым, миӈкыри ӄун тымкылевтин ӄымчочьывытрыйӈын лыгэчаӈыттыгыргын, лыгэн кытавэтываӄ ныпыткынтэтӄин, наӄам вэлер гивэ пэглятыӈӈок: вай-ым тыпыткынтэркын!
Каако, какомэй, леӈытэӄ ынӄэн?
Ии, ӄэлюӄъым лымӈэ уйӈэ ынӈин ваԓьын гэмгэнутэк, ытръэч амынан тымкылевыт ынӈин ваԓьын.
Ы-и-и!
Элымӈэ тымкылевыт чаӈыттыгыргын!
Ынӄо риӄукэтэ ивнин кэйӈын: Гынан-ым мэӈин?
Гымнан вынэ ӈан, титэ омкычыкоеквэ нылейгым тылвамгымнан ынкъам лыгивусӄымчыку, наӄам лыгэвылтомкычыкоеквэ, ынкы люур кытынгынтава омкычыкойпы ныриӈэсӄычетӄин рэвымрэвӄэй, вынэ ынӄэн гымык лыгэчаӈыттыгыргын, рыпэт таӈымыԓьэты линлиӈнэчгэттатӄэн.
элымӈэ рэвымрэвӄэй!
Вынэ ынӄэнына аʼӄайылгавкы!
Ако, како, ӄэйвэ нымэлигыт, ӄэйвэ этлы этутъытвикэ?
нытэнӈыткуӄин рэӄокалгын.
Наӄам эмрынгиитэ палёмтэлвылга нитӄинэт: эвыр ыннэн нывэтгавӄэн, ӄол-ым ныпалёмтэлӄэн.
рэрэнӈынин, — ынӈин рэӄокалгын иквъи.
Ынӄо эквэтгъэт амъянра: ӄол тымкылявтынтай, ӄол-ым равымравӈытай.
Риӄукэтэ чамэттанэн рэвымрэвӄэй, умкычыку ваԓьын, ынкъам пиринин гыткайпы.
Ынӄо гынмылкэнаванвэты ӄытгъи.
Ынкы нъатчаӄэн кайӈэты, рэвымрэвӄэй нинэнрыӄин.
Ыʼмто, эʼми тымкылевыт, гынин айылгыко лынъё?
Эми?
Аʼмын ӄэглынангэр эты нэрмэӄин?
И-ии-кыккаа!
Вынэ тытъылыркын!
Люур вай рыкалыровнэн эюлыԓьын рэвымрэвӄэй.
кайӈиӈын эмчеӈыттэ ваёргатэты гатвэтляпэӈколен ӈоонрэ.
Р-рээ!
Рр-ээ!
Оок-рээр!
Ынӄо гынтэквъи ваёргатэты.
Рэӄокалгын-ым таӈэтъо нытэнӈыткуӄин таӈамалваӈ: кайӈиӈын эмчеӈыттэ ваёргатэты гатвэтляпэӈколен ӈоонрэ.
Р-рээ!
Рр-ээ!
Оок-рээр!
Ынӄо гынтэквъи ваёргатэты.
Рэӄокалгын-ым таӈэтъо нытэнӈыткуӄин таӈамалваӈ: А-аа-аа!
Ы-и-и-и!
Ка-ка-как!
Вынэ инэнтэнӈылпъэтыркын!
Ээй, вынэ мынмын вай гынин айылго лынъё!
Ынӄо тымнэн, эʼннынкавравнэн.
Нэмэ пынлёнэн риӄукэтэ кэйӈын: Ӄэйвэ ытлён нымэлигыт?
Ӄыгитэ вай гынин айылго лынъё!
Нэнанкалыровӄэн кайӈэты рэвымрэвӄэй — ытлён-ым нэмэ ныгынтэвӄин.
Какомэй, ӄэйвэ ытлён нымэлигыт?
Итык вынэ нымэлигым, ытръэч ытлён тайылгавыркын.
Ынӄо ринтынин ӈоонрэ рэвымрэвӄэй.
Кэйӈын нылгиӄынӈыԓьэтӄин.
Ынӄо пынлёнэн кэйӈэ: Уйӈэ эты гыт эмэчеӈэӈӄэйкэ?
Вынэ эʼтки, тытъылыркын!
Вынэ итык эвын-ым ӄэйвэ киткит.
Аʼмын, ивкэ ӄинэнмэлевэтыркын!
Вынэ аʼтав-ым мытантэнмыӈгыр.
Ытръэч ӄун гымнин варкын вувнытгыляв.
Вынэ, вэлер!
Вытку-ым раквыгэчеԓьатгъа, ынкъам ынӄо рэнытгылевйивыӈынэт выквыт.
Эченур вэтыӄун таӈамэвлетэлы ваԓьын выквылгын рэнумэкэвӈын.
Ээй!
Ынӄо выквыгэчеӈӈой кайӈиӈын.
Тэӈэвынтъылтэгнык ныквыгэчеԓьатӄэн кэйӈын.
Пылыткугъи выквыгэчеԓьатык, ынраӄ выквынытгылявыԓьатыӈой.
Ынӄо ивнин кэйӈэ рэӄокалгын: -— Рэӄокал, таам, вай выквыт гылетгъэт!
Ээй!
Рэӄокалгын иквъи: Таам, вынэ ӄывытрынтэт, эʼмитри гынинэт атынвыт?
кэйӈэ.
выквыт атынвычыко.
Аны нылгэтъылкамаграръоӄэн кайӈиӈын: выквыт атынвычыко.
Аны нылгэтъылкамаграръоӄэн кайӈиӈын: Ии-кы-ккаа!
Вынэ, инэнтъылевыркын!
нивӄин.
Ии-ии-кыккаа, вынэ тытъылыркын!
Кэйвэ, ӄэйвэ малявыӈӈой!
Ынӈъэм таӈэтъо нинэлгинъэӄэрэвӄин, энмэч нылгэвъэӈӈоӄэн.
Кэйӈын ытръэч ныӄулиԓьэтӄин.
Ии-ии-кы-ккаа!
К-к-к-кка!
Ӄэйвэ, ӄэйвэ малявыӈӈой!
Аʼа?
Аʼтав, нивигым — малявыӈӈой!
Ээй, — энмэч нывъиӄин.
Ӄэйвэ, ӄэйвэ малявыӈӈой!
Читээн этъым тынмыӈӈон.
Аʼа, рэӄын нивигыт?
Аʼтав, нивигым, малявыӈӈой.
Ээй.
Ынӄо въигъи энмэч.
Аны гакоргавлен рэӄокалгын!
Лыгэн нылгипиӈкучитръуӄин.
Ынӄо рывэнӈынин кэйӈын ынкъам увигъи вычгыквыткынык.
ӄытгъи.
Нэмэ ынкы вытрынтэтгъи ынкъам йылӄэтгъи.
Наӄам элек нылгъэӄэгнитӄин.
Кэйӈынэлгын нынрыратытваӄэн ынкъам эвыр тэкичгыт ынкы нырылтэлӄэнат.
Аны аʼӄагнэгты ныйылӄэтӄин рэӄокалгыӄай.
Ынӄо пыкиргъи вай люур эʼгычгын ыныкагты.
таӈымнанмайӈыгыннэк?
Нэмыӄэй-ым гаваннэгым!
Энмэч ымы гыт тыранмыгыт.
Ээй, вынэ ӄэйвэ ӄун тылгайылгавыркын, ытръэч ӄун вэнъым тылгигытъэвык.
Вынэ итык нымэԓьэв раӄамэтва, ытръэч итык ынӈэ тыргыянва увикэ.
Ээй, вынэ ии!
ынан ганмылен кэйӈын.
Ынӄо паагъэ увик, тэӈэмриԓьэйиквитэ увиԓьэтгъи.
Аны гытъатыԓьийӈын эʼгыйӈын гагтыӄамэтвален тэӈэмриԓьэйиквитэ.
Гэлгитэнрымӈуйвылинэт рилеӄъыттымыт кэйӈин.
Ынӄо-ым гайылӄатычгатлен эʼгыйӈын.
Ынръа таӈгэмо гэлгылин йылӄатгыргын ӄэмиплыткук.
Риӄукэтэ винвыгитэнин йылӄэтыԓьын: эвын нылгэӄынӈырвэлятӄэн эʼгычгын.
Ынӄо йъонэн.
Гичийвынинэт рилеӄъыттымгинив риӄукэтэ.
Ынръа ӈан эʼгыналгыӈойӈык ройпытковъевынэнат.
Ынӄо эквэтгъи ӈоонрэ ечьаннопыткынэты.
Ынкы гатвэтчален ечьаннопыткынык ынкъам гзӄулиԓьэтлин: Мээй!
Мээй!
Рай-рай, тымкылевыт!
Аны гэлӄутысӄычетлин иʼны, ынӄо-ым гэгынтэвлин таӈытръачтагнэты.
Аны гэгынтэвлин лыгэн нотагты.
Ӄоныръым нэнангагчаватӄэн рилеӄъыттъымйиквитэ налгыӈойӈык рэлгэӄавытваԓьа.
Рэӄокалгын-ым лыгэӄылпэ гатаранлен.
Ынкы-ым нытваӄэн рэӄокалгын.
Энмэч гъыръытъылыӈолен.
Кукэӈы ԓьунин пэтыралӄаӈынвык.
Ынӄо-ым гэтляӈгыпы виттэргъи, ынкъам мутлымул тэйкынин гэтляӈгыпы.
Ынкы-ым арычгытваӈӈогъэ ярачыко.
Вынэ эʼгычгын гэлгипэӈъивэтлин, ӄынвэр, рытаалгылявнэн чиниткин налгыӈойӈын: эвын гэнилгитйивылинэт ыʼттъымыт налгыӈойӈык.
Аʼмын-ым галганӈэнайпылен эʼгычгын.
Нивӄин рыпэт: Ии-к, аʼмын этъым тынмыркын рэӄокалгыӄай ыʼръунтэтыԓьын!
Ынӄо вэнвэпыгъэ панэнвэнвыеквэ.
Гынмылкинэк йылӄынвык пыкиргъи, вэнвэпыгъэ рэӄокагты.
Ынръа ӈан ԓьунин яраӈы.
Аны ӈан эӄылпэ рылгъэ ярачыкогты.
Ынӄо рывэтгаватыӈӈонэн.
Мэй, ытлён иаʼм инэтэмъюӈгъи!
Вынэ вай эʼтки нылгитъылигым, — мэрынрэӄэй нывэтгавӄэн рэӄокалгыӄай.
Наӄам-ым микынэ инэтэмъюӈгъи?
Ӄоо!
Тэленъеп?
мэй, ванэван гынан?
Вынэ гым лыгитэленъеп гатъылыӈойгым.
Рыпэт-ым вай ӄыгитэ мутлыгрэл кукэчыку.
Оккой мэй, вынэ ӄэглынангэт ынӄэн нытъылигыт!
Эченчи - ӄун, ивкэ, ӈанӄэн гынонаӈӄагты ӄынԓьэтэтгын кукэӈы, ынан-ым ӈан ыʼтвыӄэй гымнин ӄыяагын.
Ынкъам ӈэнку гынонаӈӄак ӄыттъыгын мутлымул ӈотӄэн.
Ээй, вынэ трэнԓьэтэнӈын гынонаӈӄагты, ытръэч миӈкыри тыръытвыԓьэтгъэ, наӄам эйгулеткыԓьигым ыʼтвыԓьэтык.
Лыгэн-ым рэӈэлӄивы ыʼтвыткынык, ынкъам ратэвыԓьатгъа.
Ээй, вынэ!
Ынӄо ӈэлӄиквъи ыʼтвыӄайыткынык ынкъам эквэтгъи гынонэты.
Аны нытэвыԓьатӄэн гынонэты.
Ӈэнку-ым вытрэнмич иʼны, ынраӄ галгайычгэръочгатлен аӈӄы.
Аны эʼгычгын ынръа нылгайылгавӄэн, энмэч-ым нылгэӄъолярчоӄэн.
Риӄукэтэ нинэвинвыгитэӄин.
Ынӄо люур вай ӈэнку гынунык ыʼтвыӄэй атчатгъэ.
Иʼны-ым гэргэвэтлин, энмэч гэвъилин.
Рэӄокалгын нылгэкачьаравӄэн: Аны гымнан тамъёӈыткотвата ваԓьэгым, лёӈынма нэнтыгым.
Мэйӈыӈирэӄ мэйӈыгынникыт тамъёӈывъята тынтынэт!
Ынӄо рымагтэты нымытваӈӈой ыʼръырэӄокалгын.
Ытръэч.
С. Ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй.
Ыннэн нымнымӄэй гатвален.
Ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй.
Ӄол-ым итгъи ӈээккэӄэй нотагты ӄытгьи, омкычыкогты оонъынтагъэ.
Умкычыку гатвален вээмӄэй.
Ӈэнку нуунъыгыркиӄин чама нувичвэтӄин.
Люур рай канраӄолейӈын.
Мэ-эй!
Ӄыетги мыпонтогыт!
Аны ӈээккэӄэй гэлгичеӈыттэтлин, лыгэн эвыр яраӈӄачагты гэгынтэвлин.
Гэркылеԓьэтлин канраӄолейӈа, ӄытлыги ынӄэн гатвален каԓьайӈын.
Аʼмын-ым лыгэн эвыр ынкэӄэй йъонэн каԓьайӈа.
Пиринин ытлён ынкъам ивнин: Таам, морыкы мынылӄыт!
Ӈээккэӄэй нылгъаратыԓьатӄэн.
Вэнлыги-ым почьайпы пиринин — ынӈин рырвинрынин.
Ынӈин рыпкирэннин ыныграк.
ӈээккэӄэй.
Ӄолетъылё каԓьайӈын аӈӄачормыеквэ нымнаквыгэлеӄэн, ынкъам ынкы паколчыӈын нинэнрыӄин, эвыр нинэмнэӄин паколчыӈын.
Ытлён нытипъэйӈэӄин: ӈээккэӄэй.
Ӄолетъылё каԓьайӈын аӈӄачормыеквэ нымнаквыгэлеӄэн, ынкъам ынкы паколчыӈын нинэнрыӄин, эвыр нинэмнэӄин паколчыӈын.
Ытлён нытипъэйӈэӄин: Титэ, титэ тырапонто?
Титэ, титэ тырачачакавылпылё!
Ынӄо нэмэ ныпэкулымнэӄин.
Эчги эквэтгъи каԓьайӈын паколымнанвэты — ӈээккэӄэй гынтэквъи каԓьарайпы.
Ӈээккэӄэй пыкиргъи ӄулинымнымык ынкъам иквъи: Ынӈэ вэтыӄун энатвыка каԓьагты, ынан гым нинэнмэйвӄин, эмрэнуӈэ мэйӈэтык.
Ынӄо эквэтгъи рымагтэты ынкъам пыкиргъи ӄонраԓьык.
Эвын ынкы ныгатгаткоӄэн ынпыначгыӄай, наӄам мулӄыгиӈкы ныгатгаткоӄэн.
Люур-ым пыкиргъи ярайӈык, вынэ нылгинымэйыӈӄин яраӈы.
Ӈээккэӄэй иквъи ынпыначгыӄаеты: Аʼмын, ивкэ ӄэнанатчыӈатгытык!
Ынраӄ-ым иаʼм?
Ӄун вай инэркылеԓьэтыркын каԓьайӈа.
Рай-ым рай, рэлкучыку варкын ӈэвысӄэт, ынан ыʼнынатчыӈатгыт.
Ӈээккэӄэй рэсӄиквъи ярачыкогты.
Эвын ынкы нытваӄэн нылгинымэйыӈӄин ӈэвысӄэт, наӄам ныкыттэлетӄин, вынэ лыгивлыкырвитԓьэн.
Ынӄо иквъи ӈээккэӄэй: Ӄэнанатчыӈатгэ!
Ээй!
Иаʼм-ым?
Ӄун вай, кэԓьэтэ инэркылеԓьэтыркын.
Вынэ ӄыетги ынкъам кырвэрчыкогты ӄытлыгэ.
Ээй!
Ынӈатал-ым вэлынкыӄунэйгыт!
Ӈээккэӄэй кырвэрчыкогты рылгъэ, ынкы таӈванэван нывытрэтын.
Вачаӄ-ым панэна ныкыттэлетӄин, миӈкыри ӄун эммэйӈэ кырвирти.
Ынӄо люур рай пыкэрычгатгъэ каԓьачгын.
Аны эвын колейӈын: Эʼми гымнин ӈээккэӄэй?
Ванэван ӄыԓьугыткы?
Ӄзйвэ итык мытԓьун.
-Эʼмитлён-ым?
Вынэ ӈанӄэн тэркэты гэриӈэлин.
Аʼмын ивкэ, ӄинэнԓьэтэтыркын!
Аʼмын-ым, вэчьым рэлку варкын?
Вынэ итык рэлку уйӈэ.
Эвыр-ым мэтивэтык ӄылӄыриргын ралкойпы.
Каԓьайӈын расӄэвычгатгъэ ралкогты.
Эвын ынкы ныкыттэлетӄин ӈэвысӄэт.
Эʼми гымнин ӈээкык?
Ӄоо!
Гымнан вынэ люнԓьутэ тынтын.
Этъопэл рай ӈаргын ваԓьа ынпыначгыӄая лыги, итык гымнан гэмо тылгыркын.
Каԓьайӈын ынӄо вэнлыги танлымынӄо нэнарэрыԓьатӄэн, таӈымыԓьо ёрочыкокэн нинэнритԓьэрувӄин, чама чоттагнэпы нэнарэрӄэн.
Таӈымыԓьо вэгыткуйвынин ынӄо ӈытогъэ.
Ивнин ынпыначгыӄай: Таам, мынэквэт тэркэты!
Ээй!
Эченут вэты ӄъомрэнанратыркын.
Вай ӈутри эръолгэты ӄинэнрэтыркын!
Инэнрэтгъи эръолгык ынкъам-ым аны нылгъомрэнанратӄэн.
Кытгынтакватгъэ ынпыначгыӄай, аны нылгъомрэнанратӄэн каԓьайӈын.
Ӄынвэр-ым, тылягырголята итгъэт.
Ӈанӄэн гырголята ныриӈэтылеӄинэт, лыгэн-ым кыттэркыгъет.
Аʼмын-ым, ынпыначгыӄая нэнамӈылёйвыӄэн ымтыляӈэт каԓьайӈын: Миӈкэмил рай нъэлгъи нутэнут?
Вынэ вай, еп лыгэмайӈаӈӄамэл мэйӈэԓьын!
тэркэпы.
Вынэ аʼтав мынлеркын тэркэты.
Ыʼмто миӈкэмил майӈаӈӈогъэ нутэнут?
Вынэ итыкэвын-ым мачмыӄаӈӄамэл!
Ээй!
Миӈкэмил рай?
Вынэ, ӈоты майӈыгытгымэл.
Лыгэн таӈамовратвантатык нэнамӈылёӄэн: Ыʼмто, миӈкэмил майӈаӈӈогъэ нутэнут?
Вынэ ӈотъым мъагытгымэл.
Ээй, читэвын мытыпкэрыӈо.
Рай, ыʼмто, миӈкэмил вытратыӈӈогъэ нутэнут?
Вынэ ытръэч эчыпратӄаймэл.
Ыʼмто, рай миӈкэмил?
Вынэ ытръэч рай алпынӈымэл майӈаӈӈогъэ.
Ээ, читэвын.
Ыʼмто, рай миӈкэмил?
Ээ, читэвын мытыпкэрыӈо.
Ыʼмто, рай миӈкэмил вытратыӈӈогъэ нутэнут?
Вынэ ытръэч виилетыркын.
Вынэ мытылгэпкэрыӈо.
Ыʼмто, рай, миӈкэмил вытратыӈӈогъэ нутэнут?
Вынэ тэӈэвытрыкэ нъэлгъи.
Како, како!
галгъырыкоргавлен ынпыначгыӄай, ынӄо ивнин.
каԓьайӈын.
Ивнин нэмэ: Вынэ аʼмын, ымы оʼравэтԓьамкийӈын вытрэтыркын!
Ынӄо аʼтав пытляӄ рэчтанкавӈатыӈӈогъэ.
Люур кытавэтываӄ кытӄалетлы пъултыткуԓьэтгъи чама оʼрагырголягты ныпъултычирӄин.
Аны каԓьайӈын ныӄулиԓьыруӄин: Вынэ аны, инэнэрэтыркын!
Ӄун тиквыт, ӄъомрэнанратыркын!
Аны нинэлгинйъэчычевӄин каԓьайӈын.
Ынӄо люур инэтрилетгъи.
Аны гэӄулиԓьэтлин: Ӄинэпириги-и!
Ӄинэпириги-и-и!
Ӄун ӄэйвэ трэпириӈыркынигыт!
нэналгэйъоӈӈоӄэн, эʼквырга ванэван ныпиринин.
Аны томгайӈын гэмэйӈылыленвэнтэтлин ынкъам таӈӄонпы ныӄулиԓьэтӄин: Ӄинэпириги-и-и-и!
Ӄун тылвавыркынэго-о-от!
Ӄынвэр, рай, лыгэпкэрыӈӈогъат нутэсӄык.
Ынръам ӈан ытръэч йылгыгыргык киткит эвыча гыткат нывытрэтӄинэт.
Нотасӄычыкогты гэтэӈинэплин каԓьайӈын.
Наӄам ынпыначгыӄай люнрэӄэ гитлин.
Рагтыгъэ ынпыначгыӄай.
Ярак пыкирык, ӈээккэӄэй ивнин: Аʼмын-ым, игыр уйӈэ зкэԓьэкэ мытынъэлмык.
Ӄэйвэ лым мэчынкы, эвыр рарагтыыӈкы, рарагтыгъа, ынан вай эвыр тырэвинрэтгыт.
Рарагтыӈыркын?
Вынэ ӄун, ии!
Ынӈатал тылгэрарагтыӈыркын!
Чама ытлыгыт ивыркыт, этъым въигъи мургин ӈээкык, ӄытлыги, вай ванэван.
Гыт-ым ынӈатал вэлынкыӄунэйгыт, миӈкыри ӄун эмрэнуӈэ нинэнмэйӈэвӄин гым кэԓьэтэ.
Ынӄо ивнин ынпыначгыӄая: Миӈкы-ым кытъаткэ варкыт гынин яраԓьыт?
Вынэ тэнлыги тылгыркынэт, энмэч мэчынкы ынӈин мытрарагтыгъа, ынан гыйивыԓьу тыритгъэ.
Ынӄо эквэтгьэт.
Аны оʼтчой гэлелинэт!
Ынӄо, ӄынвэр, пыкиргъэт ярак.
Колё галгэкоргавленат яраԓьыт!
Аʼмын-ым, ынӄо пыӈылтэгъэ ӈээккэӄэй.
Таӈымыԓьо тывыԓьаннэн, ымы каԓьайӈын тывнэн.
Энмэн ытлен нылгинытэрмэчьыӈӄин ытлыгын.
Ӄол рыннин ытлыгэ ӈээкык ивнин: Ыʼтвэты ӄыӈэлгынта!
Эквэтгъи.
Пыкиргъи ыʼтвык, ӈилгыт-ым галгэӄэтыкватленат — рырыткук нэналвавӄэнат.
Ӄынвэр ытлыгэ йъонэн.
Выквэпойга кыпчевынэн — ӄутык лывавыӈӈогъэ.
Ытԓьата йъонэн, эʼмэтэ рырагтаннэн.
Ынӄор-ым мэлеквъи.
Ынръам тэвэнаӈантайгот рыннин.
Тэвэнаӈантагъэ энмыткынэты, ынръам гаӄэтыкватленат нутэсӄык ыпэ.
Нэмэ нэналвавӄэнат.
Нэмэ ытлыгэ йъонэн.
Ивнин ытлён: Иаʼм нырулигыт?
Люур ӈилгын йытонэн, ынӄоры илгэннин гыткайпы.
Люур энмыӄалетлы ритлиннин ынкъам лыгэн ынкы ынӈин пэлянэн.
Эвыр ӈан нэлеръуӄин, ынкъам эвыр ӈилгын нъэӄэрэтылеӄин.
Ӄол итгъи ытлыгын ӄытгъи — эвын ӈээкык гэлпъилин, эвын уйӈэ.
Элеръугъи.
Ыʼтвыткугъэт.
Ынин эккэт тэвыԓьо лыгнинэт.
Люур рай рыркайӈын.
Лыгэн ынкэгйит ӄытгъэт.
Эвын нэнининиквъэн — ӈаврыркайӈын.
Напэнрыгъан.
Эккэт ивнинэт: Ӄыръэриԓьэтгытык!
Ӄол янор, ынръам леӈкамаграгъэ, иквъи: Вынэ эʼтки!
Ынръам ӄол ӄытгъи, нэмэ иквъи: Вынэ эʼтки тылеӈкамаграгъак!
Ӄынвэр ытлыгын ръарэгты ӄытгъи.
Эчги туккэн рыйпыӈаркынэн, люур рыркы лымгытвигъи — эвын ынин ӈээкык.
Ытлыгын ваӈӄыта черунин, мэмлеты рыкувлыткувнин.
Эккэт ивнинэт чакэтта: Ынӄэн ӈан мытԓьугъэн.
Иквъэт эккэт: Ии!
Рагтыгъат эккэт.
Пыкиргъэт.
Нивын ытԓьа.
Тэргатгъэ ытля.
Ытръэч лымӈыл.
эйминнин.
Увэрачыко ёнэн ӄопалгын.
Ӄынвэр ԓьэленръугъи.
Ейвэлин тэкичгыт тэлпыгъэт, ытръэч амынан кымгыт нъэлгъи.
Ейвэлӄэе ивнин ӈэвмиргыӄэй.
Опопы чеӈэр кымгыт мынинэгтын!
Ӄэлюӄъым ии, мынинэгтын, мынрэӄуркын-ым!
Ынӄо ейвэлӄэе ӈэвмиргыӄэйин кэттэ йымнэнат ынкъам ӈытогъэ.
Йъонэн увэран ынкъам рывэнтэннин.
Рэсӄиквъи ывэрачыкогты, ынӄо гатгапыӈӈонэн ӄопалгын— эвын ытръэч ныӄачгыппэгляӄэн ӄопалгын.
Люур пипиӄылгымкын ӈыторъогъэ ӈаргыногты.
Иаʼм ынкы нытваторэ?
Тынмыткоркынэтык!
Люур восӄыгэӈгыпы ӄолентогъэ ръэнут: мылвавынат!
Ынӄо ӈытогъэ нылгинымэйыӈӄин эʼгпэпэӄылгычгын.
Ивнин эʼгпэпэӄылгычга: Ейвэл инэгтэтгъи танъянвэпы ынкъам рагтыгъэ.
Ярак пыкиргъи ынкъам ивнин ӈэвмиргыӄэй: Мынӄамэтва, эʼтки тыгытъэркын!
Ӈэвмиргыӄэе рытэнмавнэнат роолӄылтэ.
Люур иквъи ӈэвмиргыӄэй: Иаʼм ынръам гэръэлинэт тэкичгыт?
Таам, нэмэ рэӄыркын?
Нэгитэгьэн кукэчыкун — ӄытлыги, тэкичгын мэйӈэтгъи чама мыкэтгъи.
Качьараквъат.
Ӄэмиплыткугъэт.
Йылӄэтгъэт.
Эргатык кыеквъэт.
Иквъи ейвэл ӈавмэргэты: Кита, ӄыёпатгэ ӈаргыногты!
Ӈаргын ваԓьыт рэӄыркыт?
юур ӈэвмиргыӄэй ӄулиԓьыръугъи: Вынэрай, нумӄэвэлеркылеръуӄинэт!
Вынэ эӄылпэ ӄырэги — мыйпынат эвиръыт!
Рэгъи ынпыӈэвӄэй, ынкъам йымнэнат эвиръыт ейвэле.
Ӈытогъэ.
Люур ԓьунинэт: рэмкын амманаӈ нываляркылячаӄэн омӄагты.
Ейвэле пиринин рыпэӈы ынкъам пэнрыткогъэ омӄагты.
Ԓьунин ынан: янотыԓьын умӄэтэ гамачпэчайвылен.
Ейвэле пэнрынэн умӄы.
Янотыԓьын галянэн ейвэле, умӄы ымы рэймэвнин, ӄымэк нэнайъоӄэн.
Ӄынвэр йъонэн ынкъам яалгыткайпы пирисӄыченнин.
Эчги умӄэтэ юуркынин, ейвэле кытрэлык кыплынэн — тымнэн.
Эмтэйпынэн лыгэн ымыԓьэты ынкъам кытгынтырагтыгъэ.
Аны чит навочвыпэнрын амрэнэвнаӈа!
Ейвэлӄэй вынэ гэгынтэвлин ярагты, умӄимтиԓьын.
Ынӈин рыпкирэннин умӄы ярак.
Ивнин ынпыӈэвӄэй: Эӄылпэ ӄынвэнӈыгын умӄы!
тръэч ынйивыт эʼйӈэвнинэт омӄатъолёнво.
Иквъи ынпыӈэвӄэй: Вынэ вэлер армачьэты ӄынԓьэтэтгынэт левыт, линлиӈ, йигйит, лыгэн ымыԓьо ӄэчейыръыт.
Вынэ лыгэн чиӄӄырым мынԓьэтэтынэт, энмэч мургинэт роолӄылтэ!
Люур рай етгъи энагтатыԓьын ынкъам иквъи: Эʼми мургин умӄуԓьын?
Кита армачьэты ӄылӄытги!
Ынкы ынан нэрэнрэӄэквыт эрмэчьэ, вэлер гыт омӄаэнэвнаткоԓьэгыт.
Таам, мынэквэнмык!
Ынӄо кэргыпгъэ ейвэл ынкъам ӄытгъи армачьэты.
Армачьыйӈа майӈырак ӄача аʼтчанэн, лылепыԓьымкык рээн.
Эймэквъи ейвэлӄэй.
Армачьыйӈын иквъи: Эви ынӄэн омӄэнэвнаткоԓьын морыкы!
Вынэ мыркыпчевын тымтагнэты!
Ынӄо иръытвигъи армачьыйӈын.
Ынкы нытанӈыткочаӄэнат лылепыԓьыт.
Ытръэч ынин ынйивыт гэпыннэвлинэт.
Люур армачьыйӈын иквъи: Ӄэнапэнрытык, вынэ эӄылпэ!
Аны лылепыԓьымкын иквъэт: Вынэ, ейвэл, ӄыпэнрыгын!
Аны чамъам!
Ӄырым минъэтэтык!
Ӄыгитэ ынӄэн тыргычгын!
Вынэ ӄэйвэ!
Иаʼм-ым умӄы иткэгъэн?
Вэнлыги ӄыпэнрыгын!
Ӄынвэр ейвэлӄэй лыганӈэнайпыгьэ ынкъам пэнрынэн армачьыйӈын.
Этъым, тынмыркынэгыт — иаʼм-ым энапэнрэ тэӈэӄылӄылкэ, ынӈин ваԓьыӄаегыт!
Ейвэлӄэе пэнрынэн ынкъам пиринин армачьыйӈын мынгэпы.
Аны оʼтчой гэтэйкэвлинэт!
Ӄынвэр ейвэлӄэе армачьыйӈын мынгымчаткойвынэн ринтык.
И-ии, вынэ энанмыркын!
Ӄинэтрилги!
Мэчынкы!
ӄулиԓьыръугъи армачьыйӈын эмтъыле.
Како, мытив нэрмэйгыт, ӄытлыги ванэван!
Ээ, виин мэчынкы, ратанӈавӈэн!
Ынӄо паагъат тэйкэвкы.
Иквъи ейвэл лыляпыԓьэты: Аʼмын, мытив нэрмэӄин, ӄытлыги нырулӄин, наӄам нытэрмэчьыӈӄин!
Ынӈин ваԓьыторэ — нытэрмэчьынтури!
Ынкъам рагтыгъэ ейвэлӄэй.
Ынӄоры мэчынкы гэтэкичгэ гатваленат ытри ӈэвмиргыкэй, миӈкыри ӄун умӄэт нэнанмыӄэнат ейвэле чама нивиниӄин.
Ӄынвэр мэйӈэтгъи ейвэл, пытӄылым эрмэквъи ынкъам ӈавтыӈгъэ.
Ӈэвмиргыӄэй въигъи.
Намайынлягъан.
Ынӄо ӄонпы нымэԓьэв гатваԓьатлен ейвэл гэӈэвъэнэ, пэнин нымкъэв нэнанмыӄэнат мэмылтэ ынкъам ӄутти гынникыт.
Ынӈин гэвинрэтлин эʼгпэпэӄылгычгын яйвалӄаеты эрмэтвик.
Энмэн, еп тэленъеп колё ёо гатвален!
Наӄам амӄынъычо колё ёо, ынкъам аӈӄы уйӈэ эгынниккэ.
Ымыԓьэты варат гэӄитувъиткулин чама гэченувъиткулин.
Ытръэч чавчыват гэегтэтлинэт.
Ытръэч ӈирэӄ ярат аӈӄаԓьэн гэгнулинэт.
Яатрак нытваӄэнат ӈэвъэн ынкъам уʼвэӄуч.
Ыʼттъыётрак гатваленат ӈыроргарэ — ытлыгын, ытля ынкъам нэнэны, еп ӈырангэвэԓьын.
Ӄынвэр въигъэт ымыԓьо, амынан пэлятгъэ нэнэны.
Ыныкит въигъэт ынӄэнат, энааԓьа наёпатыӈӈогъан нэнэнэӄэй, нъатчаӄэн ытлён въиԓьын.
Ытри нивӄинэт: Мачынан нывъигъэн, лыгэнитык гынрыру лыӈӄэв!
Ныёпатӄэн, нивӄинэт: Оʼтчой эвъикыԓьин!
Ӈинӄэй-ым амӄынъычо аммайыӈкы нынъэлӄин, ӄынвэр ралкойпы пэгляӈӈогъэ.
Ӄынвэр мэйӈэтгъи.
Ӄол итгъи инъэ чеӈыттэ кыевысӄычетгъи: эвын чоттагнэпы ӄынур рай ыʼттъыт нылейвыӄинэт.
Ӄытлыги, ынӄэн иʼгыт.
Ынкъам нивын иʼгэ: Аʼмын како, гыт мэчычьу ратомга ныёпатэгыт въиԓьигыт, нивӄинэт.
Аʼмын како, оʼтчой эвъикыԓьин!
Ӄынвэр ӄулиникэк ӈинӄэе ытлыгын ривлынин роӄалеты ынкъам эвиръыт йыннинэт, ынӄоры ымыӈ ытԓьэн йыннинэт эвиръыт ынкъам йымэнэнат ээкэгйит.
ынкъам эвиръыт йыннинэт, ынӄоры ымыӈ ытԓьэн йыннинэт эвиръыт ынкъам йымэнэнат ээкэгйит.
Ӄол итгьэт вулӄытвик нэмэ рай ыʼттъыт етгъэт ынкъам нивын: ӄивиниги.
Ӈинӄэй ӈытогъэ ынкъам ӄытгъи мъэгыргык рымагтэты.
Ынкы тымнэн ыннэн унъэл ынкъам мэмыл.
Рагтыгъэ ӈинӄэй.
Ымыԓьо эʼмэннинэт ярак тыттатгыргэты, наӄам нылвавӄэн тыттэтык.
Ӄынвэр ӈинӄэй ӄъочаткогъэ.
Наӄам тылвавыркын!
Люур етгъэт ыʼттъыт ынкъам нэвинрэтын.
Ынӄо энааԓьэн ӈэвъэн иквъи: Аʼм вынэ мынвинрэтгыт!
Вынэ ынӈэ!
Эʼтки гым торгынан нэнаёпатторэ въиԓьигым!
Энмэч ӄырагтытык!
Мачынан амгымнан трэмигчирэтыркын.
нивын: Аны ытлыгыт ӄынлегынэт — янор ытлыгын, ынӄо ытля.
Ынӄо эргатык кыевкы, ытлыгын лыгэн волвакы имтинин, ынӄо ымы ытля лыгэн эʼптэ ӄынур ытлыгын имтинин.
Эвыр ӈинӄэй амӄынэргатык армаӈ нынъэлӄин, ӄынвэр колё лыгэрмэквъи.
Ынкъам ынкы ыʼттъэ нивын: Аʼмын, ӄол эмӈолык ӄычгичивэтыркын ярара, ынан моргынан мытранвэтгаватыркынэгыт.
Ынӄэн гыт майӈанма моргынан гынин ээкэт нинэнынлевмури.
Мури — конъачгынкэнаморэ.
Ынӄэнат, ӄытлыги, иʼгыт.
: Кынвэр ыʼттъэ нивын: Аʼмын , ӄыӈавтыӈ!
Ӈанӄэн чавчывармачьэн ӈээкык ӄыматасӄэв!
Иквъи ӈинӄэй: Аʼм, чамъам!
Ыʼттъэ нивын: Аʼм, вынэ мэчынкы!
Аʼм, звыр-ым торгынан!
ымы оргоор.
Ынкъам ынӄэн ӈинӄэй эквэтгъи, ӈавтыӈысӄэквъэ.
Тыляма ыʼттъэ нивын: Аʼмын, ӈутку варкын нымным колё нывэймэнӄин.
ыт итык колё лыгэн нылгинытэӈъэв ратвагъа ынкъам мури ымы колё мытръэнӄэвы ӄамэтвак, энмэч мытрэвъэну.
К. глынангэт пыкиргъи.
Эвын ыннэн яраӈы нытваӄэн.
Ынӈатал колё нывэймэнэтӄин!
Аʼмын, етти?
Ии, вынэ тыетык!
Како аʼмын, мэӈӄо етгъи?
Вынэ гым колё ыяаԓьэгым!
Ээй, вынэ эӄылпэ ӄырэсӄикви ынкъам ӄыӄамэтвагэ!
Ӄэйвэ этык гынин ыʼттъыт ӄырым въэнук нъэнӄэтынэт?
Ӈинӄэе ивнин: Вынэ ӄырым нъэнӄэтынэт.
Нэрэӈэтынэт ыʼттъыт.
Ынӄо виин лыгэн рэнмыгиӈкы нъэлгъэт.
Ынӄо йылӄэтгъэт.
рымумкылевнинэт, ынӄо эквэтгъи.
Тыляма ыʼттъэ нэмэ нивын ытлён: ынкъам ымы мури мытраӄамэтва.
Люур пыкиргъи.
Эвын эʼткиӈыт.
Ытръэч иквъэт: Уйӈэ мури эрэӈкэ!
Ивнинэт: Аʼм, мачынан рылго нитынэт!
Ытръэч киткит ӄамэтвагъэ ынкъам йылӄэтгъи.
ыгэн йылӄэтгъи ӈинӄэй, ынкы этынвыт ӄамэтвамгогъат.
Люур рай пыкиргъэт ыʼттъыт ынкъам нэнъылигъэн ӄоранмын.
Нивын ыʼттъэ ӈинӄэй: Аʼм, ӄыӄамэтва!
Тъэр таӄъано рэлгыӈынэт?
Аʼм, вэлер ыннэн!
Ээй!
Люур моогъат увик.
Нивын: Аʼм, вынэ ӄыӄамэтва!
Ивнинэт ӈинӄэе: Аʼм, вынэ, этлы!
Вэты ӄэйвэ ӈинӄэй ӄамэтвагъэ.
Ынӄо эргатык кыеквъэт, ӈинӄэй нэмэ эквэтгъи.
Ынӄо ӄытгъи ӈалвыԓьэты этын — ӈэлвыл галгэнмыткойвылен ыʼттъэ.
Тыляма ыʼттъэ нивын ӈинӄэй: ӈэлвыл нэткун — ытръэч мытлыӈэн нэныгнувынэт ӄорат.
Ынӄэнат ытръэч ӈирэргэри нъэлгъэт — ытля ынкъам экык.
Эчги пыкэрыӈӈогъэ, ыʼттъэ нивын ытлён: Аʼм, ӈутку ӄыткив!
Ӈинӄэе ивнинэт: Ытръэч-ым трэнӄэювӈынэт.
Ыʼттъэ нивын: Ынан ӈыраӄ ӄорат мытрэрэнӈынэт.
Ӈыроӄ аймакыт мытрэӈылиӈынэт, ыннэн таӄъано ӄылгыгын.
Ӈинӄэе-ым ивнинэт: Ымыԓьо ӄынъылигыткы!
Ӄол ыʼттъын иквъи: Вэлчиин, лымӈэ ӄутти мынрэтынэт ынкъам чама мынынкэгытрэвынэт ынкъам мачыргынан нувъиткунэт.
Эчги пыкиргъэт, ыʼттъэ нивын ӈэвъэнйыръын: Эргатык ынӄо нарагтыгыт — ымэн, ынӈэ авалёмка.
Ынкъам торгынан ӄылгыгыткы ӈэлвыл.
Эргатык кыеквъэт — ыʼттъэ нивынэт: Ӈоонрэ ӄыялгытгытык!
Мури рагтэты мытрата.
Ии, вынэ ӈэнрилы мытрэлӄытгъэ.
Ынкъам нивын ӈинӄэй: Аʼм, игыт ӈутку нурэӄин нымвытгыр — ӈирэӄ ныкирит ымы ӈирэӄ ыʼлёӈэт тыляёлӄыл.
Ӈинӄэй эквэтгъи.
Ӈирэӄ ныкирит ынкъам ӈирэӄ ыʼлёӈэт яанэнат.
Ынӄо пыкиргъи нымнымык.
Энмэн ыʼттъыётрак эрмэчьын нынымытваӄэн.
Ӈытогъэ эрмэчьын: Вынэ ыяайпы!
Таам!
Аʼтав мынымго!
Янор рэӄэ мытритгъэ?
Ӄоо!
Ынкъам эрмэчьэ ивнин: Этъопэл янор пойга, ынӄо мынрачвыӈ, ынӄоръым мынтэйкэв!
Ынкы ыʼттъэ ивнин ӈинӄэй: Ынан гымнин увик ӄыйпыгын.
Ӈинӄэе ыʼттъыт ярак рынрэ рамэчавнэнат.
Ынӄо моогъат пойгыԓьатык, наӄам ынкы нымкыӄинэт оʼравэтԓьат умэкэтгъэт.
Люур ӈинӄэе кагынмэпы пивнин эрмэчьын.
Иквъи эрмэчьын: Еп эплыткукэ!
Лымӈэ мытрарачвыӈы!
Энмэч ӄытэнмавыркын!
Ӈинӄэй иквъи: Аʼмын-ым, ынӈин!
Эрмэчьэ ивнин: Наӄам мынлеркын!
Ытри ӈирэргэри рачвыӈакватгъат.
Нэмэ ӈинӄэе пэчайвынэн.
Ынӄо эрмэчьын пыкиргъи.
Ивнин эрмэчьэ: Колё!
Чеӈэт гэетигыт!
Таам, вынэ мыныплытку!
Мынытлымык!
Ынӄо энмэч мынтэйкэв!
Ӄынвэр моогъат тэйкэвкы.
Ынкы нытваӄэн колё нымэйыӈӄин уттуут.
Эрмэчьэ ивнин: Вай-ым гымнан ӈотӄэната нэнанмэгым!
Ӈинӄэе ивнин: Ээй!
Ӈинӄэе нэмэ ойӈэмтэнэн ынкъам ивнин: Тиквъэӄ, гынан ӈотӄэната нэнанмэгыт оʼравэтԓьат?
Эрмэчьэ ивнин: Аны ванэван!
Наӄам оʼравэтԓьата нивын ӈинӄэй: Ӄэйвэ!
Лыгэн ынӄэната нэнаркыплыӄэнат!
Ӈинӄэе ивнин: Вай-ым, тынмыркынэгыт!
Лыгэн ынӄо кыплынэн эрмэчьын.
Тымнэн.
Ынӄо ӈээкык ынин матанэн.
Оʼравэтԓьат иквъэт: Аʼмын-ым, игыр тымӈэмэӈкырэ ӄыляйвыӈӈогэ, лыгэн гыныгчимгъутэ!
Ытръэч лымӈыл.
Рорат ганымытвален гэӈэвъэнэ.
Ытръэч ӈирэргэри ганымытваленат.
Пэнин уʼвэӄуч ылвэгилиԓьын, наӄам нылгэнымлыӄэн.
Вынэ итык ылвылю нэналгэнмыткоӄэн.
Ӄулиникэк-ым нэмэ ынӈин ылвэгилигъи Рорат.
Ынръам волӄы гэлелин.
Эвын рагтыгъэ — уйӈэ ӈэвъэн.
Аны ынраӄ гакапчачавлен тумгыӄэй Рорат: вынэ вай эʼми ӈэвъэн?
Энарэрыӈогъэ лымынӄоры, вынэ уйӈэ, ԓьук нэналвавӄэн.
Ытлён наӄам лымынӄоры нылейвыӄин.
Чемгьоӈӈогъэ Рорат.
Ыʼтвыӄайыткынык эквэтгъи лыгзн гынонэты.
Аны оʼтчой гэлелин гынонэты.
Ӄынвэр йъонэн нылгинымэйыӈӄин аӈӄы.
Вынэ ынкы галгоратвален.
Аны ыʼтвыӄэй нинэлгининтысӄивӄин эйычгитэ.
Вачаӄ, ванэван натчатын Рорат, миӈкыри ӄун ытлён пытлиӈыԓьу гатвален.
нинэлгининтысӄивӄин эйычгитэ.
Вачаӄ, ванэван натчатын Рорат, миӈкыри ӄун ытлён пытлиӈыԓьу гатвален.
Тъэр яанэнат гивиӈит мэмлыткынык, ӄынвэр нэмэ нылгинытымгыӄин аӈӄы йъонэн.
Аны лыгэн ымыӈ лыгэыяакэнат эʼйӈэт галгэн нэнавалёмӄэнат.
Вынэ наӄам колё лыгэмыкгалгаԓьын.
Нычимгъуӄин Рорат.
Ээт, аны ръэмиӈкыри титыркын?
Ӄэйыӄын лыгэн тылегъи ынръам эргыръокыԓьэн аӈӄы йъонэн.
Вынэ чама Рорат айылгыкыԓьэн.
Таӈэргыръока нытваӄэн, таӈӄонпы ытръэч нэргыпйъелгатӄэн.
Ынӄэн рымагтынэн эргыпйъелгылӄын, ынръам рай тэӈвусӄымчыку тыляӈӈой.
Лыгэн ӄынур илкэ нылеӄин.
Люур рай ыяа вытрэтгъи мачыӄэргыӄэр.
Аны нылеӄин Рорат, нычимгъуӄин.
Ынръам эплеэн миӈкыри ваԓьын аӈӄы тыйъоркын?
Пыкэрыӈӈогъэ ӈэнри.
Вынэ эвыр вай гынмылкинэк майыӈкы нъэлгъи мэчыӄэргыӄэр.
Пыкэрыӈӈой ӈэнри.
Аны таӈвэнъым вынэ лыгивтылетэ ныриӈэмъетӄин гатле.
Наӄам лыгэн ӄынур ээкэк ӄача, лыгэн ӄынур мэчыӄэргыӄэр нычелыӄэн.
нылгинымэйыӈӄин.
Аны наӄам гатле ныкамэйгатӄэн нылгинымкыӄин.
Лыгэн галгат камэплыткоԓьыт ныпэнрыткоӄэнат ваӈыткоԓьыйӈэты.
Чымӄык нырмагтыӄэнат, чымӄык-ым, еп армагтыка, йыкыргыйӈа нинэчвиӄинэт гынунэтэ.
Нылгинымкыӄин ынӈин нитӄин гатле.
Эʼквыргъам мыкычьыт нырмагтыръоӄэнат.
Лыгэн-ым торааӈкатыԓьын йыӄыргын галгата ныпэнрыӄэн.
Вынэ галгамкычгын нывылтъэв ныпэнрыткоӄэнат ынкъам чама ынӄэната ытри йыкыргычга нинэчвиткуӄинэт.
Ынкы чимгъугъи тумгыӄэй Рорат.
Тэвэнаӈӄагтэ чьонныпэты эʼлевнинэт.
Аны люур вай риӈэгъи, янор мэмлыткыната, ӄынур ёкваё.
Аны вэнъым ныйыӄытчоӄэн рэӈ- алӄытэты.
Ынӄо гырголягты риӈэгъи ыʼтвыӄайыткынык.
Аны нылгийъериӈэмъетӄин ыʼтвыԓьыӄэй!
Ынӄо вакъогъэ ыʼтвыԓьыӄэй мэмлыткынык.
Иквъи.
Иик, аны ӈан, вэчьым ӄун тырармагтыгъа!
Ынӄо рэӈатантэнмыӈатгъэ, риӈэгъи.
Аны ӈан гаамэйгатлен ынкы.
Ынӄо торааӈкатысӄэвыԓьын пэнрынэн.
Вынэ рымагтыгъэ!
Аны ӈэнку лыгэн ӄынур ээк нынлетӄин, колё нылгэӄэргатӄэн.
Ынӄо рэӈатантэнмыӈатгъэ, риӈэгъи.
Аны ӈан гаамэйгатлен ынкы.
Ынӄо торааӈкатысӄэвыԓьын пэнрынэн.
Вынэ рымагтыгъэ!
Аны ӈэнку лыгэн ӄынур ээк нынлетӄин, колё нылгэӄэргатӄэн.
Ынӄо нылеӄин рымагтэты Рорат.
Наӄам ыʼтвыӄэй ынин ныппылюӄинэӄэй!
Люур ӈоонко вытрэтгъи гычурмын.
Еп ыяа.
Иквъи.
Иик, аны, вэчьым тыпкиргъэк гычурмык.
Нылеӄин рымагтэты.
Ӄынвэр эвыр пыкэрыӈӈогъэ гычурмык.
Энмэн лыгэн нычелгатӄэн нутэсӄын.
Пыкиргъи.
Ӈыпэгъи.
Нытлепыткуӄин гыролмакы.
Аны йыӄӄай-ым нылгитымгэтӄин.
Ытръэч нэмэ галгэн эʼйӈэн нэнавалёмӄэн.
Ынӄэн нутэсӄын нэмыӄэй лыгэн ӄынур ӈуткэкин.
Ымы нытиркининиӄин.
Ынкы ыʼтвъэт пэлянэн ынкъам амноӈэты ӄытгъи.
Люур ӈоонко яраӈы вытрэтгъи.
Ынкыри ӄытгъи.
Ынкы пыкиргъи.
Пынлёнэн авынраԓьа: Мэӈӄокэнайгыт?
Вынэ вай, эʼтки ыяакэнайгым!
Элымӈэ, вэчьым ръэнут гатымӈэвлен тургин?
Вынэ ванэван, — нынӈэӄэн ӄлявыл.
Люур аплёратвака вытрэтгъи ынин ӈэвъэн.
Аны гэлгичеӈыттэтлин ӈэвысӄэт ынкъам эвыр ыʼвэӄуч.
Рыпэт ӈэвъэн эмчеӈыттэтэ гачьойпылен.
Ынӄэн ԓьунин авынраԓьа, нычимгъуӄин.
Этъым вай, ӈотӄэн ӄлявыл етыԓьу итыркын ыяайпы.
Ытлён ипэ ӈавръэтгыпыԓьын.
Ынӄоры ӄлявылчыӈын иквъи: Иик, аʼмын-ым вынэ мынувичвэнмык!
Эвын-ым овэчватынво етгъи!
Ии, ӄэлюӄъым!
Ӈэвъэнэ ыʼвэӄуч ивнин: Тыттэӈэт вэрин, ынраӄ ытлён иаʼм етгьи?
Лыгэнитык наранмыгыт!
Вынэ мачынан, миӈкыри ӄун иаʼм нэнгынтэвэтгыт, лыгалымы вэлваԓьэгыт!
Энмэн увэчвымгогъат.
Ивнин ӄлявылчыӈа: Иик, ӈотӄэн-ым вай овэчвыӄаплыйӈын!
Ытлён-ым ынӄэн гатвален ӄытлыги каԓьайӈо.
Ынӄо ытонэн гагтымотлыкыкватлен ӄаплычгын, вынэ лыгэн таӈковлёкы ваԓьычгын, наӄам нылгинымэйыӈӄин ынкъам нылгэнэтчыӄэначгын.
Ынӄоры ӄаплывэчватымгогъат.
Ивнин каԓьайӈа: Ивнин каԓьайӈа: Иик, аймын-ым, янор гым ӄэнавылгыпгэ.
Вынэ янор гым, миӈкыри ӄун гымнан гэмо.
Ээй, вынэ элымӈэ!
Наӄам канраӄолейӈын.
Ынӄо вай вылгымнэн каԓьайӈа.
Вачаӄ, вэнлыги пиринин выквылгын.
Лёӈынма рыннин.
Ынӄо ивнин: Ээ!
Китъам гынраӄ мывылгыпгыт.
Ээ!
Ытри нытвэтчатваӄэнат ыргичгу мачыяа.
Вылгымнэн оʼравэтԓьата, ынраӄ вай рыпыткэвнин.
Ӄымэк-ым рыпэт мынгымлянэн.
Энмэч-ым рыпыткэвкы, рытрилнин ӄаплычгын.
Вынэ ынӄэната эʼтки гагтывылгыплен.
Ыкӄэната ӄэпле ӄымэк нъынмыркынэнат эвыр итык амчытвэкэянвыт.
Ынӄо паагъат ӄэплювичвэтык.
Каԓьайӈа ивнин: Таам, эʼтки тылваквыт тымык, ынраӄ элвэԓьин мынытчыгъэн.
Ынӈин итык пылыткугъэт, ынраӄ элвэԓьин нэтчыгъзн.
Каԓьайӈа ивнин: Ӄыпиӈкуги гырголягты ынкъам ӄэрэтги эʼнныӄалетлы.
Оок-какомэй, вынэ ӄырым!
Вытку янор гыт, ӄинэныйгулекви.
Янор гыт таӈӄонпы ынӈин ӄитыркын ынкъам ынӄо гым.
Каԓьайӈын пиӈкугъи гырголягты, ынӄо эʼнныӄалетлы иргъи.
Эвын гитэнин — нутэсӄык иринэӈу гатаӈамэчатлен.
Ынӄо оʼравэтԓьан иквъи.
Оок-какомэй, чамъам гым ынӈин тритгьэ.
Эчги ӄээӄынуӄэй вак, люур ӈоонӄо чыпъынтогъэ, наӄам аны нотасӄычыкогты гэчыпъэтлин.
Ынӄо вай ивнин: Ээ, вай гынраӄ ынӈин ӄитги!
Рорат гэпиӈкулин гырголягты.
Аны нэмыӄэй ынӈин гитлин.
Нэмыӄэй ӈоонӄо чыпъынтогъэ.
Наӄам вэнъым, ӄынур мимлык, нычыпъэтӄинэт.
Ымы чыпъынтонаӈо нутэсӄын нымӈытатӄэн.
Ивнин: Иик, ынраӄ элвэԓьин мынытчыгъэн!
Ӈоонрэ нотагты ӄытгъэт.
Ӈэнку нытваӄэн нылгинымэйыӈӄин энмычгын.
Наӄам лыгэн ӄантаквыткоԓьычгын гытолыӈкы, наӄам ынкы таӈамэрвэты ваԓьыт выквыт Ралегъэ каԓьайӈын.
Ынӈатал эвъикыԓьин выквыткойӈык ралек.
Ынӄо нэмэ тыттэтгъи панэнагты.
Наӄам ӄынур рыратылӄыеквэ, алымы ӄынур уттуут рыпытваԓьын энмээм.
Ынръам Рорат ралегъэ.
Ытръэч колё нылгэпоӄытгагтыткоръоӄэн.
Ытри ӈан ныралечетӄэнат ӈырэтэ.
Нэмыӄэй эвыр ыныгмил ралегъэ.
Нэмэ лывавнэн.
Ивнин: Китаӄун ынраӄ ӈоонӄэн энмээм мыныйъогъан!
ваԓьын.
Иквъи каԓьайӈын: Китъам ынраӄ ӈутку мынувичвэнмык!
Ээй!
мэмлеты энмысӄэпы.
Ынӄэн энмээм лыгэн мимлык ыпэ ваԓьын.
Наӄам аӈӄайӈын ынкы!
Вынэ колё нылгэйычгитӄин, миӈкыри ӄун ынкы лыгэн ӈан эйычгитэ нэнаркыплыӄэн энмээм.
Ынӄо вай, люур этъоӄайӄын чыпъынтогъэ.
Етгъи нэмэ лыгэн вэтгыры.
Эвын нинэнрыӄин гынмылкин рынрыё выквыоʼравэтԓьаӄай.
Ивнин: Ээ, гынраӄ ынӈин ӄитги!
Пиринин выквылгыӄай, ынӄо ринтынин мэмлеты.
Вынэ вай пиӈкугъи Рорат нэмыӄэй мэмлеты.
Лыгэн гыткат оʼравэтԓьэн лымынӈин гъэптыткулинэт.
Ныкоргавӄэн каԓьайӈын.
Вынэ энмэч нылгитэнӈыткуӄин.
Ыа-а-а-а!
Ыи-и-и-и!
Ыо-о-о-о!
Таӈамалваӈ нытэнӈыткуӄин.
Нивӄин.
Ынӈатал-ым эты игыр тынмын!
Ынӄо лыгэн аплёратвака чыпъынтогъэ Рорат.
Ыʼмто, — нымӈылёӄэн, — аʼткэвма тытэйкын?
Ванэван, нымэԓьэв, — тэгнунтымъэв нивӄин кэлы.
Ынӄо ивнин каԓьайӈа: Ыртъэч амынан нъэлгъи аяака рачвыӈгыргын.
Элымӈэ, ытръэч ынӄэн?
Вынэ эвыр аны эӄылпэ мынъяагъан!
Эквэтгъэт лыгэн ынӄоры рачвыӈынвэты.
Аны горарачвынленат!
Наӄам ыныгракэн ваны вэнъым лыгиӈэйыткуԓьын гролмакы.
Вынэ вай ӄынвэр пэлятыӈӈогъэ каԓьаӄлявыл.
Энмэч лыгэн ӄынвэр таӈавынтылягты пэлятгъэ.
Ыʼттъыёл пыкиргъи оʼравэтԓьан.
Ынӄо вытку вулӄытвик пыкиргъи каԓьаӄлявыл.
Эвын галгэрочгыплен пыкиргъи.
Пынлёнэн: Ако иаʼм ынраӄ рочгыпгъэ?
Миӈкыри ӄун эʼтки эвын нылвавэгым кытгынтатык.
Оо, како мэй, вынэ эʼтки нинъигыт, аʼтав-ым ныӈавръэтгыпэгыт!
Опопы ӄэквэтгытык ярагты гэӈэвъэнэ, миӈкыри ӄун, чеӈэр тылваквыт икумиӈкыри рытык.
Элымӈэ, леӈытэӄ энмэч мытыплыткумык увичвэтык?
Ии, ӄэлюӄ-ым.
Энмэч ӄэквэтгытык эӄылпэ!
Ээй, вынэ эӄылпэ мынэквэнмык ярагты!
Ынӄо эквэтгъэт ярагты гэӈэвъэнэ.
Ынкы напэлягъан каԓьаӄлявыл.
Ыʼтвыӄэйык ӈэлӄиквъэт ынкъам эквэтгъэт ярагты.
Нэмэ-ым ынӈин нылгурэтылеӄинэт ыʼтвыԓьыӄэгти.
Ынӄо пыкэрыӈогъат ваӈыткойӈык.
Лыгэн еп ыяайпы напэнрыгъан вэӈыткуԓьын.
Ынкы-ым рымагтыгъат, ынӄо пыкиргъэт ярак.
Ынкы нымытваӈӈогъат нымэԓьэв.
Ытръэч.
Энмэн ӄол чавчыв ыннанрата нынымытваӄэн.
Ынкъам ӄол рыннин ӈэлвыл пэнрынэн иʼгэ.
Ынкъам ӄутти ӄорат тымытконэнат.
Эргатык этын ӄытгъи ӈалвыԓьэты.
Эвын валвыйӈын иʼкырэрык нэвииӄин.
Ынкъам ӄлявыля ивнин: Аʼмын гыт колё ачемгъокэйӈэгыт, лыгэн ԓьоё руркын!
Йыӄӄэй яраԓьэты нъынԓьэтэтынэт!
Лыгэн ынӈин ивыплыткунин, валвыйӈын кытгырголягты риӈэгъи.
Ынкъам ӄлявыл эквэтгьи ярагты.
Люур ёоʼръогъэ ынкъам ӄлявыл тымӈэквъэ.
Люур ԓьунин яраӈы ынкъам етгъи.
Люур валвыйӈа лыгивэймэну лыгнин, ӈэвъэн ивнин: Эӄылпэ ӄынӄамэтвав оʼравэтԓьан!
Ӄамэтвагъэ.
Ынӄо вулӄытвигъи.
Валвыйӈын ынкы-ым иквъи: Аʼмын вынэ ӄэлюӄ-ым рэмкыԓьын мыниԓьэтын.
Люур валвыйӈын иԓьуткугъи ынкъам нивӄин валвыйӈын зԓьоткома: транрагтаӈынат!
Ынӄо ӄлявыл кыеквъи эмӄивъетз, эвын ӈаргын нытваӄэн.
Энмэч кэргымма гылгын ныӄитыӄин.
Энмэн ынкэн валвыйӈа гэтэнымчеӈлин.
Ынӄо наӄамлым ымыӈ пипиӄылгыт ванэван нынмынэнат.
Нэрӄуӄ ынкъам тилмытил С. Нэрӄуӄ нивиниӄин ынкъам нэнанмыӄэнат ръэвыт.
Ынан ръэвыт нинэпириӄинэт ӈирэӄ лыгэн ӈэранмынга.
Нэркук нынымытвакэн анкачормык ытръэч гэӈэвъэнэ.
Нэрӄуӄ нивиниӄин ынкъам нэнанмыӄэнат ръэвыт.
Ынан ръэвыт нинэпириӄинэт ӈирэӄ лыгэн ӈэранмынга.
Ӄол итгъи нэрӄуӄ иквъи ӈавъанэты: Взчьым игыр гыныкы рэенӈыт ӈэнӄайӈытаԓьыт.
Ӈэвъэнэ ивнин: Ынӈъэм лыги лыӈыркынэт, эквэркын эвэнэнвэты.
Татлыгнэн ыʼвэӄучитэ: -— Ии, тэквэркын.
Эченур эвыр рэквэнӈыт, лыгэн нивлыӄин уттуут ӄынпыгын ынкэгйит, миӈкыри рэквэнӈыт ынӄэнат.
Аʼмын-ым эквэтгъи нэрӄуӄ эвэнэнвэты.
Люур тиркытир эйпыткугъи.
Лылепгъи ӈэвысӄэт — люур ԓьунинэт нирэӄ тилмыт.
Ыргынан никвъэн ӈэвысӄэт: --Эʼми гынинэт эккэт?
Ӄырым мытвынат!
Эӄылпэ ӄытвыгынат, эʼмитри!
Ӄырым!
Гымнин уйӈэ нэнэнэт!
Моргынан лыги!
Наӄам-ым ӄыԓьугыткы эʼмитри!
иквъи ӈэвысӄэт.
Таам, ӄытвыгынат эʼмитри, ӄынвэр гыт ымы мытрэнриӈэквыт ынкъам ынӄоры мытрэнэрэтгыт!
Лыгэнитык рэвъигъэ!
Валёмгъэ?
Ӄун ӄыԓьугыткы торгынан, ӄырым гымнан мыйылтык гымнин нэнэнэт, мачынан гым ӄэнанмытык!
Валёмтык?
Мытвалём!
Нэԓьунэт.
Лыгэн ӈирэӄ нэнэнэт нэймитынэт ӈирэнлеӈу ынкъам эквэтгъэт.
Лыгэн янор ырык гролмакы грулмыгъэт, ынӄо тылейыӄэтэ итгъэт.
Ынӄо ыʼвэӄуч вулӄытвик пыкиргъи.
Эвын ӈирэӄ ръэвыт нинэнрыӄинэт.
Ынан ԓьунин ӈэвъэн нытэргатӄэн.
Ивнин: Иаʼм тэргатыркын?
Ӄун вай тилмэ нэнэнэт ниткэнэт!
Ынӄо йылӄэтгъэт.
Эргатык кыеквъэт — ивнин ыʼвэӄучитэ ӈэвъэн: Миӈкэгйит-ым эквэтгъэт?
Ӈаан-ым, ӈоонӄэн уттынпын ынкы!
Янор кавраԓьатгъат, ынӄо вэтгатгъат,— татлыгнэн ӈэвъэнэ.
Ынӄо риӈэгъи нэрӄуӄ.
Эʼптэ ынкы гролмакы гэриӈэмъетлин нэрӄуӄ, ынӄо гырголятгъэ.
Аны оʼтчой гэлелин нэрӄуӄ!
Ӄынвэр ԓьунин нымным ынкъам ӄытгъи ынанъяатԓьагты.
Рэсӄиквъи.
Люур никвъэн:— Мэӈӄоры ети?
Вынэ ыяаԓьэгым!
Ванэван гымнин эккэт ӄыԓьугыткы?
Вынэ ӄэйвэ!
Вай рымагты варкын нымным— ынкы варкыт!
Тилмэ гиткэлинэт!
Вынэ аʼтав мэквэтгъэк!
Вынэ мачынан, чеӈэр тывъиркын!
Вынэ ӈан гытгычормык варкыт ӈирэӄ ылвэт.
Ынӄэнат ылвэт гэмгэмикынэ тымык нэналвавӄэнат, — иквъи авынраԓьыкэн ӄлявыл.
ръурэвэннин — ылвэт гынтэквъэт.
Гынтэвыԓьыт нэрӄуӄэ пэнрынэнат ынкъам тымнэнат.
Нэмэ эквэтгъи рымагтэты нэрӄуӄ.
Инъэ ԓьунин нымным.
Пыкиргъи.
Ынанъыттъыёлрак рыннинэт ылвэт, ынкъам ытлён ынанъяатԓьак атчыгъэ.
Кыеквъи тилмытил ынкъам ԓьунинэт ылвэт въиԓьыт.
Иквъи: Како микынэ тымнэнат ылвэт алымы уйӈэ мэӈин?
Ынӄо ымыԓьо кыеквъэт.
Тилмытил иквъи: Вынэ мынымӈимык!
гэриӈэлинэт!
Пыкиргъэт ярак ынкъам йылӄэтгъэт.
Эргатык кыевык, люур кытыйгыръогъэ, ынкъам ныкиргъэт тилмыт.
Тилмыт иквъэт: Эʼми мургинэт нэнэнэт?
Ӈотӄэнат!
иквъи тилмытил.
нэрӄуӄ.
Вынэ эй-ым мынмарав!
Эвыр торгынан, ӄырым гым мъэнӄэтгъэк маравык!
Иквъи тилмытил: Уйӈэ ӈутку чымче амысӄыгытгыка?
Вынэ ӄэйвэ варкын!
гытгын амвааралета!
гытгэты!
Ӄынвэр гытгын анӈэлёткоԓьатгъэ.
Ынкъам эмгынунэтэ рытчынин ынкъам вакъогъэ.
Иквъи ӈэвтилмытил — Колё тылгипэӈъивэтык!
Ынӄо риӈэгъи нэрӄуӄын ӈэвъэн.
Ынӄо вааралеткоԓьатгъэ гытгэты.
Тэӈыткунин гытгын амвааралейва.
Ынӄо вакъогъэ ынкъам иквъи: Гымнан тыткугъэн гытгын амвааралейва!
Ынӄо тэлмычгын армайпыгъэ ынкъам иквъи: Мури опопы марава мынинмык!
Мынриӈэмык — ынкы гыргол мынмарав!
Ии, вынэ мынмарав, ӄырым мъэнӄэтык!
Ынкъам тилмытил риӈэгъи.
Нэрӄуӄэ пэнрынэн.
Эчги тилмэ нэрӄуӄ вэгылкуркынин, нэрӄуӄэ кыплынэн иʼннык ынкъам чывинин иʼтын.
Тилмытил эрэтгъи — янра левыт.
Ынӄо эккэт тилмин иткэнинэт.
Рагтыгъат.
Ынӈин ваӈӈогъат.
С. ӈыроӄав — чакыгэт.
Ынанынпычьын иквъи ынээԓьын: Кита выквэн плекыт мынтэйкынэт ынкъам мынкылвынвытко.
Ии, — иквъи ытлеӈи.
Ынӄоры нэплыткунэт плекыт — ынӄоры кылвынвытогъат.
Ыннанъылё нэтэйкын кылвын.
Ӄол эргатык пытӄымайыӈкы ваԓьын нэтэйкын.
Чейвыткулʼыт пыкиргъэт.
Эвын галгэнмыткойвылен мэлёталгын эвыр ылвылю!
Ынкъам милютнэлгэ рэтэм нэнкуврэтэвын, ынкъам ылвэнэлгэ ёроӈы нэтэйкын.
Аны таӈамӄынэргатык гынник нынмыткойвыӄэн.
ынкъам ылвэнэлгэ ёроӈы нэтэйкын.
Аны таӈамӄынэргатык гынник нынмыткойвыӄэн.
Эргатык нэмэ ивнин ынээԓьэ ытлеӈи: Кита амгынан ӄычейвытку.
Эплеэн рэӄэ рэнайъогъа.
Ӈутку мъатчагьак.
Ӄэглынангэт, оратвак люур вытрэтгъи — аграткынгыпы уʼрэквъи ӈэвысӄэт.
Иквъи ынӄэн ярак ваԓьын ӄлявыл: Ытлён ӈотӄэнат!
Рэӄыркынитык?
Чемгъотвамачы выквэпойгын эйминнин, чит вылгыпыркынэн, — люур иквъи ӈэвысӄэт: Ээй!
Чит-ым лыгэн гыныкагты!
-— Ээй, вынэ ӄырэги!
Ӄиникви!
Ӈэвысӄэтэ ивнин: Ытлён тургин чакыгэт рочгынотаармачьыйӈа ганрагтатлен.
Ынӄэн ӈэвысӄэт ӈэву лыгнин ынээԓьэ.
мэлёталгын ганмыткойвылен.
Йылӄэтгъэт.
Эргатык кыевык, ивнин ынээԓьэ ытлеӈи: Кита ӄытэгрэт.
Эвыр уттуут рэԓьуӈын, ынӈэ эрэткэ.
Ӄол эвыр рэԓьуӈын оттычгын — ынӄэн ӄырэтгын.
эквэтгъи.
Ярак пыкирык, ивнин ынээԓьын: Вай трэтгъэн!
Ынээԓьын ӈытогъэ, пынлёнэн: Ӈотӄэн ӄэйвэ?
Ии, ынӄэн.
Кита аʼтав мытъытвыӈык.
Тъытвыӈгъи.
Плыткук, иквъи: Кита аʼтав мынэлкымык.
Элкыгъэт.
Оратватыляк нэԓьугъэн йъаяӄ.
Йъаяӄа пэчайвынэнат.
Ынӄоры рагтыгъат.
Ярак пыкирык, нэмэ рынӈынэн янръатвъат.
Ынӄоры эргатык, инъэ еп, нэмэ эквэтгъэт.
Лыгэн пэнин ръэт наяагъан тылек — лыгэн тэнпэнинэк йъаяӄ нэԓьэугъэн.
Йъаяӄ напэчайвын.
Рымагтэты эквэтгъэт.
Ӄээӄын тылек, нэԓьугъэн ачьэӄ.
Ачьэӄа пэчайвынэнат.
Пэлӄынтэтгъэт ярагты.
Ярак пыкирык, нэмэ рынӈынэн янръатват.
Эргатык кыевык, ымыԓьо ӈыроргарэ эквэтгъэт.
Нэмэ нэԓьугъэн ачьэӄ.
Ачьэӄ напэчайвын.
Ынкъам лыгэн нылеӄинэт амрымагтэты.
Эргатык нэнининивын энмычгын — аны колё мэй нымэйыӈӄин!
Энмээм нааӈкатӄэн ынкъам нэйпыткуӄин нылгиныйыӄъэв.
Таӈэмыръагатле нэнанмыткоӄэн.
ЬГтвыԓьыт пыкиргъэт энмыйӈык.
Эвыр киткит рывэнтэннин энмээм, рэӄыр нэнъылилгъэн энмык ынкъам эвыр ныйыӄъэв рэсӄычетгъэт- — ытръэч ԓьэԓьин тэвэнаӈ энатрык мыленин.
аӈӄы, эвын гэӄитылин, ӈирэӄ кавайӈыт гэнӈэлинэт.
Ынӄэн чейвыԓьын пыкиргъи.
Пыкиринэӈу иквъи ӄлявыл: Какомэй!
Титэ ӈотӄэнат кэвэт гэнӈэлинэт?
Эвныпэ ръэнутэт ӈутку варкыт!
эквэтгъи ярагты.
Вулӄытвик наёпатын купрэн ынӄэн ынкы ваԓьа гэнээԓьэ.
Нагтогъан купрэн — эвын ымыӈ ыннэн лылялгын купрэкин уйӈэ лёӈытваԓьын эгынниккэ.
Тэӈимыръэгынник гакваԓьатлен: ръэв, мэмыл, унъэл, рыркы, оʼтлеӄ, кэлиԓьын ынкъам ӄутти.
Ынанытръаттагныкэн нэгтыгъэн ӄэйунъэл.
Ынкъам ытленъютэ имтинин, эвыр ынээԓьэ эвинвыкэ нинэтчыӄинэт.
Пыкирык — увигъэт, эвыр ынкэӄэй ӄамэтвагъат.
Эргатык нэмэ чейвыԓьын ининигъи.
Пыкиргъи, йытонэн купрэн, гитэнин ынкъам иквъи: Како, ынръам уйӈэ ӄол ӄэйунъэл!
Нэмэ рытваннэн купрэн ынкъам рагтыгъэ.
Лыгэн пытвакы гынникыт эʼмэннинэт, лыгэн ымыԓьо.
Нэмэ ӄынур айвэкэн гакваръоленат гынникыт.
Ынръам ӄэгръэв нэгтыгъэн.
Нэмэ ӄынур айвэкэнамэл тыӄин ынээԓьэ.
Нэмэ эргатык чейвыԓьын ининигъи.
Пыкирык — йытонэн, нэмэ гитэнин.
Нэмэ люур иквъи ынӄэн чейвыԓььн пыкитԓьэн: Како аʼмын!
Айвэнрэтык тымӈэвыркыт гынникыт!
Вэлетлым!
Како мэй, како мэй!
Аны эвныпэ ръэнутэт ӈутку варкыт!
Аʼмын-ым эквэтыркын, тэнмавыӈӈогъэ.
Лыгэн эквэтгъи — аны гапэнрылен ынээԓьэ.
Лыгэн пыкиринэӈу, гынникыт рыманаӈавнэнат ынкъам рэгъи гыннигчыку.
Ынээԓьэ гитэнин ынӄэн эʼмэтыԓьын — люур авынтылягты тымкыӄэйык инэнрэтгъи ынӄэн, гыннигчыку ваԓьын.
Аны эʼмэтыԓьэ гитэнин эʼмэтйыръын — наӄам уйӈэ.
Тэӈэмынӈин рытэ рыпкирэннин ынӄэн ӄлявыл.
Аʼмын пыкирык люур эʼйӈэвыткугъи: Пурэл!
Ӄыёсӄэквынат гынникыт увэрачыкогты!
Рагтыгъэ эрмэчьын.
Ӄлявыл ӈытогъэ гыннэгчыкойпы ынкъам выквыгэӈкы атчыгъэ.
Люур ӈытогъэ пурэл акэркыԓьын.
Лыгэн пурэлынэ илкэ эмгынунэтэ нинэчвиӄинэт гынникыт.
Ымыԓьо ёнэнат гынникыт.
Ынкъам рагтыгъэ.
Люур чакыгэт ӈытогъэ.
Увэрагты ӄытгъи.
Люур ивнин выквычыкойпы: Аʼмын, вэлер-ым тыԓьугыт.
Иквъи чакыгэт: Микигыт вэтгавыркын?
ивнин: Раӈӈытай-ым?
Ынръам лыгэнитык въисӄиквъи!
Амгынан етгъи?
Ванэван.
Вынэ итык ымыԓьо.
Гым-ым гаӈавтыӈэгым.
Эвыр нарамӈылёгыт, ӄиквын.
Мэӈин-ым мури мынвэтгав — гэнээԓьэ нывэтгавморэ.
Чакыгэт рэсӄиквъи ралкогты.
Ӄэглынангэт, пынлёнэн эрмэчьэ: Мэӈин тури нывэтгавторэ?
Мэӈин-ым мури мынвэтгавмык — гэнээԓьэ-ым.
Вынэ эʼми?
Нырэгъэн!
мынан-ым?
Ванэван, ӈыроргарэ.
Пурэл, ӄыгтыгынат эӄылпэ!
Ынӈин эръэпыка лыгэӄылпэ!
Ӄыетгытык ымэн вэты эӄылпэ!
рэл: Ръэвкин чывипыт ӄыгтыгын — ныӄамэтванат!
Ӄамэтваплыткок, ивнинэт ынээԓьыт чакэтта: Винвэ ымэн иʼӄылӄут ӄычиӈкэтгыткы, росӄыткынык вакъок.
Ӄинэнрэтгытык, эвыр ювъэчитык.
Люур эрмэчьын иквъи: Пурэл, ювъэт ӄыгтыгынат, аграткынык ваԓьыт!
ляйвыръоӈӈогъат!
Люур эрмэчьэ упынъылининэт—аны гэвыргыргыръулинэт.
Лё-о-о-о!
Росӄыйӈын гакавранчелен, ынкъам рэмкыԓьыт люӈэрэтэ гитлинэт.
Эвыр нъэрэтынэт — ювъэтэ нэнъынунэт.
Эрмэчьэ ёнэнат ёвъаёчгык ынкъам иквъи: Пурэл, ювъэт ӄыннэгынэт эӄылпэ!
Йылӄэтгъэт.
Эргатык инъэ кыеквъэт.
Пурэл рыгъевнин: Ӄыгтыгын ынпыӈэвӄэй!
Йыннэн пурэлынэ ынпыӈэвӄэй, ивнин: Энмэн мыӈиркыт, йытыйгот нэнтыгыт эккэтэ!
Ээй, ӄэйвэ, ынан трэетгъэ!
Виин эйъым мырагтыгъак.
Тиквъэк рэеты?
Ии, вынэ трэетгъэ, энмэч ныкэргыпэгым!
Рагтыгъэ пурэл, ивнин эрмэчьын: Энмэн, ынан рэетгъэ!
Ээй!
Ӄырэги, аны эӄылпэ!
Ээй, ӄэйвэ, ниръытвигым!
Рэгъи пурэл.
Ӄээӄын вак етгъи ынпыӈэвӄэй, рэскиквъи.
Ынкъам эрмэчьэ ивнин пурэл: Кита, ръавпаръыттъым ӄыгтогын амгынонройпы!
Йытонэн ръавпаръыттъым пурэле.
Эрмэчьэ рэмкыԓьин ытлеӈи пиринин эʼннэпы ынкъам ӄоймайпы, ринтынин ынӄэн ръавпаръыттъымэты.
Лыгэн ринтынэӈу, эвын арычга иргъи, эвын уйӈэ, элевтыкэ — гэчвилин.
Ынээԓьын чимгъугъи.
Аʼмын, како!
Нэткуркынимык.
Нэмэ эрмэчьэ пиринин ынӄэн ынээԓьын,ынӄэн эʼннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик аʼрэнэн.
Ынкъам ӄутык, ивнин эрмэчьын: Нэмэ эрмэчьэ пиринин ынӄэн ынээԓьын,ынӄэн эʼннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик аʼрэнэн.
Ынкъам ӄутык, ивнин эрмэчьын: Кита гымръам мыпэнрыгыт!
Ии, ӄэлюӄъым, ӄинэгитэги!
Эрмэчьын пиринин рэмкыԓьэ эʼннэпы ынкъам ӄоймайпы, ринтынин ръавпаръыттъымэты.
Чит тэрэмкыԓьыӈэ итгъи, эʼквырга гамынгыпэрӄылен.
Эвын арычга иргъи эвын элевтыкыԓьин.
Вакъогъэ рэмкыԓьын.
Оратвак ивнин пурэл: Кита ӄыгтогынат ынкъам ӄынпыркынэт левытти.
Эвыр раныйпыӈатыркынат, ӄычиӈкэтыркын кагынмылгын ынкъам ӄыркыплыркынат.
аʼмын нивӄин: И-и-и-и!
Како, вытку тыгъевык!
Како аʼмын, оʼтчой тыйылӄэтык!
Ӄутгъи эрмэчьын.
Ынръам рэмкыԓьин ытленъюнин левыт йытонэн пурэле.
Нэмэ мэлынӈин рыннин, нэмэ мэлтэӈынӈин итгъи, ӄынур эрмэчьын.
Ӄамэтвагъат.
Ынкъам ӄэмиплыткук, иквъи рымагтэты эрмэчьын: Кита, мэӈин мури райыӈӄэн яраӈы мыныйъогъан?
Мэӈин-ым тури ӄыйъогыткы!
Кынмал мыныйъогъан, — иквъи рэмкыԓьин ынээԓьын.
Найъогъан яраӈы, рэсӄиквъэт, ынкъам пынлёнэн рэмкыԓьэ: Ӈотӄэн леӈытэӄ таӈычьыгыргын яраӈы?
Танвэлваӈа эрмэчьын ӈытосӄычатгъэ ынкъам эйпысӄыченнин ярачыко ынээԓьын рэмкыԓьыргин.
Выквэн тытляйпын, ымыӈ аʼӄанвантатыӈ ваԓьын, ымыӈ эӄымлягэӈэты нотасӄычыкогты рыгыткогыргын ваԓьын.
Эрмэчьэ ивнин: Аʼмын тэӈычьээркын?
Ии, вынэ тытэӈычьээркын!
Пурэл!
Уттэ, пыгмытӄа, эӄылпэ ӄинэрэт!
Траркыпчевыгыт!
рынлевнин.
нутэсӄыгиӈкы нытваӄэн, ынкы пиӄымчегиӈкы.
Лыгэн вайӈыгъэ ээк ӈылетыԓьын.
Ӄлявыл кэрыпгъэ ынкъам ӄутгъи.
Рывэнтэннин тытыл эрмэчьэ ынкъам рэсӄиквъи.
Аны гантосӄычатлен ынээԓьын рэмкыԓьин ынкъам эйпынин тытыл.
Эʼптэ тыттэтгъи расӄыткынэты, онаквыргэпы гитэнин эрмэчьын ынкъам ивнин: Аʼмын тэӈычьээркын?
эрмэчьын.
Тэгрэтгъи расӄыткынгыпы ынкъам ивнин пурэл: Ынӈэ гыт инэривлеткэ!
Ынан гымнин ытлеӈи!
Ивнин ытлеӈи: Кита уттэ, пыгмытӄа ӄинэрэтги!
ынкъам нэнынлевын ярачыко эрмэчьын.
Аны лыгэн эрмэчьын тылвык гапэгляръолен!
йӈэ гэтэлпылин эрмэчьын — гэлвылин.
Рагтыгъат ымыԓьо ынӄэн армачьырагты.
Ӄамэтвагъат.
Ынкъам ивнинэт ынээԓьэ: Вынэ ынкъам мынэквэнмык!
Люур пурэл иквъи: Вынэ чамъам рэпкирӈытык!
Этъопэл йъаяӄо рэнъэлӈытык.
Мылпынрытык йъаяналга ӈыраторэ.
иквъи.
Пурэлынэ пынрынэнат йъаяаналга, ынкъам найпынат нэлгыт.
Ынкъам ивнинэт пурэле: рэнълӈытык!
И-и!
Рымагты варкын ръэвритԓьу.
Ынӈин-ым тивтык, ымэн ваа?
Ынкъам ӈыроӄавык — вэӄын-ыннээн мэмлыткынык варкын.
Ымэн вэтъым ӄывалёмгытык!
И-и!
Таам, мытэквээркын!
Пурэл иквъи: Аʼмын вэлынкыӄунэтури!
Ытлён эеткэ нъиттык, пытӄытъытавмэнӈыӈӈогъак.
Игыр-ым трэквэты ынъевэты.
Таам-ым, мытэквээркын!
ынъевэты.
эԓьэ ивнинэт: Ӄээӄын вак, эквэтгъэт рымагтэты.
эмэ нэԓьугъэн ӄуйым, нэмэ ынкы нэԓьугъэн ръавыйӈын, ганомлен аӈӄачормык.
Нэмэ ӄынур тарыркаӈа нэнтыгъэн.
Нэмэ ынээԓьэ ивнинэт: Таам, мынэквэнмык!
Эквтгъэт рымагтэты.
вакъогъат.
Аны лыгэн ӈоон ынкы нывъэнуԓьэтӄин ытлеӈи.
Ынээԓьэ эʼйӈэвнин ытлёӈи.
Ӄыетги-ым!
Ытръэч эʼйӈэгъи: Ко!
Ко!
Ынээԓьэ йъонэн ытлёӈи ынкъам иʼнничгэннин.
Ынкъам эквэтгъэт ярагты ытръэч ӈыроргарэ.
Ярак пыкирык, вытку ӄамэтвагъат.
Ԓьэленръугъи.
Яврэнаӈ нэмэ нэԓьугъэн ынӄэн йъаяӄ.
Таӈамӄынйъаяръок нырэӈэтӄин.
Ӄулигивик люнԓьутэ нэнтыгъэн ытлеӈи, йъаяӄо нъэлыԓьын.
Этъым миӈкы нанмыгъан тиӈурэ эвытлым вылгыпа.
С. Ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыԓьын.
Наӄам ыргичгу таӈгэмо нытваӄэнат, тэнлюнԓьувылгыԓьыт ытри ӈирэргэри.
Вачаӄ ынӄэн айгысӄыӈӄачыԓьа нэналгэранмыӈӄэн айваԓьыӈӄачкэн эӈэӈыԓьын.
Энмэн, нивӄинэт, этъым вай тэленъеп, ыннэн эӈэӈыԓьын ганымытвален айгысӄыӈӄач, ӄол-ым — айвалыӈӄач.
Ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыԓьын.
Наӄам ыргичгу таӈгэмо нытваӄэнат, тэнлюнԓьувылгыԓьыт ытри ӈирэргэри.
Вачаӄ ынӄэн айгысӄыӈӄачыԓьа нэналгэранмыӈӄэн айваԓьыӈӄачкэн эӈэӈыԓьын.
Айвалыӈӄачкэната эӈэӈыԓьэ гэмо нинэлгыӄин айгыскаӈаӈыԓьиӈын.
энэӈыԓьын таӈвэнъым эӈэӈык ныркурӄин.
Ӄол гитлин айвалыӈӄачкэн эӈэӈыԓьын гуӈэтлин орвъамата.
тэлмиӈын ӈоонӄо, оʼраыныкы нылеӄин.
Таӈванэваным нычимгъугъэн оʼравэтԓьан, лыгэн нылеӄин.
Вай пыкэрычгатгъэ ыныкы тэлмиӈын, лыгэн пыкиринэну вааралеткоԓьатыӈой оʼравэтԓьагты.
Ӄынвэр эвыр вай лявтэпы лыгэн рытъылявыӈӈонэн вааралейвык.
Нивӄин айвалыӈӄачкэн эӈэӈыԓьын.
Ыʼмӈот, иаʼм ръэнут ынӈин итыркын?
вай лявтэпы лыгэн рытъылявыӈӈонэн вааралейвык.
Нивӄин айвалыӈӄачкэн эӈэӈыԓьын.
Ыʼмӈот, иаʼм ръэнут ынӈин итыркын?
чыпъынтой.
Орвоор ымы ыныгрээн чыпъынтой.
Наӄам вэлер киткит гэмэчымлетэ орвоор.
Наӄам ԓьэлеӈкы.
Нэмэ тотчьыпынтоԓьын пэнрынэн.
Нэмэ нотасӄычыковты чыпъэтгъи.
Вытку этъоӄайӄын чыпъынтой.
Ынӄо вакъогъэ нутэсӄык тэлмиӈын.
Лыгэн вакъогъэ-ым, ынраӄ оʼравэтԓьано нъэлгъи.
Йъонэн ынӄэн уӈэтԓьэн оʼравэтԓьан.
Ӄытлыги, ынӄэн айгысӄаӈаӈыԓьиӈын.
Ӄулиԓьэтгъи айгысӄаӈаӈыԓьиӈын: вэчьым ынӈин тритгъэ, эченур-ым ынӈэ лейвык апаака!
Ваа?
Ӈан нотагты лымӈэ уӈэлык лыгэнъым лымынкыри.
Валёмгъэ?
Ӄэлюӄъым!
Ытръэч-ым вай ӄырым пэнээмил мынтыгыт, ынраӄ элвэԓьинэмил.
Эквэтгъэт амъянра.
Рагтыгъэ айвалыӈӄачаӈаӈыԓьын.
Ӄол-ым нэмэ риӈэгъи панэнагты.
Ынӈин ганымытваленат нэмэ, горатваленат.
Ӄулигитвик ԓьэлеӈкы уӈэлгъи ынраӄ ыʼттъэ айватлеӈӄачаӈаӈыԓьын.
Нылеӄин лыгэн нотагты.
Люур вай, авынтыляма чама эмнуӈкы вамачы, аӈӄайӈын ыʼттъыёча ынык ининигъи, лыгэн ныягнавылгыӄэнат.
Аӈӄайӈын лыгэн ӄынур ваамиӈын ныпылыԓьэтӄин.
Алымы ԓьэлеӈкы гаӈӄаръолен, чама?
эмнуӈкы!
Ванэван ынӄэн айвачыӈӄачаӈаӈыԓьын вачаӄ ныпэлӄынтэтын, лыгэн нылеӄин аӈӄамэмлыгъет.
Колё нылгэйычгитӄин!
Ыʼттъыԓьын лыгэн нылеӄин кытмэмлыгъет.
Гъоравэтԓьама.
Вачаӄ ванэван ныпэлӄынтэтын.
Люур вай авынтыляма орвоор ыʼтву нъэлгъи.
Ыʼттъыт-ым ӈэлӄивръугъэт ыʼтвыткынэты ынкъам тэвыԓьо нъэлругъэт.
Ынӄо тэвыԓьатыԓьатыӈогъат ыʼттъыгинив, наӄам оʼравэтԓьано гэнъэтлинэт.
Ынӄэн-ым этын ԓьыԓьу нитӄин.
Энмэч нылгэвэтгавчетӄэнат тыляма.
Аны галгайычгэръочгатлен тыляма!
Ыʼтвъэт лыгэн нинэлгинтысӄивъюуӄин, вачаӄ ванэван натчатын.
Таӈванэван найылгавынат тэвыԓьымкын, нылгэтэвыԓьатръоӄэнат, наӄам эвыр ныӄулиԓьыръуӄинэт, нытипъэйӈэръуӄинэт.
Панэна нылеӄин рымагтэты, ванэван ныпэлӄ ынтэтын.
Ако-како, вай ӄынвэр мимыл люур эрэтгъи!
Тэӈуйӈэ имлыкэ нъэлгъи, нэмэ пэнинэмил нъэлгъи, ԓьэлеӈкы.
Люур мимыл ӈоонко умэкэтгъи, ынӄо вэтчагъэ — эвын оʼравэтԓьан.
Эвыр ыʼтвыԓьын ынкэӄэй эвын магляԓьо гэнъэтлин.
Ынӄо иквъи.
Вынэ мъатчагъан, кыргам-ым эналваквъэ тымык.
Ӄытгъи оʼравэтԓьан.
Ӄытлыги, ынӄэн гатвален эйгысӄэӈэӈыԓьын.
Лыгэн эвыр пыкиринэӈу гэӄулиԓьэтлин эйгысӄэӈэӈыԓьын: Эээй!
Ынӈатал-ым тылгипэӈъивэтык рыпэт!
Вынэ эʼквырга тылваквыт!
Аʼтав-ым нивӄинэт, мэчынкы эӈэӈыԓьигыр.
Вынэ мигрин-ым тытаӈылваквыт тымык!
Вынэ опопы ратан, эʼтки тыпаагъак!
Вынэ ынӈэ апаака, чеӈэр гыр рэнанманӈэ, ӄэлюӄ-ым лыгэн гым мытымӈэтвак.
Вынэ ӄырым нэмыӄэй ынӈин тритгъэ!
Ии, вынэ ӄэглынангэр!
Энмэч мынрагтымык!
Эченур ынӈэ таӈӄонпы ярачыко энъэлкэ, ӄылейвычьээркын нотагты!
Ээй!
Валёмгъэ?
Ии!
Ээ, энмэч мынэквэт!
Ынӄо эквэтгъэт амъянра.
Рагтыгъат ымыԓьо.
Нэмэ ынӈин ваӈӈогъат тъэр гивиӈитык.
Аны нылгигынрырэтӄин таӈӄонпы айвалыӈӄачкэн эӈэӈыԓьын тэӈэмӄынгивик.
Кынвэр вай ӄулитгивик эйгысӄэӈэӈыԓьын ыʼттъэ нотагты ӄытгъи.
Аʼмын-ым аны нылгичьэчеӈэтӄин!
Нылекин лыгэн нотагты.
Люур вай таӈавынчьачаӈанмачы тиркытир лыгэтгытлягнаӈӈой.
Эвыр гэлгимэйӈэтлин тэркиӈын.
Таӈванэван-ым нычимгъун эӈэӈыԓьын, лыгэн нылеӄин, энмэч нивӄин.
Этъым, элеръуркын.
Алымы еп аʼӄаляръоӈ ԓьэлеӈкы.
Тиркытир вай лыгивтытвиӄээтгъи оʼраныкы.
Ӄынвэр эвыр ыʼттъин рыгрыгыт тылвыгъэт.
Ыʼттъыт нылгъэйӈэръуӄинэт.
Ӄынвэр ымы оʼравэтԓьан иръытвыръуй ынкъам нывытрыкавралыԓьатӄэн эмъэӄэлвэ.
Энмэч нылгэвъэӈӈоԓьатӄэн.
Ӄынвэр вай тиркытир эрэтгъи.
Нутэсӄык ирык, ӄытлыги эвын эӈэӈыԓьын айвалыԓьын.
Ивнин: Аʼмын, како ытлён иаʼм эрэегтэчӈыкэ итгъи?
Вынэ ӄун тылвавык эʼквырга!
Ако вынэ ратанӈавӈэн, лыгэнитык эʼтки вай ӄымэк тынмыгыт!
Вынэ ӄун ӄэглынангэт!
Эʼтки ратанӈавӈэн!
Энмэч мынрагтымык!
Ии!
Ынӄо рагтыгъат.
Ӄол-ым ынӄэн ынин ыʼттъыт гэлгилвыръулинэт рагтыгъэ.
Ынӄо-ым тампаагъат ынӈин итык.
Ӈивкинэт, энмэн, тэленъеп, кол гынниӈн ыттыԓьын Чивтыгиӈ ганымытвален нымнымык Уутэк.
Чивтыгиӈынэ имыръэгынник нэнанмыӄэн элек эвыр ԓьэлеӈкы.
Ытлён эӈэӈыԓьу нитӄин энмэн.
Элеръугъи.
Чивтыгиӈынэ ӈэвъэн ивнин: Кита ӄун миԓьуткук, йъарат торатвагъак иԓьуткукэ.
Ӈэвъэнэ ивнин: Ии!
Аны энмэн оʼтчой ныкитэ гиԓьуткулин ытлён.
Люур авынэԓьотковты паагъэ, ӈэвъэн ивнин: Ратанӈавӈэн!
Ӈэвъэнэ ээкэт рынлевнинэт.
Иԓьуткуплыткук, Чивтыгиӈэ ӈэвъэн ивнин: Вэчьым ытлён нагтыркынэгым рочгынотайпы рочгаӈаӈыԓьа.
Еп инъэ ӈэвъэн ӈытогъэ, ынӄоры рэгъи, ыʼваӄочегты иквъи: Ынръам ӈоты ръэнут амгынонаӈӄайпы увъетгъи!
Чивтыгиӈынэ ӈэвъэн ивнин: Ынӈин ваԓьэгыт!
Еп айвэ эԓьоткома тиквыт, эргатык рочгынотайпы нарагтыгым.
Ынкэкинэтэ эӈэӈыԓьэ, этъым, энаранмыӈыркын.
Кита лымӈэ ӄыёпатгэ!
Ӈытогъэ эвыр пэтлеӄэй рэсӄиквъи ынкъам ивнин: Анӄачормык ыʼтвыԓьыӄэй ӈыпэгъи!
Ӈирэӄ оʼравэтԓьат тыттэтгъэт Чевтыгэӈына ярагты.
Чивтыгиӈынэ ивнинэт ынӄэнат ӈирэӄ оʼравэтԓьат: Гок, аʼмын еттык?
Ии, мытъенмык!
Рочгынотайпы етыԓьыт оʼравэтԓьат ӈирэӄ, ӄол мачынпыӈ ваԓьын.
Чивтыгиӈынэ ӄамэтвама ивнинэт: Како оʼтчойпы ныръэтури эӄэԓьуӈ?
Мачынпыӈ ваԓьа ивнин: Энмэн мурыкэкыԓьэ эӈэӈыԓьэ йытыйгот нэнтыгыт.
Чивтыгиӈынэ аʼӄачьовты ивнинэт: Аʼмын-ым, гым ӄырым мэквэтык ыяагты!
Ытлён иквъи: Вэлер ӈотӄэн валы мынӈивын, ӄынур гым трэлӄыты ыныкагты.
Эченур ынӈэ тыляма эгитэкэ ӈотӄэн валы!
Чивтыгиӈынэ ръысӄыёлгык ёнэн.
Ынкъам ивнинэт: Таам, ӄэквэтгытык!
Ынӄэнат оʼравэтԓьат эквэтгъэт.
Ӄытлыги, ынин ынӄэн, этъым, кэлы.
нӄэнат оʼравэтԓьат гэпкитлинэт рочгаӈаӈыԓьык.
Рочгаӈаӈыԓьа ивнинэт: Эʼми Чивтыгиӈ?
Никвъэн: Уйӈэ!
Ытръэч ӈотӄэн валы тыӈивынин.
Рочгаӈаӈыԓьын иквъи: Кита мынгитэн, миӈкыри ваԓьын!
коргаквъэ: мыяагъан!
етык, пэнин гэтаё валы, миӈкыри ӄун юрэӄ ратымӈэвы.
валы рочгынотак вак, миӈкыри ӄун ӈотӄэн валы, ӄытлыги, ӄырымэн, ӄытлыги ынин.
Чивтыгиӈын кэлы.
Нэмэ рочгынотаԓьын ӄолетъылё ыʼтвыткугъи.
Ыʼтвытконвэпы етгъэт, эвын гэръэвылинэт.
Ярагты кытгынтатгъэ, валы йыннэн — эвын уйӈэ.
Аны энмэн гэлӄыритлин оʼтчой!
Уйӈэ вагъэ аваляка.
Колё нычимгъуӄин!
Ӈэвъэн ивнин: Эʼми валы?
Ӄоо, ванэван мыԓьун.
Вэчьым мэкына йылын?
Ӈэвъэнэ ивнин: -.
Аны эʼквырга тивыркынигыт, ванэван мэкына лымӈэ мыйылын!
Вулӄытвик рочгаӈаӈыԓьын иԓьуткугъи.
Люур авынэԓьоткогты иквъи: Гоок, гоок, эвыӈан Чивтыгиӈын, ӄытлыги, кэлы ӈутку ӈирэче гивигъи!
Чеӈэт лыги гъэлерэлин.
Эты лыгэн трататкынъеӈын Чивтыгиӈ-.
утэԓьын Чивтыгиӈ ӄолетъылё ыʼтвыткугъи.
Чивтыгиӈ кааткынэты ёпылӄэквъэ.
Ынӄо виригъи, ӄотырыкы иквъи: Ытлён колё рыркы нымкыӄин!
Ыʼтвыԓьын рымагтэты нылеӄин.
Люур галгаӄай амноӈгыпы етгъи.
Ыʼтвыткынык вакъогъэ.
Чивтыгиӈ ивнин галгаӄая: Мэй!
Чивтыгиӈ!
Ытлён итык тури въиткуркынитык.
Ынӄэн рочгаӈаӈыԓьа нэтэмъюнтык: ӄырымэнат рыркат йъоркынэткы, ынӄэн гилгилти ынкъам кытрат.
Чивтыгиӈынэ ивнин галгаӄай: Таам, аʼмын, эӄуликэ ӄытваркын!
Ӄырым ԓьэлеӈкы гыт ӄопалго мынылгыгыт!
Галгаӄай нэмэ риӈэгъи амноӈэты.
Ӄытлыги, нэмэ ынин кэлы, Чивтыгиӈын.
Аʼмын-ым рыркак ӈыпэгъэт —колё рыркы гилгилык!
Эчги милгэрыткуркыт — люур эвын уйӈэ эгилкэ.
Чивтыгиӈын ыʼтвыйыръын мэмлыткынык ныкамаграӄэн.
Чивтыгиӈ чыпъэтгъи мэмлычыкогты.
Люур ынӄо эвын пиврэгъи— эвын эвырвэйӈын.
Ынӄэн ынин оʼравэтԓьат, мэмлыткынык ваԓьыт, титӄэннинэт эвырвэйӈа.
Ынӄо Чивтыгиӈ ивырвину гэнъэтлин.
Риӈэтэ рагтыгъэ чама мэмлыеквэ, аӈӄа- чормэпы пиврэгъи ныкитэ эвырвэйӈын.
Эвырвэйӈын ӈыпэгъи, гырэлгъи нотасӄыт — кынык - эвын ынинэт ыʼтвыйыръыт йытонэнат лыгэн пэнинэт.
Чивтыгиӈ рочгаӈаӈыԓьа тымык лывавнэн.
С. Рэӄокалгын ынкъам ӄэпэр С. Ӄынвэр тэӈъэнӄэквъи.
Ынӄо вытрынтэтгьи ынкъам ынкы йылӄыӈӈой.
Энмэн, рикукэтэ ԓьунин оравэтԓьэн ыннымай вээмык, ынраӄ ынкы лыгэн ӄамэтваԓьатымгогъэ.
Ӄынвэр тэӈъэнӄэквъи.
Ынӄо вытрынтэтгьи ынкъам ынкы йылӄыӈӈой.
Люур вай ӄэпэрэ лыгингынтэвнин йылӄыԓьын рэӄокалгын.
Ӄэпэрэ ивнин.
Ако, ынраӄ нырэӄигыт?
Вынэ вай-ым ыннымай нинэнъюйгым, иӈӄун микынэ атоԓьаткэгты.
Микын-ым ыннымай?
Гымнин, ӄэлюӄъым микын!
Како, элымӈэ, мэй, гынин!
Ынраӄ-ым миӈкыри тымыткон ыннээн?
Лыгэн-ым ыёоргык тынпылӄэквъэн чиниткин налгыӈойӈын ынкъам ынкы галгэноратвавлен агтока.
Вытку лыгэтъымпыгтыӈӈой налгыӈойӈын, вытку тыгтон.
Аʼмын-ым, эвын галгагновлен, ынӈин ӄун вай мыкэԓьын тыгтон ыннанэнагток налгыӈойӈа.
Ако, элымӈэ, мэй!
Аʼмын эʼптэ гым ынӈин митгъэк!
Вынэ ынӈин ӄитги, наӄам мэтъамайӈыналгыӈойӈыԓьэгыт, гымык мыкыӈ ваԓьын рагтоӈын ыннээн.
Ээ, вынэ мынпылӄэвын налгыӈойӈын!
Аʼмын-ым, гэнпылӄэвлин налгыӈойӈын ыёоргык ӄэпэрэ!
Аны ганпылӄавытвален оʼтчой, наӄам нылгичьэчеӈэтӄин.
риӄукэтэ ӄэпэр!
Рэӄокалгын ыʼръэ кыеквъи.
Ивнин риӄукэтэ: ЬГмто, еп атъымпыгтыӈӈока?
-Вынэ эʼтки!
Энмэч ымы илюԓьэтык тылвавыркын!
-Ако, вынэ мыныгтон!
Олё-колё, вынэ леӈытаӄ ынӄэн лыгагноквъэ!
Яаав, гым эченур янор амгымнан мамтааӈыткон, йъарат атааӈыткока рытык эʼтки акавкэгыргын!
Вай гымнин ынӈин гатвален!
Ынӈъэм ӄырымэн ынин тайкыёттэ ыннымагтэ.
Аны ынкыпэ гэӄитылин налгыӈойӈын ӄэпэрин, лыгэн ӄуйвик ыпэ.
Эквэтгъи рэӄокалгын омкычыкогты.
Аны ынраӄ наӄам горатвален эеткэ рэӄокалгын!
Люур вай кытавэтываӄ рэӄокалгын ӄулиԓьыръуй ечьаннопыткынгыпы: Рай-рай-рай-рай!
Тымкылевтыт!
Аны ӄэпэрӄэй гэтэгъентитлин ӄойвэткынык!
Люур ройпытгэнравнэн налгыӈойӈын, налгыӈойӈыкэн нэлгын тыгинрэтгъи ынкъам гэгынтэвлин ӈанӄэн нотагты.
Ӄынвэр рытаалгылявнэн налгыӈойӈын чиниткин, миӈкыри ӄун нылгитъымпыгтыӄин налгыӈойӈын чама нылгэчыгычаӄэн.
Аны ганӈэнайпылен ӄапатчыӈын!
Пэлӄынтэтгъи панэнръэта, гэлӄыритлин рэӄокалгын.
ӄэпэр рэӄокагты: Иаʼм ытлён ыʼръунтыԓьэтыркын?
Ынӈатал нылгинъыръигыт!
Рэӄокалгын нылгиӄынӈэтыԓьэтӄин ыʼръэ.
Ынӄо иквъи рэӄокалгын: Вынэ эʼтки, тылгитъылыркын!
Энмэч гымнан таӈгэмо гыт!
Аʼмын-ым, ивкэ ӈотӄэн мутлымул ӄыннэгын, Миӈкыри ӄун эʼтки, тылгитъылыркын, рыпэт гымнан чинит аʼӄантоӈ.
Эченур ынӈэ атаалгылятка, ӈанӄэн энтыскэты ӄыттъысӄиквын мутлымул!
Лыматԓьан-ым ӄэпэр нэмэ валёмгъэ.
Гэвинвыркылелин риӄукэтэ.
Эчги ӄэпэр энмэты пыкиргъи — упынъылинин риӄукэтэ.
Рэрэннин эвтылягты.
Ынкы раквачагъэ ӄапарчыӈын.
Нэмэ тэмъюгнин риӄукэтэ.
ныппылюӄинэӄэй.
Ыʼвэӄуч тэмпэнин ивиниԓьын.
Ыʼвэӄучин нынны — Кивлын.
Ыʼвэӄуч нивиниӄин таӈӄонпы аӈӄагты.
Эвыръым нымэмылёӄэн.
Ӄынвэр ӈан ӄулитгивик лыгоратваԓьатыӈӈой.
Энмэч лыгэн эвэнэнвык ныткивӄин ӈирэче, мэӈинрин эвыр ӈыроча.
Ынӄо-ым нырагтыӄэн, ӈэвъэнэ нинивӄин: Ытлён иаʼм лыгоратваԓьатыркын эвэнэнвык?
Э-эй!
Лымаляквъэ ӈэвъэн.
Нэмэ ӄолетъылё нивиниӄин.
Эвыр этъо оратваӈ нитӄин.
Ӄытлыги, ынӄэн аӈӄагыннэкык ныраӈавтыӈӈыӄэн.
Ӈэнку мэмыл ԓьунин, ивнин, янор яалеӈӄач йъонэн мэрынрэӄэй: Аʼмын ынраӄ ӈирэмури тылгирэтумгэвӈыркын!
Мэмыля нинивӄин: Ытръэч ӄун малчамъам, ымы мимлычыку чамъам ратвагъа.
Аны ынан-ым ӄонпы гэлыткынык мытратваркын, эвыр ӈутку ыёоргык ӄача, вай гынык ровтытванвык.
Ытръэч ӄун эвын лыӈыр ванэван ыннанванвэпы мыровтык, ӄолетъылё ӄолеаквыргэпы ныровтэгым.
Аны кытэӄэй ӈотӄо ынан ӄыровтыркын!
Ии, опопы ынӈин!
Ӄынвэр вэтгочнэн ӈавмэмыля.
Ынкы нымытваӈӈой ӄлявыл, ӄымэл ытлён таӈӄонпы гэлыткынык ваӈӈой.
Ынкы ымԓьаляӈэт вагъэ.
Нэмэ кыткытык эвэнэԓьатыӈӈогъат ӈан оʼравэтԓьат.
Ӄол нитӄин нычейвыткуӄин Кивлын ӄолеванвэты.
Ӄол нэнтын ӄолетъылё ивиниԓьэ нанмын мэмыл.
Ӄытгъи ванвэты Кивлын — эвын гэмутлытъылин аквыргык камлелы.
Ынръа галгэглёлен клявыл, энмэч лыгэтэрӈыԓьатыӈӈой.
Ӄэйыӄын аӈӄак вагъэ, ынӄо рагтыгъэ.
Ӄол мэмыл тымнэн.
Аны оʼтчой гатвален аӈӄак!
Ӄынвэр ивнин ӈэвъэнэ: Иаʼм ытлён лыгоратваԓьатыркын?
Ӄэйвэ этлы эръэкыԓьигыт?
Вынэ ӄун итык ванэван, ытръэч ӄымэк гэлгэлгыпы тытвак ынкъам ынӄэната горатвайгым.
Опопы игыр тыпаак аӈӄайпы ивиник.
Вынэ ӄэглынангэт!
Нылгэлымалявӄэн ӈэвъэн.
Ынӈъэм ынӄэн чит гаӈавтынлен мэмылык.
Энмэч опопы амамноӈгыпы мынъэлык.
Ии ӄун, ӄынвэр эʼтки рараквача аӈӄайпы гынниӈӈыттык.
иаʼм ынӈин нитӄин?
аны колё рыгыԓьычгын!
Таӈӄонпы нэнанватыԓьатӄэн энмысӄык.
Иъонэн Кивлынэ.
Ивнин: Аʼм, еттык!
Ии!
Мэӈӄо?
Вынэ нотайпы!
Э-эй!
: Нэмэ моонэн рывэтгаватъёк: Амгынан ваԓьэгыт?
Ии!
Аʼм, ӈирэмури мынтумгэвмык!
Вынэ лыгэн-ым, ии ӄун!
Таӈвэтгыры нытваӄэн ӈавысӄатчыӈын.
Нэмэ ынкы нымытваӈӈой Кивлын.
Ӈэнри татайӈанӈыԓьатыӈой, ылвагэлеԓьатыӈой ӈэнрилы.
Нэмэ ынкы гэтгивиткулин тъэче.
ʼол итгъи энарэргъэ ӈэвысӄэт, ӈинӄэй ярак пэлянэн.
Ыргин-ым нэнэны ӄынвэр гэмэйӈэтлин, энмэч гачайвыткоӈӈолен эвыр ымы гавэтгавыӈӈолен.
Гэквэтлин ӈэвысӄэт лыгэн амноӈэты, наӄам лыгэн нэнэны пэлянэн амрак, миӈкыри ӄун ганӈэнайпылен ӈэвысӄэт ыʼваӄочегты.
энмытагнэты лылепгъи — ӈэнку эвын нэнанвыԓьатӄэн ӈэвысӄэт.
Ԓьунин.
Тыттэтгъи энмыткынэты.
Пыкиргъи.
Рыгытӄыԓьойӈавиӈа ивнин: Кыкэ, ӈавыл, ети!
Ии!
Мэӈӄо еттык?
Вынэ ӈаан ӈоонӄо!
Э-э!
Нырэӄигыт-ым?
Вынэ вай вэтъынтаԓьэгым!
Э-э!
Ынӄо пытляӄ ынкы ваӈӈой ӈэвысӄэт, чама эвыр нэнамӈылёӄэн: Амгынан ӈутку ваԓьэгыт?
Элымӈэ, ӄлявыл мэӈӄокэн!
Миӈкыри-ым ваԓьыт ынин эвиръыт?
Ӈан-ым ынӈин, ынӄэн ынӈин.
Лыгэн таӈымыԓьо тывыԓьаннэн лыгэтаӈвалёмкы.
Миӈкыри-ым ваԓьытъымыԓьын?
Ынӈин ынин ваԓьын увик.
Лыгэн ымыԓьо нэнатвыԓьатӄэн.
Элымӈэ, миӈкыри-ым ԓьулӄыл ваԓьын?
Ынӄэн ынӈин, гэмэчлелюӄэглин.
Гапойгылен-ым?
Ии, вэлерынӈэ лыгэтаӈпойгыԓьын.
Ээй, вынэ эты мэӈкаӄэнайӈын!
Этъым аны!
Пытляӄ нинивӄин лыгиӈэвысӄэтэ: Аʼмын ивкэ, мынымлючитыркын!
Вынэ эвыр ӄэглынангэр!
лыгитэгъеӈгъи ӈавысӄатчыӈын.
Ынӄо мылёмгонэн лыгиӈэвысӄэтэ.
Нинэмлюӄин, ӄынвэр галгэрайылӄыӈыӈочгатлен ӈавысӄатчыӈын .
Ӄынвэр эвыр вай, авынмылёгты йылӄатычгатгъэ.
Рыпаавнэн мылюк.
Ынкы ваԓьын уӄӄэм пиринин ынкъам рынлевнин пэнъёлгын.
Мэмылмытӄа энатыёнэн уӄӄэм, пэнъёлгэты рытрилнин.
Нылюлюкыԓьэтӄин мытӄымыт.
Аʼмын-ым гэлгитгылетлин мытӄыпат.
ылгъомрыйылӄатӄэн ӈэвысӄэт энмыкэн.
Гылянгмытӄиӈа инэттъынин ԓьолӄылгыпы эвыр лыгэн гамгайылгыйыргэпы.
Аны лыгипэтле гэвъилин, наӄам гэлгикымгытчитлин, миӈкыри ӄун гэнлывэтъюулин!
Ынраӄ нэмэ энанвысӄоолгыткынык рывакъовнэн, ымы выквэпойгын рыпириткувнин — аʼмын-ым эвыр оʼптыма энанвыԓьын гэнъэтлин; рыннымыттатэты гэвъилин, ынкъам оʼптыма тэнӈыткуԓьын нывакъотваӄэн энанвысӄыёлгыткынык.
Ынкы пэлянэн, анӈэнрагтыгъэ ярагты.
Пэлянэн въэԓьиӈын.
Ярак пыкиргъи ӈэвысӄэт, эвын нувичвэтӄин ӈинӄэй ярак, миӈкыри ӄун гэгыттэпэвӄэетлин.
еп ытлён ягталма тэмпэнин ягнаԓьын ыʼваӄочегты ынкъам кынмал ныныттэтӄинэт ылваймакыт энмыткынэты.
Пыкэртыляма еп нываӈэйпыӄэн ӈавъанэты: Мэ-эй!
Ӄывинрэтчыӄэ-эв!
Таӈванэван ночыткогъан.
Ӄынвэр энмык пыкиргъи.
Нэмэ вай ваӈэйпыԓьатыӈ Ӈэвъэ-э-э-н!
Аны ӄывинрэтчыӄи-и-ив!
Како аʼмын, йъэлыги тэнӈыткуԓьэркын!
Аны эӄылпэ ӄывинрэтчыӄив!
Ӈэвъэ-э-э-н!
Аны ӄывинрэтчыӄи-и-ив!
Како аʼмын, йъэлыги тэнӈыткуԓьэркын!
Аны эӄылпэ ӄывинрэтчыӄив!
Вэнлыги ванэван ночыткон, ытръэч ӄынур нытэнӈыткуӄин.
Ӄун миӈкы рыннымыттатэты гэвъилин.
Ӄынвэр ганӈэнайпылен ӄлявыл: И-ик, ытлён иаʼм йъэлыги тэнӈыткуркын!
Аны ӄывинрэтчыӄив!
Ээй, вынэ ынӈин мынытвачет!
Кытгынтыттатгъэ энмыткынэты гапойгыма.
Пыкиринэӈу пойга увэкэпы тынпынэн ынкъам ринтысӄивнин эвтылягты пойга.
Ынӄо чыкээквъи ӄлявылчыӈын.
Нивӄин: Аʼмын, тыттэӈэт, вэчьым тынмыгъан?
Эвтылягты кытгынтытагратгъэ, гитэнин — эвын въэԓьиӈын, наӄам гэлгикымгытчитлин гылгын.
Ӄэйвъэм ӈэвэӄ нычимгъуӄин Кивлыӄэй, нивӄин-ым ӈэвэӄ.
Ръэрэӄэ мэвын ынӈин рыннин?
Ынӄо рагтыгъэ ченэтрагты ӄлявыл.
Пыкиргъи ярак.
Ӈэвъэнэ ытръэч эʼӄэтлемнин, ынӄо ивнин: Раӈӈытай-ым?
Чеӈэт ӄыӈавтыӈыркын нутэк чама аӈӄак!
Энмэч ӄэквэтги!
Аны ванэван ынӈин митгъэк.
Лыгэнитык гымнан лыги, гыт ӈирэче гаӈавтыӈэгыт — аӈӄагыннэкык ынкъам эмнуӈкы ӄолеӈавысӄатчыӈык.
Энмэч алва ӄылеги гымык тагнымытванвык!
Аны игыр ынан тыпаак.
Вынэ лыгэнитык ӄырым!
Энмэч ӄэквэтги, эвныпъэм лыгэнитык тэнмаквъэ ынӈин нъэлык!
Ӄынвэр паагъат вэтгавчетык.
Вулӄытвигъи, рэночгыгэӈкы йылӄэтгъи Кивлын.
Ныкитэ вэнвыйъонэн ӈэвъэнэ гаваляйӈыма, ынкы йылӄыԓьын валяйӈа пилгылвинин.
Эргатык нэнлегъэн гэккэтэ нотагты.
нылвуԓьэтӄин.
Лыгэн нэмыӄэй нылгигынникуԓьэтӄин.
Ытля-ым тэгнымэԓьэв нымытваӈӈой, миӈкыри вэнъым эккэтэ нинэнтэйӈэтӄин.
Ытлён-ым ӄол энмэч ӈавтыӈгьэ.
Этъо нымэԓьэв нымытваӈӈогъат.
Энмэн Ёӈавъёчгын гэӈэвъэнэ нынымытваӄэнат.
Тэӈпэнин ыʼвэӄуч ылвэгилиԓьын, наӄам нэналгэнмыткоӄэн ылвылю.
Энмэн Ёӈавъёчгын гэӈэвъэнэ нынымытваӄэнат.
Тэӈпэнин ыʼвэӄуч ылвэгилиԓьын, наӄам нэналгэнмыткоӄэн ылвылю.
Ӄол итгъи вулӄытвик пыкиргъи ылвагэленвэпы — эвын уйӈэ ӈэвъэн.
Нивӄин.
Миӈкыри ӄытгъи ынраӄ ӈэвъэн?
Наӄам ытръэч тылвыӈирэргэри ваԓьыт — уйӈэ экык, уйӈэ ӈээкык, ымы ыʼттъын уйӈэ.
Люур ынӄэн тылвамрак рэсӄиквъи ытлён, Ёӈавъёчгын.
Аны лыгилӄыритъюунин — нэналвавӄэн ԓьук.
Ӄынвэр таӈылвавнэн ԓьук, нотагты ӄытгъи, нутэк вакъогъэ ынкъам тэргатгъэ.
Люур рэӄокалгын пинтыӄэтгъи, пынлёнэн: Ынръам нырэӄигыт?
Аа?
Нырэӄигыт?
тытаӈылвавын!
О-ок, ынанкэн-ым!
Аʼмын, ивкэ ӄинэвинрээтыркын, Нутэӈэв, ӈэвъэн ӄырирык!
Ако, вынэ мынвинрэтгыт алымы!
Ик, эченур-ым янор ӄинэтэӈувиги!
Ваа?
Ынкъам мытвыԓьатын,— рэӄокалгын иквъи.
Ээй, вынэ трэтэӈувигыт!
Ёӈавъёчгын иквъи.
Энмэч виин гым мыйылӄэтык, ынан эвыр ӄинэныгъев эръититык,— рэӄокалгын иквъи.
Ии!
Нувиӄин Ёӈавъёчгын.
Ээ, вай эръэт ититгъэт!
Ӄыӄамэтвагз!
Ээй!
Рэӄокалгын нэлкыӄамзтваӄэн.
Ӄэмиплыткугъи рэӄокалгын.
Ээ, аʼмын-ым ынраӄ мымӈылтэлык, — рэӄокалгын иквъи.
Вай-ым ытлён ӈутку гынин ӈэвъэн нытваӄэн, ярак.
Люур вай пыкиргъи мэӈӄокэн лыгимэйӈыритԓьэн ӄлявылчыӈын.
Ӄытлыги-ым, ынӄэн тэлмиӈа гэнриӈэвлин ыныгнотагты.
Аныӄун-ым ӈутри ӄынтыгын — ныппылюӄин тиӈурӄэй ӄытэйкыгын ынкъам ӈирэӄ тиӈурмъэмиӄэгти.
Лыгэн рэквэтгъэ нотайӄалеты — ынкы-ым рэԓьуӈын нымэйыӈӄин иʼннысӄын.
Ынкы-ым варкын, иʼннысӄывытгырык, нымэйыӈӄин ръэтайпын — ынӄэн тэлмиӈын.
Ик ытлён, нылгинымэйыӈӄин!
Тэлвэ ӄун ынӄэн ынин ваны, иʼннысӄин, мачымыԓьэты гэнаръэлен.
Ик, ытлён, ыныкит аʼткэвма рэнтыӈын — гыт-ым наранмыгыт.
Аны ӄун-ым ӈутри ӄынтыгын аʼтав.
Ытлён ӈан йылӄэтыркын игыр, ытръэч наӄам чама гынрырэтыркын, иӈӄун мэӈин ӈэнри эвнэлӄыткэ нитын.
Ик, аʼтав, ӄычамэттагын ынкъам, эчги рэнэймэвӈын, аʼтав ӄытиӈургын.
Эченур тэкэмлевтык ытръэч ӄыгитэгын!
Эчги въирилеԓьын — вытку ӈирэӄэв мэӄым ӄынинтыгын.
Ыныкит ынӄэн ранмыӈын — равантогъа, энмэч рэпкиргъэ ынӄэн тэлмиӈык.
Эвын ынан энмэч ӈэвъэну нинэлгыӄин гынин ӈэвъэн.
Ынкъам вэтыӄун ытръэч ӄывинвыпкирги!
Ыныкит оʼра рэпкиргъэ, ынрак ынан наранмыгыт.
Ынин ӈэвъэнин нынны — Варэӈӈы.
Ӄэтэв ӄун эвын Ёӈавъёчгын нымлыӄэн.
Ивнин риӄукэтэ: Таам, энмэч аʼтав ӄэквэтги!
Аны аʼтав гэквэтлин Ёӈавъёчгын энагтатынвы.
Аны аʼтав нылеӄин амрымагтэты.
Люур ԓьунин, ӄэглынангэт, нылгинымэйыӈӄин тэлмиӈын— рыпэт ӄун ынин ваны, иʼннысӄын, нинэйпыӄин увикитэ.
ʼмын-ым рэӄокалгыӄай Ёӈавъёчгына ярак нымытваӈӈой.
Ӄоныръым ивнин ынан.
Гымыграк виин ӄынымытваркын.
ны чамэттанэн тэлмиӈын—-ныйылӄатычгатӄэн.
Эчги рэймэвнин, левтылӄэгнэвнин — люур рывъирилевнин.
Эчги эгытрырилеԓьын рыӈирэӄэвнин — ынкы таӈынмынэн.
Ынӄо рымагтэты нэмэ эквэтгъи.
Аны нылеӄин таӈамъяаʼмэл йыӄэԓьу.
Люур ӈоонко вытрэтгъи ярайӈын — нылгинымэйыӈӄин!
Иквъи.
Ик, аны ӈан, этъым, ӈутку варкын Варэӈӈы.
Ӄээӄын ынкы вагъэ, тинэнвулӄытвиӈгъи.
Ӄэйыӄынуӄэй тинэнвулӄытвиӈгъи.
Эчги восӄычгавма, эквэтгъи ынӄэн ярайӈэты.
Пыкиргъи.
Ынкы-ым вайыӈӄач нымэйынӄин гытгын нытваӄэн.
Ынкы гытгык ӄача пирӄыгъи, ынӄо ныпэрӄытваӄэн.
Люур вай Варэӈӈы аймыгъэ — эвын эвлеръиӈын нэнаяаӄэн, ынӄэн гытгиӈэты аймыгъэ.
Чеӈэтъым эвын таӈымволӄытвэӈэт ръаёкват нъэйӈэӄинэт.
гытгык.
Ынкы ӄэйыӄын вэтчатвагъэ Варэӈӈы, нылгэчемгъотваӄэн.
Нъэйӈэӄинэт таӈалваӈ ёкват: Варэӈ, гуг-гуг-гук!
Аау-га, ауу-гаа!
Варэӈ, гуггуг-гук!
Люур вай тэлмармайӈын таӈавынвытрытвагты ӄолеԓьатыӈогъэ: Ытлён ынраӄ ръагалгат эʼйӈэркыт?
Люур Ёӈавъёчгын тымкыгэӈгыпы пинтыӄэтгъи.
Люур ԓьунин ӈэвъэнэ: Ынраӄ мэӈӄо ети?
Ытлён раӈӈытагъэ?
Наранмыгыт!
Вынэ мачынан — эвын-ым тымынво тыетык!
Ытлён оккой, ӄэйӈун оратваԓьэгым ринъэйӈэчиквъэ!
Мачынан!
Ынан ӄиквын.
Уйӈэ ӈэнку оʼравэтԓьака.
Аныʼ ӄун ӈутри ӄынтыгын ныкитэ — ӄылгиничичивэтгын.
Эчги рэйылӄэтгъэ, валяйӈа ӄыпилгылвигын.
Эчги пыкиргъи — аны гамаравлен тэлмармайӈын, ганӈэнайпычгатлен: Иаʼм горатвайгыт?
Леӈытэӄ, мэӈин ԓьун?
Ванэван!
Уйӈэ оʼравэтԓьака.
Наӄам-ым иаʼм горатвайгыт?
Ӄун миӈкы аймээръатык нылвавэгым!
Ээй, уйӈъэм ӈэнку оʼравэтԓьака?
Уйӈэ.
Наӄам-ым ръагалгат ӈэнку нъэйӈэӄинэт?
Ӄун ӈан-ым ёкват.
Ээй!
Вытку ынкы лымаляквъэ.
Панэна нымӈылёӄэн: Наӄам-ым иаʼм нъэйӈэӄинэт.
Варэӈ, гуг-гуггук!
Иаʼм ынӈин нъэйӈэӄинэт?
Леӈытэӄ ыʼвэӄуч етгъи?
-— Ытлён мэӈӄо нъыетын?
Аʼӄаяты — ыяа.
Ээй, — вытку ынкы лымаляквъэ.
ӄынвэр лыгъомрыйылӄатгъэ.
Ӈэвысӄэт вэнвынтогъэ, валяйӈын чотгэӈкэн йытонэн.
Ээк рынлевнин, тытлемнэн чьогыргын, валяйӈын рыгырголявнэн — аны таӈытръачтагнэты гатгамнэн.
Люур лявтиӈын эрэтгъи — чит вай амывэкэйӈын ӄутыркын.
Ынкы таӈынмынэн.
Ээ, ынӄо ыʼваӄочегты эквэтгъи.
Аны гэквэтлинэт ярагты!
Пыкиргъэт ярак.
Эвын ынкы панэна нытваӄэн рэӄокалгын.
Ивнин риӄукэтэ: Аʼм, еттык!
Ии!
Ик, вынэ панэна еп эплыткукэ — ынраӄ-ым ръэтгыпыԓьыт нъэлгъэт.
Ако, алымӈэ!
Йыӄӄэй ӈан-ым миӈкыри?
Рэӄокалгын нычимгъуӄин: Тури виин нотагты ӄатчысӄэквытык, ынан виин нэмэ амгымнан ӈутку мыпэлятык.
Ээ, ытри гэӈэвъэнэ эквэтгъэт нотагты.
Ыʼвэӄуч умкычыку атчыгʼэ, ӈэвъэн-ым нэмыӄэй—-ытръэч амъянра гатчыленат вээмумкычыку.
Люур вай ӄолейӈын еп ыяа.
Ӈайъэннысӄэпы нылгинымкыӄин аʼӄаԓьымкиӈын ининигьи.
Аны нэмэ аʼтав рэӄокалгын ыʼръэ ныгпиԓьыръуӄин.
Люур лыгэймэквъэт этратиӈын.
Люур пыкитръугъэт, нымӈылёӄэнат: Эʼми Еӈавъёчгын?
Ӄооӈ!
Гымнан гэмо Еӈавъёчгын!
Миӈкыри-ым ваԓьын ынръам Еӈавъёчгын?
Эӄылпэ ӄытвыгын!
Эʼми Еӈавъёчгын?
Ыныкит атвыка рэнтыӈын — мытранмыгыт!
Ӄун гымнан гэмо ръа-Ёӈавъёчгын!
Наӄам-ым ӈотӄэн микын яраӈы?
Ӄэлюӄъым микын?
Гымнин!
Нэмыӄэй гым гарайгым, — нивӄин рэӄокалгыӄай.
Ынӄо иквъи рэӄокалгын: Ик, аʼмын-ым мылгитэӈувитык—аʼтав лыгэн тэӈрэмкыԓьытури!
Энмэч виин ӄыйылӄэтыркынитык!
Ээй, вынэ мынйылӄэтыркын!
Аны ӈан эчги йылӄэтгъэт Ёӈавъёчгына ярачыко, аʼмын-ым аны моонэн яраӈы йыныпык ымӈалгыл ранмэпы.
Аны вай рэӄокалгыӄай гаваӈэйпыръолен: Ёӈавъёоооч!
Вай эʼӄэԓьыт тылвыръуркоот!
Еӈавъёчгын омкычыкойпы пинтыӄэтгъи ынкъам кытгынтыпкэргъэ — эвын эʼӄэԓьыгинив гайытрыкымгытръоленат.
Чымӄык рыннымыттатэты гэвъиткулинэт ярачыко йылӄыԓьыт эʼӄэԓьыгинив.
Ынӄэн ынӈин гатамъёӈывъяленат риӄукэтэ, пытляӄ ӈан ивнинэт.
Мылгитэӈувитык — аʼтав лыгэн тэӈрэмкыԓьытури!
Энмэн ӄол ӄлявыл аӈӄачормык нынымытваӄэн гэӈэвъэнэ ынкъам гэккэтэ.
Ӄол итгъи ытлён ярак нывытрытваӄэн.
Ӄутырык нивын: — Аʼм, вынэ мынӄэплювичвэт!
Ивнинэт: Гым ӄырым мувичвэтык!
Энмэч гым торгынан ӄинэрэпириӈгытык!
Ынӄо ӄлявыл ӈытогъэ, кытгынтатгъэ энмэты ынкъам айычгэгты рэгъи.
Ынӄо пыкиргъи ръзврэмкык.
Ынкы ӈавтыӈгъэ.
Эргатык кыевкы, нивын ытлён: Игыр нарайъогыт ӈэвъэнйыръэ, ьтлён нытэӈӄин.
Ыныкит гыт рэтэнӈэквъэ, гыт ынӄэнына наранмыгыт.
Эвыт этэннэвкэ риты, ӄырым ыʼнынмыгыт.
Эргатык етгъи ӈэвъэнйыръын.
Ӄлявыл гитэнин.
Люур ӄлявыл тэнӈэквъи, ынкъам ӈэвъэнйыръэ ивнин: Мынэквэт морыкы!
Ытри эквэтгъэт ӈэнри.
Пыкиргъэт ынкы — эвын ытри ӈирэргэри ваԓьыт гатԓьата.
Ынӄо ӈэвъэнйыръэ ивнин ӄлявыл: Аʼмын-ым, мынувичвэт!
Ии, мачынан мынувичвэт!
эвын ынкы нытваӄэнат ӈирэӄ кэйӈыт.
Пынлёнэн ӄлявыля: Миӈкыри мытритгъэ?
Ӈэвъэнйыръэ ивнин: ынӄэн рэнугнин, эвыт нымлыӄэн — ӄырым нынунин.
Ынӄоры люур ивыркынин ӄлявыл ӈэвъэнйыръэ: Гыт янот ӄъиргъи!
Ивнин ӄлявыля.
Янот гыт!
Ӈэвъэнйыръын иʼргъи — ытръэч киткит иʼннычурмын нанпэлявын.
Ынӄо ӄлявыл иʼргъи — ымыӈ ръэпыт люӈыгтэ нэнтын.
аӈӄы нытваӄэн.
Ынкэтэ иʼргъи ӈэвъэнйыръын — ытръэч кыемырӄэт рымэнинэт.
Ынӄо ӄлявыл иʼргъи — ымыӈ ръэнут люӈынмэтэ рыннин.
Ынӄо ивнин ӈэвъэнйыръэ: Аʼмын како, гыт!
Вытку ынӈин ваԓьэгыт тыԓьугыт!
Ралкогты ӄытгъэт ынкъам ивнин ӈэвъэнйыръэ: Аʼмын-ым, гынан инэлгыгъи!
Вулӄытвигъи — ынӄо йылӄэтгъэт.
Ӈэвъэнйыръэ ӄлявылен иръын иниргиӈу яанэн, ӄлявыля-ым ӈэвъэнйыръин кэркэр иниргиӈу яанэн.
Эчги йылӄэтгъэт, люур ынпыӈэвӄэй, ӈэвъэнйыръин ытля, вакъогъэ.
Ынӄо ынпыӈэвэ пэкул йытонэн ынкъам йылӄыԓьыт йъонэнат.
Ынкы чемгъоӈӈогъэ, нивӄин: Эʼмиӈ рэмкыԓьын, миӈкы йылӄэркын?
Люур ӈээкык эʼлымнин ынкъам левыт чывинин.
Ӄлявыл кыеквъи, ынкъам ынпыӈэвӄэй ынӄо анӈатгъэ.
Люур яраӈы пэгляръогъэ.
Ӄлявыл-ым ынкы имчьэчукэну нъэлгъи, ынӄо ӈытогъэ.
Панэнагты ӄытгъи, ръаврамкэты.
Пыкиргъи.
Ынкы нивын: Аʼмын како, ынӈатал гыт лёӈма нэнтыгыт!
Ынӄо ръэврэмкэ нивын.
Кита яраԓьыт ӄыёпатгынат!
Эргатык ӄлявыл эквэтгъи ярагты.
Аӈӄачыкойпы чыпъынтогъэ, ынӄо пинтыӄэтгъи энмэпы.
Ярак пыкиргъи, эвын ынкы ынин экык энмэч ынпыначгын.
Пыкиргъи ынкъам пынлёнэн.
Эʼмиӈ гымнин ӈэвъэн?
Ивнин ынпыначга.
Гэвъилин!
Энмэн ытлён ръэвнутэԓьыт ныпичыӄинэт.
Ӄол итгъи ейвэлӄэй ръавыԓьэты ӄытгъи.
Лыгэн пыкэрыӈӈоԓьын напэнрычетгъан, наркыпчевыгъан.
Ръавӄлявыля эккэт ивнинэт: Ытлён рырэӄэвъюуркыниткы!
Мачынан ныетын.
Ӄэйӈунынӈэ раӄамэтваӈыркын.
Ынӄор-ым нэтрилгъэн.
Качьараквъэ.
Энмэч-ым вай пыкири ярак.
Лыгэн пыкири — намӈылёгъан: Амгынан ваԓьэгыт?
Иквъи ейвэлӄэй: Ванэван, мури эпэӄэй.
Миӈкы-ым нынымытваторэ?
Иквъи ейвэлӄэй: Ӄлеграчыко нытваморэ.
Нивын: Ӄыӄамэтва!
Иквъи: Ии!
Ӄэмиплыткук нивын: Ӄиԓьуткуги.
Иквъи: Этлы!
Ӄулиԓьыръугъэт: Мынталяйвыгъан!
Наркыпчевын.
Иквъи: Эгэй, миԓьуткугъэк!
Ынӄоры иԓьуткугъи, ынръам нивыпэтӄин.
Мыпаагъак!
Нэмэ нантэрӈыръовын.
Ынӄоры иквъи: Эгэй, миԓьуткугъэк!
Эйъым!
Иԓьуткугъи — ныӄулиԓьыръуӄин.
Люур мэӈӄо етгъи мэмлиӈын.
Гаӄынъома етгьи мэмлиӈын.
Наӄамлым иквъэт: Ӄыпаагэ, кыпаагэ, кыпаагэ!
Ынӄоры нивын: Ӄырагтыгэ!
Тэкичгэ налпынрын.
Аʼмын-ым рагтыгъэ таӈамкытгынтата.
Лыгэн ярак пыкиргъи, ивнин эпэӄэй: Гэӄэвийгым тэкичгэ.
Ӄувиги ынкъам мынӄамэтва!
Ынпыӈэв увэӈӈогъэ.
Увэма нивӄин: Аʼмын, мытраӄамэтвагъа нымэԓьэв!
Ивнин ынпыӈэвэ: Аʼмын-ым, эргатык ӄэквэтги ынкырилы!
Йылӄэтгъэт.
Кыеквъэт — нэмэ эквэтгъи ейвэлӄэй.
Лыгэн энмык ранъаватгъэ, люур эʼйӈэвнин энмэпы: Ӄыетги!
Ӄытгъи энмычормэты.
Иквъи: Ытръэч-ым миӈкыри?
Ивнин энмэпы: Лыгэн ӄилкымъетги ынкъам ӄывэӄэтги!
Илкымъетгъи ынкъам вэӄэтгъи.
Эвын лылепгъи — ытлён йыӄӄайъым ёроӈы!
Нылгэныӄэрыӄэн!
Нивын: Миӈкыри нылӄытигыт?
Иквъи: Ръавыԓьэты.
Нивын: Аʼмын-ым мынылпынрыгыт!
Ивнин ӈэвъэн: Кита ӈан ӄыгтыгын ӈыркиру, ынкы варкын Ӈэвъэнэ ивнин: Ӈэвъэнэ ивнин: Эгэй!
Йыннэн, ратвынэн.
Люур ынӄо йытонэн иръын чьэчугнэлгин, лыгэн нинэтыттуӄин, нивлетӄин.
Вай ӈотӄэн винрэт, лыгэн райпыӈӈоркын — ӄыттуркын!
Иквъи: Эгэй!
Аʼмын-ым эквэтгъи.
Лыгэн ярак пыкиргъи, ивнин ынпыӈэвэ: Мэӈӄо оʼтчой етгъи?
Ивнин: Ӈоонӄо, энмэпы.
Иаʼм-ым?
Ынкы нытвайгым, миӈкыри ӄун гинъэйӈэвигым микынэ энмэпы.
Ынкъам иниквъи.
Вай мыйылгыт винрэт, имчьэчукин нэлгын.
Леӈытэӄ инэтэмъюӈгъи вэчьым.
Ивнин ынпыӈэвэ: Вынэ ванэван, мачынан нэйылгыт.
Качьараквъэ.
Иквъи: Аʼмын, вэлынкыӄун!
Аʼмын-ым ивинигъи эргатык — лыгэн-ым эмчьачокалгыӄай.
Люур ԓьунин умӄы.
Пэнрынэн.
Эʼӈгыпы рэнин.
Тымнэн.
Нивӄин.
Аʼмын, ӄэтэв тынмыгъан.
Аʼмын, вынэ мырагтыгъак!
Рагтыгъэ.
Эʼмэннин умӄы.
Наӄам нэрмэӄин эмчьачокалгыӄай!
Вынэ гумӄуйгым гым, — ынпыӈавэты иквъи.
Ынпыӈэв качьараквъэ.
Иквъи: Аʼмын, како ейвэлӄэй умӄугьи!
Вэлынкыӄун гымнин ивиниԓьын, тэкичгырэтыԓьын!
Нэмэ эргатык ивинигъи.
Ынръам ԓьунин ръэв.
Пиӈкунин торвыентоԓьын йыкыргычыковты.
Тымнэн.
Пыгылӄавычгатгъэ.
Нивӄин.
Вай тынмын ръавычгын!
Рагтыгъэ.
Нэмэ ынпыӈэвэ ивнин: Аʼмын вэлынкыӄунэйгыт, гыт, гымнинэйгыт гичиԓьигыт!
Ынӄоры ӄонпы тайӈатыӈӈогъат.
Ытръэч.
Валвиӈын ганымытвален гэӈэвъэнэ, ынкъам эвыр ырык энараԓьо — рэӄокалгын.
Ӄолетъылё валвиӈын нытипъэйӈэӄин ӈаргын: Миӈкырэ-э-э-э мыриӈэ-э-э-к!
Э-этыӄо-о-о-он айгыпо-о-о-н!
Э-этыӄо-о-о-он райвалявко-о-о!
Э-этыӄо-о-о-о-н рэючгэ-э-н!
Аʼм вынэ йыӄӄэй райвалявкы!
Ӈытогъэ валвиӈын, риӈэгъи райвалявкы.
Ечьаннопыткынык вакъогъэ.
Ӈэнку эвын нотасӄаквыргын нытваӄэн.
Гитэнин ынкачыкогты — эвын ынкы ивтыл нылевылгатӄэн тагныкытгэмӄэн ӈалвыԓьиӈын.
Наӄам ынкы ӄаатагнык каԓьанпыӈавиӈын нэнанвыԓьатӄэн.
Ынӄэн нутэсӄычыку гатвален лыгэмайӈырайӈын.
Рыногыргэпы чиӈкъэтувэнин ынанмыӄычьыӄай ӄэюукэй.
Въигъи ӄэюуӄэй.
Каԓьанпыӈавиӈа йъонэн, иквъи: Ӈотӄэнат ыʼмӈот гэрэӄэ!
Тытлыӈаргыновты ринтысӄивнин.
Валвиӈа пирисӄыченнин ынкъам рырагтаннэн.
Нэмэ ягнагъэ рэӄокалгыӄай: Ако-како, еԓьой, нэмэ мэӈӄо гаӄаанматэгыт?
Нэмъэм аны мэтъаӄытап рэнъэӄэрэвӈын!
тэгмэлгыныгмил мынтын!
Иик, ытлён эченур вэты тэгмэлгымыгмил ӄынтыгын!
Ии, ынан тэгмэлгыныгмил!
Ӈоонко варкын йичьэннуп.
Ынкы рэпкиргъэ, аквыргын ынкы варкын.
Ынӄо рэтлепгъэ, ынкъам ынкы ӈалвыԓьиӈын варкын.
Вэтыӄун ынанмыӄычьыӄай рэгитэӈын ӄэюуӄэй ынкъам ынӄэн гынан рэчиӈкэгнэрэнӈын ӄэюуӄэй, ынан ранмыӈын.
Валемгъэ?
Ии, тывалёмык!
Ээ, ӄэквэтги!
Эквэтгъи рэӄокалгыӄай.
Пыкиргъи йичьэннупык.
Аквыргэпы лылепгъи — аны гэлгигиинрэлин рэӄокалгыӄай!
Ныӄаараԓьоӈӄэн.
Аны ынраӄ таӈынанкытгэмычьын ыʼсӄаӄойӈын чиӈкэгнэрэннин — тымнэн!
Нэмэ йъонэн каԓьанпыӈавийӈа: Ыʼмӈот ӈотӄэнат гэрэӄэ!
Тытлыӈаргыногты ринтысӄивнин.
Риӄукэӄэе гапэнрысӄычатлен, ынӄо тэмтэӈымгонэн.
Тимтигнин лыгэн ынӈин ымыԓьэты.
Рэмтэйпыӈыӈонэн — имтиткук нылвавӄэн.
Аны нурэсӄунӈыԓьэтӄин — эʼквырга нитчыӄин ыʼсӄаӄойӈын.
Ӄынвэр ваӈэйпыгъэ: Ӈаво-о-ол!
Кита вай ӄамынэмтэйпа-а-ат!
Иик, аʼмын эты тытаткынъеркынэгыт, чемэт ынӄэнаӄайына ӄаат нэнанмыткойвыӄэнат!
Кытгынтынтогъэ каԓьанпыӈавийӈын.
Эвын нинэнрыӄин выквэпойгын ынкъам рыпайӈын.
Ынкы эмтэтваԓьын рыннымык кыплынэн рыпайӈа.
Галгэрыннымоллытыръолен рагтыгъэ, ынкы ӄаанмы пэлянэн.
Маравчетыӈӈогъэ нэмэ рэӄокалгыӄай: Иик, ытлён иаʼм ыʼръунтэтыркын?
Аны ванэван мыръунтыгыт!
Ытръэч гынан алымалкэта!
Аʼмын, лыгэнитык-ым ръэӄэрэвъюуркынэт мэтъаӄытаптэ!
Ӄыпаагэ игыр ынӈин итык ынкъам уйӈэ инэнтэтыткуркын!
Ӈытогъэ валвиӈын.
Риӈэгъи лыгэн нотагты.
Ӈоонко вакъогъэ, эвын ынкы яраӄай нытваӄэн.
Люур ӈытоӄаятгъэ лыгакытгэмкыԓьыӄай ӈээккэӄэй, лыгэн ӄун лыгинъувэткыԓьуӄэй, лыгичеритӄыԓьуӄэй ынкъам лыгивыԓьиӈытӄыԓьуӄэй.
Валвиӈа ивнин: И-и-еэ-мэй, ыӈӈатал-ым мэй, миӈкэкинэйгыт нылгэныкытгэмэгыт ӈэвысӄэтигыт?
Кытгынтырасӄэквъэ ӈээккэӄэй ынкъам ивнин ынин акытгэмкэ ытԓьайӈын: Ыммэй, ӈоты ӈотыӈӄэн рэмкыԓьын лыганъяткоԓьатыркын!
Ээ, ӄиквын.
Ӄырэсӄикви!
Ээй, рэмкыԓьоон, ӄырэсӄикви!
Ээй!
Аʼмын, вэлынкыӄунэйгыт!
Рэсӄиквъи валвиӈын.
Аны ярачыкон черитэ гэйыръэтлин, лыгэн ӄун — уу!
Нэмэ моогъэ анъяткоԓьатык валвиӈын: И-и-еэ-мэй, ынӈатал-ым ныкытгэмӄэн ярачыкон!
Вынэ ынпыӈавиӈын нылгиринӈэвыԓьэтӄин.
Лыгэувиԓьэтгъи ынпыӈавиӈын!
Ӄамэтваԓьатгъэ валвиӈын.
Ынӄо рагтыгъэ, эвын орвоор тэӈэмъумыннэ гэтинэӈэнъюулин.
Нэмэ рэӄокалгыӄай: Ко-о-о-лё, колё мэй!
Мэӈӄо, еԓьой, коргытчапэ, галгагновэгыт!
Ээ, нэмъэм рэнъэӄэрэвӈын мэтъаӄытап!
Аны игыр ӄырым, аны гыт нытэӈӄинэӄэйгыт, еԓьоӄаегыт!
лыгакытгэмкыԓьыӄагтэ ралганъяйвыӈынат, ынкъам ынан нэрэнӄэвиквыт.
Э-эй!
Гэкэӈэ эквэтгъи.
Нылгиръилемйыԓьэтӄин.
Пыкиргъи.
Ӈытогъэ нэмэ акытгэмкэӈааккаӄай.
Люур нэмэ кытгэмрэӄокалгыӄай ӄолеԓьыръоӈӈой: УʼУУʼ УУУʼ- Ынӈатал-ым лыгакытгэмкыԓьыӄаегыт!
Кытгынтырасӄэквъэ ӈээккэӄэй, ивнин ытԓьайӈын: Вынэ ӈотыӈӄэн рэмкыԓьын лыгивнэтыԓьэтыркын!
Ӄиквын.
Ӄырэсӄикви!
Э-эй!
Нэмэ лыгэвнатыԓьатыӈой: Ууу!
Ууу!
Ынӈатал-ым чермыярак тырэсӄиквъэк!
Ынӄо лыгэн нытваӄэн ынпыӈэвӄэй.
Рыӄамэтвавнэн лыгикиткинуӄэй.
Плыткугъи ӄамэтвак рэӄокалгыӄай, ынпыӈэвэ ивнин: Таам, ӄэквэтги ярагты!
Эченур ӈотӄэн ынӈэ тыляма энвэнтэткэ ыёргээръын!
Рагтыгъэ рэӄокалгын.
Ярак пыкирык, ивнин риӄукэтэ: Вайвай гэӄэвиԓьэтигым!
Ыёргээръын ӄытрыткугын!
Ӈэвъэн галгэкоргавлен, рыпэт галгэкытгынтыръолен, ынӄо рырыткуйвынин ыёргээръын, рыпынчивнин — эвын ынкы ытръэч тымӈэчарэыʼлиӈын.
Ынӈатал-ым гэгэргыпынчилин, ринтысӄивнин ыёргээръын, ыʼвэӄуч йъонэн: Иаʼм наӄам ыʼръунтэтыркын!
Ытръэч ынкы тымӈэчарэыʼлиӈын!
Ако элымӈэ!
Аʼмын нэнанъымӈычвынавӄэн акытгэмкэ ынпыӈавиӈын!
Ынӄо тампаагъэ рэӄокалгын тэйӈэтгилик.
нӄо нэмэ риӈэгъи валвиӈын.
Ӈоонко ԓьунинэт пипиӄылгыӈээккэӄэйгинив.
Ынръа ӈан ӈэнку нъэлгъи валвиӈын яраӄайык.
Пипиӄылгыӄэгти иквъэт: Э-эпэй, ӈоты рэлӄиӈын гагтыкалеворвынпылен!
Ӄырилӄуги!
Э-эй, аʼмын, вэлынкыӄунэтури!
О-ок, аʼмын, иӈӄун ӈавытлывъёӄагтэ!
Рэлӄоԓьатыӈой валвиӈын ынкы.
Лыгэгтыӄамэтваԓьатгъэ.
Ынӄо нивын пипиӄылгыӈээккэӄэе: Эпэй, аʼмын мынымлюгыт аны!
Ваа?
Вынэ эвыр!
Намлёмгогъан валвиӈын.
Тэӈэмкэвычьэ йылӄэтгъи.
Ынръа ӈан эчги йылӄэтгъи валвиӈын, нъиӈкэлийвыгъэн, ылпыт, вэлӄылти нэкэлийвынэт.
Ынӄо-ым нэныгъевын: Эпэ-эй!
Эпэ-эй!
Ӄыгъекви-и!
Кыеквъи.
Ынӄо нивын: Эвыр тэӈэръирэкивээмык ӄывиилгитэркын!
Э-эй!
Риӈэгъи.
Ӈоонко-ым вээмык виилгитэгъи.
Ӄынвэр эвыр вай ӄолеԓьатыӈой: выркын!
Аʼмын яраӈы мынычвигъэн?
Ии?
Ако, варкын!
Тымӈамынан нывэтгавчетӄэн, ынӈъэм виилвиил чиниткин нэнанвэтгаатӄэн.
Митиӈ аʼмын мивысӄиквъэн!
Ии?
А-ако, оча варкын!
ытгынтырагтыгъэ.
Митээӈ!
Яраӈы мынычвигъэн!
Ӈоонко тыӈэвԓьук!
Вэлер ынӈэ тэӈвытрыӈкэлиӈэв!
Энмэн яраӈы мынычвигъэн!
Яраӈы эӄылпэ нэчвигъэн ынкъам ваамэты нэнԓьэтэтын.
Нэлгын нинэнпылӄэвӄинэт — уйӈэ, ныпгылӄэвӄэнат нэлгыт, вээмэ нэнанлыплятӄэнат.
Ако, уйӈэ!
Эʼнӄу лыӈыркынинэт!
Чотчоттэ.
Уйӈэ!
Эʼнӄу лыӈыркынинэт!
Леӈытэӄ, вынэ чавчываӈав!
Рэтэм рэлкынин.
Ако, ынӄэн аны, вынэ чавчываӈав!
Ымыԓьо эʼнӄу нинэлгыӄинэт!
Мимле нэнанлыплятӄэн.
Ыʼмӈан ръэнут мынэлкын?
Кита-ӄун, ынраӄ элгыквын ӄыгтыгын!
Рэлкынин.
Ынӄэн аны эвын ӄун гивэ чавчываӈав-—элгыквын чымӈаӄымлёԓьаткэн тэгъеӈу лыгнин!
Кита ӄун, ынръа ӄыгтыгын рыпэӈы!
Рэлкынин рыпэӈы — нэмэ эргээтгъи.
Эвын ӄун гивэ рыпэӈы чымӈаӄымчочеркэн тэгъеӈу рэлгыгнин!
Аʼмын-ым, аны вээм нылгэйычгитӄин!
Ваамэты пиӈкугъи, таӈвытрыӈ иргъи, ынръа ӈан ӄочечьыръоӈӈой: Вынэ вай ва-а-ай, мыткувлыткурко-о-о-н!
Яномо-оолё-о-от, евъе-е-ев!
Ӄъатчаткото-о-к!
Аны мытӄаянэлгыпатыԓьаярко-о-он!
Мэй, мээй, янонмооле-о-от!
Муурил ӈоты илгыпръурко-о-он!
Ӈэвъэнэ нинэгитэӄин рылыплятъё вээмэ.
Ӄынвэр таӈавынӄолеԓьыровты ӄулиӄул тылемӄытвитэ итгъи.
Амэчатгъэ этъым вээм умкык.
Ытръэч.
Валвыйӈын нылейвыӄин эмгытъэтэ гамгалымынӄоры.
Ӄынвэр ԓьунин иʼгымкын — эвын ӈыраӄ ӄорат нынуӄинэт.
Валвыйӈын ванлягъэ, ивнинэт: Киткит ӄэналпынрытык!
Ӄутынэ ивнин: Вынэ ӄыетги, мылпынрыгыт!
Эчги эймэквъи-—эʼгычга чит кыплыркынэн.
Риӈэгъи.
Рымагтэты эквэтгъи.
Ынръам ԓьунинэт умӄэт.
Мэмылӄай нынуӄин.
Нэмэ ванлягъэ.
Ивнин умӄэтэ: Вынэ ӄыетги, мылпынрыгыт!
Эчги эймэквъи — чит ӄэплюркынин.
Умӄы иквъи: Мэркычгыргын валвыйӈын!
Мури ныгытъэнмури, чинит нэнанмыморэ!
Рымагтэты эквэтгъи.
Ԓьунинэт оʼравэтԓьат.
Оʼравэтԓьата ганмыленат нымкыӄинэт рыркат.
Нэмэ ванлягъэ.
Ивнин ӄутынэ: Вынэ ӄыетги, мылпынрыгыт!
Нэмэ эймэквъи.
Эчги оʼравэтԓьата кыплыркынэн-— риӈэгъи валвыйӈын.
Рымагтэты нылеӄин валвыйӈын.
Люур ԓьунинэт аʼнэлёԓьымкыт.
Вакъогъэ винвэ.
Нычимгъуӄин, нивӄин.
Ӄэйӈун ванлята итык — наръонтыгым.
Опопы туԓьэтэ митык.
Ромкавъёттэ въэныт туԓьэннинэт.
Амноӈэты эквэтгъи валвыйӈын.
Ынкъам вакъогъэ майӈывыквыткынык.
Ыннэнчьэн рунин.
Люур ыныгночгата тагъэ челгырэӄокалгын.
Ынкъам ытлён гавъаныванлялен.
Нэнъонтыӄэн.
Ӄынвэр чимгъугъи челгыроӄокалгын.
Ыʼмӈан миӈкыри мыпчеӈин?
Наӄам валвыйӈа ръэныт нинэнмыӄинэт.
Ӄынвэр ивнин: Ынӈатал гынинэт ытлыгыт нытэӈӄинэт!
Ии, — нэнататлыӈӄэн валвыйӈа.
Ымы ынээԓьыт нытэӈӄинэт, ымы чакэттыт!
Ии, — валвыйӈа нэнататлыӈӄэн.
Пытӄылым гыт ырык таӈыӈ ваԓьэгыт, ымы ынангытэӈычьэгыт!
Люур ымыԓьо въэныт йыкыргэпы рэрэннинэт.
Челгырэӄоката пирисӄыченнинэт.
Акватэты ивнин челгырэӄоката: Ынӈатал-ым гыт ынанагтэӈкыԓьэгыт гэмгэгынникык!
Ытръэч лымӈыл.
Ынӈин ваԓьын челгырэӄокалгын — ныгыттэӄин ынкъам валвыйӈын ныюрыӄин.
Эйпыгиӈынти ӈыраргарэ гынымытваленат.
Энмэн, Эйпыгиӈын ӈирэӄ ытленъют — ӄол нэрмэӄин, ӄол-ым еп ныппылюӄин.
Ымы пытӄылым Эйпыгиӈ, ынанынпычьын, ӈэрмэӄин чама ныгыттэпӄин.
Ытри гатԓьата ганымытваленат.
Ытлыгын-ым тэленъеп уйӈэ гэнъэтлин: энмэн, аӈӄак гэпылӄэтлин эвэнэма.
Ԓьэленръугъи.
Ӄол итгъэт Эйпыгиӈын ытленъют ивинигъэт аӈӄагты.
Ытри ыяагты ӄытгъэт.
Люур амноӈгыпы кытыйгыръогъэ — аӈӄы чимиръэтгъи.
Кытыйга ынӄэнат оʼравэтԓьат гынонэты рыԓьэтэннинэт.
Эйпыгиӈ нычимгъуӄин.
Аʼмын, леӈытэӄ рочгынотагты иʼргъэт.
йпыгиӈын ытленъют рочгынотак энмык ыʼлыле гатаранленат, миӈкыри ӄун ыныкит рэвытрэнӈыт —наранмыӈынат.
Рочгынотаԓьа чейвыткуԓьэ нэԓьунэт ынӄэнат.
Нанрагтатынат.
Ынаноткынрак пыкиргъэт ныкитэ.
Рэгъэт ярачыкогты — эвын ытръэч ӈирэӄ ынпыӈэвӄэгти ёрочыко нытваӄэнат.
Ынпыӈэвӄэе намӈылёнат: Мэӈӄокэнаторэ?
Ынпычьэ ивнинэт: Вынэ ӈот ыяаԓьыморэ, аӈӄата рыԓьататъёморэ!
Ынпыӈэвӄэе нивынэт: Ытлён вулӄытвик майӈырайӈэпы нарагтынтык!
Вулӄытвик люур ӈирэӄ оʼравэтԓьат етгъэт ынпыӈавӄаграгты.
Нивынэт: Энмэн, йытыйгот нэнтытык эӈэӈыԓьэ!
Ӄытгъэт ярайӈэты, ӈэнри рэсӄиквъэт — эвын нылгинымкыӄин оʼравэтԓьан нывакъотваӄэн.
Ӈэвъэнйыръэ ыӈатал-ым нымэйыӈӄин оӄӄамайӈын йытонэн.
Ӄутынэ ръэвин парытъым йытонэн.
Ынӄо нивынэт: Вайыӈкы уӄӄэмчыку ымыԓьо ӄывакъотык!
Айылгытагнык вакъогъат уӄӄэмэчыку.
Ынӄо ръэвин парытъымыйӈын ырык гаргоча нэнитлитын.
Ынӄэн парытъым нирвыӄин, ӄынур валы гэтчылин.
нивӄин: Ивкэ мэӈӄо Эйпыгиӈ ныетыркын!
ʼмын-ым ярак Эйпыгиӈ нычимгъуӄин.
Ӄынвэр ытԓьагты иквъи: Аʼтав плякылгын ӄытэйкыԓьэтгын нымкъэв, эвыр плыткоё ӄытаӄъатыёркын!
Ӈирэче кивкы, тимтиӈгъи Эйпыгиӈ, гыттэпчимгъуԓьын чама колё нэрмэӄин.
Ынӄо аӈӄагты эквэтгъи, гэлыткынык ӈэлӄиквъи.
Нылеӄин оʼрарочгынотагты гэлыткынык, ытръэч нытипъэйыʼэӄин.
Пыкиргъи гэлыткынык рочгынотак — ӄытгъи ынанмъараӄаеты.
Ынкы пыкиргъи.
Эйпыгиӈын увик колё нъумӄин эмэрмэтэ — мэткиит рэсӄиквъи тытлык.
Никвъэн: Етти?
Ии!
Мэӈӄо?
Вынэ ӈот ытленъют тыръэтгыпынат.
Ынпыӈэвӄэе никвъэн: Ӈутку вэчьым ынӄэнат варкыт.
Ӄол нымэйынӄин, ытлён колё нэрмэӄин,— тымык нылвавӄэн.
Ӄол-ым ныппылюӄин — ӄонпы нинэнрыӄин ӈачгымынга ынпычьэ.
Игыр рай майӈыярайӈык варкыт.
Эйпыгиӈынэ ивнин ӄол ынпыӈэвӄэй: Кита гынин кэркэр мыйпын!
Ынпыӈэвӄэе ивнин: Ев-ев, китаӄун янор тэгымыӈӈэ ӄылеркын чоттагнэпы!
Эргатык нарагтымык!
Ӄэглынангэт, эргатык, еп инъэ, нагтынат.
Эйпыгиӈынэ ынпыӈэвӄэйин ӄол кэркэрӄай йымнэн.
Ӄол ынпыӈэвӄэй ярак пэлятгъэ.
Ӈытогъат.
Эйпыгиӈ каӈэгты нылеӄин, ӄынур ынпыӈэвӄэй.
Ярайӈык пыкэрыӈӈогъат.
Тыляма Эйпыгиӈ ымы въэйылӄэйык нъигнэтӄин, ӄынур ынпыӈэвӄэй.
Тытлеты аймавма навалёмын — эвын рай, нытэргатӄэн ынин ынанӈэнчьан ытленъюӄэй.
Элкылнин Эйпыгиӈынэ тэргыԓьын ӄолейпы.
Эвыр рэгъэт — ванэван ыʼнэлкылын ыргин ынээԓьын Эйпыгиӈ.
Тэрганма ытленъюӄэй нивӄин: Ивкэ мэӈӄо Эйпыгиӈ нъыпинтыӄээркын!
Янор Эйпыгиӈ чимгъугъи.
Ынӄо авэтываӄ иквъи: Вынэ ӈотӄэнайгым!
Авэтываӄ кэркэрӄай рычимиръэвнин кытъыматык Эйпыгиӈынэ, миӈкыри ӄун колё нэрмэӄин!
Пэнрыткогъэ ытлён оʼравэтԓьагты.
Лыгэн ӄутти оʼравэтԓьат нэнанмыӄэнат риттилетык.
Эʼптэ ӄол ынин ынпычьын ытлеӈи пэнрыткогъэ.
Эвын ынкы вагты оʼравэтԓьан тъэттывигъи — ӄытлыги, Эйпыгиӈынэ нинэнинтыткуӄинэт.
Ынӄо ынпыӈавӄаграгты ӄытгъэт ымыԓьо, ымы ынӄэн ӄол ынпыӈэвӄэй.
Эйпыгиӈынэ ивнинэт ытри: Аʼмын, вэлынкыӄунэтури!
Ынан яврэнагты мытрэлейвыркын — тэкичгэ тринэрэтыркын.
Аʼтав мынрагты, ӄынвэр рэлеръугъэ!
Ӈыроргарэ аӈӄагты ӄытгъэт.
Гэлыткынык ӈэлӄиквъэт — тэпъайӈаӈӈогъэ Эйпыгиӈ.
Тэпъайӈама нивӄин: Ёоʼо-ой-гыт!
Ӄы-ы-нлыпля-атытко-о-оркын мо-орыкнота-а-гты!
Еп элеръукэ пыкиргъэт ярак.
ганымытвален аʼткэвма, гэгытъэтлинэт.
Ытръэч ыннэн ынйив нытэӈъэв гатвален, ӄутти ымыԓьо эʼткиӈыт.
Этлы рэӄу элгыкыԓьин ытлывъёӄай.
Ытръэч ынӄэн ыннэн ынйивэ лыги нинэлгыӄин.
Мэмылёк тэкичгэ нзналпынрыӄэн.
Ӄынвэр, ӄол итгъи, ейвэлӄэе ивнин ӈэвмиргыӄэй: Кита ынъевэты авэръэты ӄэнарэргэ, эвыр ынин ивиникин иʼнныпъи ӄыгнатгын.
Ӈэвмиргыӄэе ивнин: Рэӄыркын-ым?
Ейвэлӄэе татлыгнэн: Аʼтав мивинигъэк, эʼтки тыгытъэтыркын.
Ӈэвмиргыӄэе ивнин: Вынэ чамъам рэгынникугъэ, лыгэнитык ратымӈзвы, лымэвыр рэпылӄэты.
Вынэ лыгэн гыт эгытъэткэ итыркын.
Ӈэвмиргыӄэе ивнин: Тэлвъэм ӄивиниги.
Ӈэвмиргыӄэе ӈыркэрчыкойпы йытонэнат арэлгын гатоккама ынкъам иʼнныпъи аграткынгыпы эйминнин, йылнинэт ытлывъёгты.
Ӈыркэргыпы йытонэнат плекыт эвыр памъят, эвыр ӄонагтэ, иръын, къэли, лилит, йылнинэт ытлывъёгты.
Ытлывъёта пынлёнэн: Микын эвиръыт йытойвынат?
Ӈэвмиргыӄэе татлыгнэн: Ӈотӄэнат эвиръыт гымык эккин.
Гымнин экык ганмылен ынйивэ, еп гыт агтока.
Ейвэлӄэе пынлёнэн: Иаʼм ганмылен, рэӄыԓьын ганмылен, микынэ, рэӄынйивэ ганмылен?
Ӈэвмиргыӄэй тэргатэты иквъи: Вынэ ӄырым мытвын, эʼтки аʼткэвма ганмылен, гэнтэвиминӈэтлин.
Ейвэлӄэе гамӈылёлен ымъылёӈэт, ӄынвэр, вулӄытвигъи.
Ытръэч ынпыӈэвӄэй нытэргыръоӄэн, ныкирит гамӈылёлен.
Ӄынвэр, ӈэвмиргыӄэй иквъи: Ытлён опопы мытвыгъан.
Ӈэвмиргыӄэе тывыӈӈонэн: Ынӄэн ганмылен ынйивэ, эʼӄэнйивэ.
Ейвэлӄэе ивнин: Миӈкыри рытэ ганмылен?
Ӈэвмиргыӄэй иквъи: Ӈирэргэри гивинилинэт ынкъам ганмыленат ӈыроӄ умӄэт гымык эккэтэ.
Ынкъам ынйивэ эӄинэ мэмлеты гупынъылилин.
Эчги ытлён ӈыпэԓьын, ынйивэ валята мынгык нэнаркыплыӄэн, нэмэ ныпылӄэтӄин.
Ынӈин рытэ ганмылен.
Еʼвэлӄэй авъеткынка вагъэ.
Ӈытогъэ-—эвын гэргыръоӈӈолен.
Иквъи: Аʼмын мивиник, мэлетгъи.
Ивинигъи, йыӄунтэтгъи.
Люур мэмылӄай ровтыԓьын ԓьунин, тымнэн.
Эʼмэннин, мэткиит нылеӄин, нылвавӄэн.
Ӄынвэр вулӄытвигъи, ынӄо ныкиръугъи.
Пыкиргъи ярак.
Ынпыӈэвӄэй галгэкоргавлен, рыпэт ныпэӄэттатръоӄэн.
Ытлывъёӄай йылӄэтгъи.
Кыеквъи, пынлёнэн ӈэвмиргыӄэй: Ытлён миӈкыри нэрмэвӄинэт?
Ынпыӈэвӄэе татлыгнэн.
Ивнин: Аны ӄун, ныкирит, ыʼлёӈэт нутэк ӄытваркын.
Лыгэн выквыт увикик ӄъэлеквынэт чама мынга ӄынрыркынэт ынкъам эчгэтты ӄыкытгынтатыркын, ынӈэ апаӈъэвӈытока.
Вытку рэкэгытрэты, ынӄоры рэрмэквъэ.
Ейвэлӄэй эквэтгъи нотагты.
Ԓьунинэт ӈирэӄ нымэйыӈӄинэт выквыт.
Увикик эʼлевнинэт, эквэтгъи амкытгынтата.
Итык ынӄэнат рымыркучьэвнинэт.
Майыӈкы ваԓьыт ԓьунинэт, эʼмэтэ рыннинэт.
Рыкытгынтавкы рыпэт выквыт гывасӄычатык кэгытрэтгъи.
Ынӄоры ӄутгъи, иквъи.
Этъым тэрмэвык, ратанӈавӈэн.
Рагтытыляма ԓьунин ныппылюӄин пырӄаӄай.
Иквъи.
Эплеэн тэрмэвык, ӈотӄэн пырӄаӄай мырэнчимиръэвӈын.
Энмэн ымъылёӈэт гэрэнчимиръэвӈылин.
Лывавнэн.
Иквъи.
Эви, еп нырулигым.
Нэмэ эквэтгъи панэнагты.
Ԓьунинэт выквыт нымэйыӈӄинэт, нэмэ эʼмэннинэт.
Янор мэрынрэӄэй, ынӄоры рыкытгынтавнэнат.
Рыпэт выквык ирык уйӈэ рытчынинэт, аʼматъёт выквыт риттилетык кунинэт.
Рыпэт гайыӄыргалялен, гэлгийыӄунтэтлин.
Ынӄоры иквъи.
Этъым, мэчынкы тынъэлык.
Пэнин пырӄаӄай йъонэн.
Нэмэ лывавнэн рычимэвык.
Нэмэ пэлӄынтэтгъи.
Ынръа упчитэ нъэлгъи, нымэйыӈӄинэт ӈирэӄ выквыт ӈалгыл нинупӄинэт, ӄэйвэ мэткиит.
Ӄынвэр, рымыркочьавыӈӈонэнат.
Пэнин йъонэн пырӄаӄай.
Ԓьунин, иквъи.
Ӄэйӈун, чамъам.
Пыкэрыӈӈок, кытгынтыпэнрынэн, пыкиринэӈу упынъылинин.
Люур нутэсӄыпынмэтэ рыпэӄэттавнэн, люур ӈытогъэ кэйӈын ганӈэнайпылен, ӄытлыги, кэйӈин яраӈы.
Кэйӈэ чит пэнрынэн, ӄлявыля кыплынэн левтык.
Люур тымнэн.
Вэлёйпы эйминнин, эмтэйпынэн, рырагтаннэн.
рыннин.
Иквъи: Кита мыӄамэтвак.
Ынпыӈэвӄэе ивнин: Вынэ нэмэ гиткэлинэт тэкичгыт.
Пынлёнэн: Микынэ?
Татлыгнэн.
Пэнинэтэ.
Киткит ӄамэтвагъэ, ынӄо ивинигъи.
Амӄынъычо нымэмылёӄэн, нунъэлюӄин.
Гэмгэгынник нэнанмыӄэн.
Элеръугъи.
Ынръам тъытвыӈгъи.
Ынръам ыʼтвыԓьэтык нырыркоԓьатӄэн.
Ытръэч тэӈычьын ынйив тэкичгэ нэналпынрыӄэн.
Нэмэ ӄол итгъи ыʼтвыткугъи, йыӄунтэтгъи.
Ыныкит яалегты лылепгъи, галгэёоʼръолен.
Лыгэн нылеӄин.
Пыкиргъи ёоʼйӈын.
Рылыпляннэн гынонэты, ӄынвэр нутэт эвытрыкэ нъэлгъэт.
Люур ӄол нутэнут вытрэтгъи.
Ӄытлыги, илир гынункин.
Вулӄытвик рыноманнэн илирык.
Ӈыпэнэӈу тараӈгъэ.
Йылӄэтгъи.
Кыевык, чейвыткугъи, уйӈэ вагъэ эгынниккэ.
Эргатык ынръам ӄачакэнагты.
Люур ԓьунин, йынрыгэӈкы нывакъотваӄэн ӈэвысӄэт.
Йъонэн, ивнин: Нырэӄигыт?
Ӈэвысӄэтэ татлыгнэн: Ытлён гым ӈутри гэетигым эмъэликъэнӄэтэ.
Мурык ӄол ӄлявыл варкын, ытлён нытэрмэчьыӈӄин.
Ынӄэйына эʼликэтык эʼнӄэтэ ӈутри тыетык.
Пынлёнэн.
Гынин ытлыгыт варкыт?
Татлыгнэн: Гымнин ытлыгыт ынкъам ынээԓьыт, ытленъют варкыт.
Ӈэвысӄэтэ ивнин.
Гыт-ым миӈкэкыԓьигыт?
Татлыгнэн: Вынэ гым ёоʼта ӈутрилы гинэрэтлин.
Гымнин ытръэч ынпыӈэвӄэй варкын.
Ӈэвысӄэтэ ивнин: Опопы гым гынан ӄэнаматагэ.
Вэтгыры вагъэ.
Ӈэвысӄэтэ ивнин: Ӈутку варкыт тэкичгыт, мыныгтынат.
Нагтынат.
Ынӄоры ыʼтвырагты ӄытгъэт, пыкиргъэт.
Ынӄоры ӄонпы гаёоʼръолен.
Нымкыче киквъэт.
Ӄэтэв мыгтэкичгыԓьыт.
Мэлетык эквэтгъэт.
Тыляма ӈэвысӄэт нанӄатгъэ.
Еп нутэнут эвытрэткэ, ӈэвысӄэт кмиӈэтгъи.
Ӈинӄэйӄэй йытонэн.
Алватэӈатыӈок, пыкиргъэт ярак.
Рагтыгъат.
Эвын ынпыӈэвӄэй гэӄупӄэтлин.
Рыпэт коргава гомръоԓьатлен.
Ынӄоры ԓьэленръугъи.
Нивиниӄин.
Мэмыл нэнанмыткоӄэн нымкъэв.
Ейвэлӄэй ынкъам эрмэчьын-рочгыԓьын С. Эрмэчьын гатвален рочыӈӄач.
Ӈотэн рочгыӈкэн ейвэлӄэй нынымытваӄэн ӄлеграк.
Ытлён ынин гатвален ытръэч ыннэн тэӈынйив, ӄутти гатваленат эʼӄэнйивыт.
Ейвэлӄэй гатвален ӈотэнӄач.
Эрмэчьын гатвален рочыӈӄач.
Ӈотэн рочгыӈкэн ейвэлӄэй нынымытваӄэн ӄлеграк.
Ытлён ынин гатвален ытръэч ыннэн тэӈынйив, ӄутти гатваленат эʼӄэнйивыт.
Ейвэлӄэй ӄонпы ныгытъэтӄин, уйӈэ этэкичгыкэ ӄонпы.
Ытръэч ынъевэты ӄамэтвасӄэвыԓьын—нытачайвэвыӄэн.
Ейвэлӄэй ӄонпы нытэргатӄэн гытъэ.
Ытръэч эмӄынвулӄытвик нытипъэйӈэӄин.
Ӄынвэр ӄуливулӄытвик нэмэ нытипъэйӈэӄин.
Авынтэпъайӈагты ӄлегран выргыргыръугъи.
Пэнин нытипъэйӈэӄин.
Ӄынвэр ейвэлӄэй йылӄэтгъи.
Эргатык кыеквъи инъэ.
Ӈытогъэ — эвын ӄырымэн ынин нутэнут, ӄытлыги, рочгынотак гэнъэтлин.
Нычимгъуӄин, нивӄин: Како-како!
Аʼмын, миӈкыри титык?
Люур, ӄээӄын вак, рай, ӄаврыткын валёмнэн — эмчимгъутэ нивӄин.
Вэчьым кэлы!
Люур ӄлеграк тытлепы ӄулиԓьэтгъи, иквъи: Како-како!
Ръэнут гэетлин?
Ейвэлӄэй чеӈыттэтгъи.
Ӄытлыги рочгыкэн эрмэчьын.
Эрмэчьэ ивнин: Вэлчиин етгъи — опопы ӄэнапэнры!
Этъым тайкавынвы ӈанӄо етгъи?
Ейвэлӄэй лыгэн авъеткынка нытваӄзн, миӈкыри ӄун гэчеӈыттэтлин.
Нэмэ ивнин эрмэчьэ: Ӄэйвэ валёмыркын?
Ӄэнапэнры, ӄэнапэнры!
Ейвэлӄэй иквъи, нымэԓьэвӄэй ивнин: Э-эй!
Вынэ мыпэнрыгыт!
Эрмэчьын нъатчаӄэн ӈаргын.
Ейвэлӄэе ытлыгин ӄонагтэ йымнэнат, еп ягталмакэн.
Эвын нымэйыӈӄинэт аръаля!
Ейвэлӄэй иквъи.
Опопы мычвиткунэт ӄонагтэ!
Ейвэлӄэе ӄонагтэ чывининэт.
Нэмэ эрмэчьын ӄулиԓьэтгъи: Эӄылпэ ӄэнапэнры!
Ев-ев!
Ӄъатчаркын, ролмачы!
Эрмэчьын иквъи: Како-како!
Рыпэт ынӈин инивыркын!
Люур эрмэчьын нэмэ ӄулиԓьэтгъи: Эӄылпэ ӄэнапэнры!
Ӄынвэр, ейвэлӄэй ӈытогъэ ынкъам ивнин ейвэлӄэе: Ытлён тыпэнрыркынэгыт, ӄъатчаркын!
Эрмэчьэ ивнин: Аʼмын, лыгэнитык иаʼм гэетигыт?
Мытив нымэйӈигыт, лыгэнитык транмыгыт!
Ейвеэлӄэе ивнин: Ытлён тыпэнрыгыт!
Ейвэлӄэе лыгэн пиринин эрмэчьын!
Эрмэчьин мынгылгын рылыпъэннин тиӈусӄычетык.
Ынӄо-ым ивнин: Лымӈэ мыпэнрыгыт?
Люур эрмэчьын иквъи: Вынэ ратанӈавӈэн!
Ынкъам ивнин: Энмэч гымнан гыныкагты ымыԓьо ӈэвъэнти трэйылгыт!
Ейвэлӄэе ивнин: Тъэр-ым гынин ӈэвъэнти?
Этъым нымкыӄинэт?
Эрмэчьэ ивнин: Гымнин ӈирэӄ ӈэвъэнти — ынӈатал нытэӈӄинэт!
Ынкъам эрмэчьэ гэйытлинэт, ымыԓьо ӈирэӄ.
С. Нынымытваӄэнат йичьэмрэт мытлыӈэн ынкъам ыннанмытлыӈӄав ныппылюӄин ӈинӄэйӄэй — ынӄэн ыргин ытленъюӄэй, ынкъам ытръэч тылвыннэн чакыгэт, ынкъам ытлыгын эвыр-ым ынӄэнын ӈэвъэн,— ромакавкы, ӄонъачгынкэнаргарэ.
Энмэн, ынӄэн ынръам пычӄончакыгэт нылгэранынтыёԓьавӈэвыӄэн ӄоленымэты, ынраӄ чакыгэт нылгъэнӄэтӄин.
Тэнлымынкыри нырэйылӈыӄин чакыгэт ынӄэн ытлыгэ эвыр ынӄэн йичьэмрэтэ, иӈӄун ӄол йичьэмиттумгын амранӈавтыӈанӈа.
Наӄам ытԓьаӄай ынӄэныргэн вэнъым нылгилиӈвиттэтӄин ынӄэн ӈааккаӄаеты.
Аны ынӄэн тэӈытръэч чакыгэт тэнлымынкыри нынлейвивыӄин гамганымэты, тэӈвэнлыги нылгъэнӄэтӄин йылык ӈэвылпууръу эмрэлгыӈэ.
Ынраӄ каԓьагты нэтчын рэйылӈык, итык-ым натаӈылвавын йылык оʼравэтԓьагты.
Аны ӈан ынръа ӈэнри нэтчын рэйылӈык!
Лыгэн ӄун пычытръэч чакыгэт нылгинтэвиминӈэтӄин.
Нэмэ каԓьагты йылык натаӈылвавын.
Ӄынвэр, лыгэн авэтываӄ наркыпчевыӈӈон.
Нивӄинэт: Тэнлымынкыри мытрэйылӈыгыт, эʼквырга мыттаӈылваквыт!
Опопы ынраӄ лыгэн ивинитумгу мынытчыгыт, миӈкыри йылык мыттэгмэтэквыт!
Ынраӄ ӄол ыʼръэ аӈӄагты ӄытгъи, лыгэн-ым ыяагты.
Ынӄо пыкиргъи ярак, ивнинэт: Ынӈатал-ым ӈоонэнӄаткэн мыгрыркаԓьын!
Аа?
Ако вынэ мынылӄынмык эӄылпэ!
Элкыгьэт.
Ымы ынӄэныргэн чакыгэт нэйӈэгъэн ынкъам эквэтгъэт ыʼтвэ.
Ӄытлыги, ынӄэн гараттален ыʼръэ.
Ӄытлыги гэнмарэтлен, миӈкы варкын майӈэнмээм.
Ӄытлыги-ым, ынӄэн ытлён ытлыгычга гивлин винвэ ытԓьак: Ӄэнмарэргэ, пытляӄ ӄараттагэ.
Ок, како, вынэ нылеӄинэт ӈаанӄэн, лыгэн ӄооӈ, миӈкыри — нылгэчемгъотваӄэн чакыгэт.
Люур вай вытратычгатгъэ нылгинымэйыӈӄин энмычгын, ваамгыпы ыпыԓьычгын ынкъам аӈӄагты ваԓьын.
Чымче аӈӄак ваԓьын энмээм.
Ынӄэнат ыʼтвыԓьыт пыкитчыӄиквъэт энмиӈэты, ынкы-ым ыʼтвэрмэчьу нитӄин ыргин ытлыгын.
Пыкиргъэт энмиӈык, энмыӄычвэнтатгыргэпы тыттэтгъэт.
Эчги тыттэтгъэт, ӄол омкэты тыӈивынин гьалыгатгама — ӈэнку упынпыт тэйкивынинэт.
Ынӄоры пыкиргъи уптылӄивыԓьын.
Ынръа ӈан моогъат упынпэтыԓьэтык эвлетэлы оʼра энмыӈӄачагты.
Нычимгъуӄин ӄонпы ӈэвысӄэт, нивӄин.
Ээт, нэнрэӄэвыркынигым?
Эчги упынпэтыплыткугъэт, ынръа ӈан нэпиричитгъэн ынкы энмысӄык ӈэвысӄэт.
Мынгыт нэкылтынэт оʼраӄаптэгты ынкъам нилгэтгъэн гыткайпы, пэпэкгыпы.
Ынӄо нэнилгиӄэвын эʼнныӄалетлы оппаӈкэнмэпы ынкъам опынпэты нэквутчиргъэн нъомрыӄэнайӈын рыркаӈэлгиӈын.
Ынӄо напэлягъан ынкы таӈавынтэргыԓьатэты.
Ынкъам ытри пыкэрычгатгъат ярак.
ны ынӄэн ӈэвысӄэт нытэргыԓьатӄэн эʼнныӄалетлы.
ны ынӄэн пынлёнэнат ытԓьата эккэт, ивнинэт: Эʼми чакыгэт?
Миӈкы пэляткы?
Ытри нивӄинэт: Ӈоонко-ым ӈан мытпэлягъан, аӈӄачормык.
Ныюӈэквыркыӄин.
Э-эй, — лымаляквъэ ытля.
Ӄынвэр вулӄытвигъи — еп эпкиркэ наӄам.
Ымволӄытвэӈэт нытэргатӄэн ытля, нивӄин.
Миӈкы напэлягъан рытармачьыӈавъё пычӄунӈээкык?
Вулӄытвик ымыԓьо йылӄатчагъат эʼӄэйичьэмиттумгыгинив.
Ытԓьа-ым панэна йылӄэтык нылвавӄэн.
Ӄынвэр ӈытогъэ ынӄэн ӈинӄэйӄэйык рээн.
Гатԓьата ӈытогъат ынкъам эквэтгъэт лыгэн аӈӄачормыеквэ ныкитэ.
Нылеӄинэт ӈаанӄэн лыгэн рымагтэты.
Ытля ымтыляӈэт нытэргатӄэн, эккэӄэе нэнамӈылёӄэн: ӈытогъэ ынӄэн ӈинӄэйӄэйык рээн.
Гатԓьата ӈытогъат ынкъам эквэтгъэт лыгэн аӈӄачормыеквэ ныкитэ.
Нылеӄинэт ӈаанӄэн лыгэн рымагтэты.
Ытля ымтыляӈэт нытэргатӄэн, эккэӄэе нэнамӈылёӄэн: Ыммэмэй, иаʼм тэргатыркын?
Чакэӄай мынылӄырирыркын, миӈкъым варкын.
Ӄооӈ, миӈкы напэлягъан.
лыгэн мачьоравэтԓьан рыркы ӄынур.
Люур вай: Ыммэмэй, ынӈэ атэргатка ӄитыркын!
Вай энмэч гым рыркано гэнъэлигым.
Энмэч ӄырагтытык.
Эʼтки нэнтэвиминӈэтгым йичьэмрэтэ — гаймэйгым энмык эʼнныӄалетлы.
Таам, энмэч ӄырагтытык ынкъам ӄиквыткы — ӈоты ытлён ӈотыӈкы нылгинымкыӄин рыркы ровтытваркын.
Эквэтгъэт гэккэӄэе.
Пыкиргъэт ярак — ивнинэт ытԓьата: Ынӈатал-ым ӈотыӈкы нылгинымкыӄин рыркы ровтытваркын!
А-а?
Ако элымӈэ!
Вынэ эӄылпэ мынылӄынмык!
Эквэтгъэт ынӄзнат нэмэ ымыԓьоргарэ.
Ако, како вынэ нылгигиинрэтӄинэт ынӄэнат, рыркамкын начамэттанат.
Люур вай ӄол ӈаврыркаӄай гэлгэлгыпы пылӄэтгъи.
Нычамэттаӄэнат ыʼтвыткынык.
Люур вай гынмылкин, ӄытлыги, ӈаврыркаӄай, пылӄыԓьын, авэтываӄ ыʼтвык ӄалгэйпыгъэ ынкъам оʼрарымагтэты ыʼтвык ӄалгэрмагтыгъэ, ынкы-ым ыʼтвъэт тэӈынъимпэннин —оʼравэтԓьат мимлычыку въиткугъэт.
Ӄытлыги, ынӄэн оʼравэтԓьан, ыргин чакыгэт, рыркано гэнъэтлин.
Ынӄо гатԓьата нымытваӈӈогъат ӈан мъэӈинӄэйӄэй.
Ӄынвэр ӈан ӈинӄэйӄэй мэйӈэтгъи, энмэч нотайпы ляйвыӈӈой.
Энмэч ӄынвэр мылытвэй — ылвэт тымыӈӈонэнат.
Ӄынвэр, энмэч лыгэмчытвэй, ытля нымэԓьэв рытайӈатыӈӈонэн.
Ынӄэнат-ым инэнтэвиминӈэтыԓьыт энмэч тымнэнат чакэтта.
Ытлён-ым ӄэлюӄ лёӈрагта итгъи, миӈкыри ӄун чеӈэт рыркано гэнъэтлин.
Ытри гэккэӄэе тэгнымэԓьэв нымытваӈӈогъат.
Нынымытваӄэнат гачакэтта.
Наӄам тэӈуйӈэ этэкичгыкэ.
Эмӄынвулӄытвик нытуԓьыгилиӄинэт гамгарагты, нытъулетӄинэт.
Эргатык нынтоӄэнат —уйӈэ тэкичгыт.
Нивӄинэт.
Микынэ тэкичгыт гэнулинэт?
Эмынӈин ӈан ваӈэтгъат.
Ӄол нзнтыгьэн нэквутгъэн тытлык ыʼттъын.
Нэмэ ынӄэн туԓьылӄиквъэт.
Тэгрэтгъэт ӈайгыпы, эвыр тытлык пыкиргъи ӄол.
Аны ыʼттъиӈын гатавтавръолен.
Ӈэвъэнйыръын ӈытогъэ.
Чит авэтываӄ йъонаӈо кыпчевыркынэн.
Ивнин ынпыначга: Ынӈэ вынэ!
Эʼптэ моргынан мынылгыгъэн мигчирэтыԓьу!
Рырагтаннэн ӈинӄэй.
Ӈээккэӄэй ӈоонко пэлянэн, ынкъам ынкы вама нытэргатӄэн.
Ивнин ынныначга: Вынэ ӄыгтыгын, эʼптэ ынӄэн мигчитԓьылӄыл!
Вынэ ӄыгтыгын, эʼптэ ынӄэн мигчитԓьылӄыл!
Йыннэн ӈээккэӄэй- Нанӄамэтвавынат.
Плытук, ивнинэт ынпыначга: Аʼмын, иаʼм тури нытуԓьэттури?
Иквъи ынпычьын: Эʼтки мури уйӈэ атԓьака.
Мургин ытля гэвъилин, мури гапэлянморэ.
Ивнин ынпыначга ӈинӄэй: Аʼмын-ым ӄилюԓьэтги!
Ӈоонко варкын гымнин илюԓьэткин выквыт, ынӄэнат ӄыяагынат.
Митъэлыги кылвынвыт ынкы варкыт.
Аʼмын-ым, эквэтгъи кылвынвэты ӈинӄэй.
Ԓьунин кылвынвын.
Аны тумгэӄэй гилюԓьэтлин!
Ымъылёӈэт гилюԓьэтлин!
Эвыр ӈан вулӄытвигъи, вытку рагтыгъэ.
Ивнин ынпыначга: Эргатык лымӈэ ӄилюԓьэтысӄикви!
Иквъи ӈинӄэй: Ии!
Нэмэ эргатык ӄытгъи панэнагты.
Нэмэ илюԓьэтгъи — айвэкэнак мыркоӈ рилгиннинэт выквыт.
Нэмэ рагтыгъэ.
Ӈинӄэе ынпыначгын ивнин: Ытлён айвэкэнат выквыт мыркоӈ нъэлгъзт!
Ивнин ынпыначга: Э-эк, ытлён эрмэвыркын!
Ӈинӄэй качьараквъэ, иквъи: Вынъэм йыӄӄэй вэнъымыргынан!
вытку рэнайъогъа гынан гым, - ивнин ынпыначга ӈинӄэй.
Ӈинӄэе йъонэн выквылгын.
Тэнитчыгнин — люӈнитлитэ рыннин.
Ивнин ынпыначга: Э-эк, эв аʼмын еп энайъока инэнтыркын гынан!
Нэмэ эквэтгъи нотагты.
Нэмэ ынкы элёԓьатыӈогьэ — айгоонкэнак армаӈ нъэлгъи.
Ынӄэн выквылгын нэмэ йъонэн.
Рилгиннин.
Ивнин ынпыначга: Ытлён энайъогъэ.
Э-эк, вынэ лымӈэ ӄилюԓьэтги!
Вытку гымнин рэлгэтъё райъоӈын, вытку рэнайъогъа.
Ӈинӄэе ивнин: Эʼмъим ынӄэн?
Ынпыначга ивнин: Вайыӈӄэн.
Рыԓьуӈэннин майыӈкы ваԓьын выквылгын.
Нэмэ эквэтгъи ӈинӄэй элёԓьынвэты.
Аны нэмэ гилюԓьэтлин!
Нэмэ вулӄытвик рагтыгъэ.
Йъонэн выквылгын — нэмэ ритлитык лывавнэн.
Ынпыначга ивнин ӈинӄэй: Вынэ ей энайъока инэнтыркын!
Нэмэ элёԓьынвэты эквэтгъи ӈинӄэй.
Аны нэмэ гилюԓьэтлин!
Нэмэ вулӄытвик рагтыгъэ.
Йъонэн выквылгын-— риллиннин выквылгын.
Ынръам ынпыначга ивнин: Аʼмын еп энайъока инэнтыркын!
Ӄинъытвиги ынръам!
Аны тумгэӄэй еп инъэ нэквэтӄин, вытку вулӄытвик ныетӄин.
Иквъи ӈинӄэй: Вынэ мэчынкы тинъытвик?
Ынпыначга ивнин: Вынэ вытку галгат риӈэмйыԓьыт ракытвалыӈӈоӈын ат!
Аны нэмэ тумгэӄэй гэквэтлин!
Аны гэринъытвиӈлин!
Ӄынвэр, ымы галгат кытвылыӈӈонэнат.
Ивнин ӈинӄэе: Эты вэнъым тинъытвигъэк!
Вынэ вытку галгат риӈэмйыԓьыт ракытвылыӈ ӈонынат!
Нэмэ ӄытгъи элёԓьынвэты, аны нэмэ гилюԓьэтлин!
Нэмэ вытку вулӄытвик рагтыгъэ.
Ынръам выялвыял гэрэркылеԓьэнӈылин — кылек нэналвавӄэн.
Ӈинӄэй иквъи: Аʼмын како, вытку титэ тринъытвигъэ?
Рагтыгъэ-ым, иквъи ынпыначгэты: Аʼмын епэчгин аркыляӈӈока выялвыял!
Ынпыначга ивнин: Вынэ ӄээӄын ӄинъытвиги!
Нэмэ эквэтгъи элёԓьынвэты.
Аны нэмэ гилюԓьэтлин ынкы.
Нэмэ, вытку вулӄытвик рагтыгъэ.
Аны нэмэ гарайъонлен выялвыял.
Ӄынвэр эвын йъонэн.
Ынпыначгын ивнин: Вынэ мэчынкы тинъытвик?
Вынэ вытку гырголята рапэӈкоӈӈо, вытку ынкы триквъэ.
Аʼмын колё инъытвигъи!
Нэмэ эквэтгъи энъытвэнвэты.
Аны нэмэ гилюԓьэтлин.
Ӄынвэр гырголяйпы пэӈкоӈӈогъэ.
Ивнин ынпыначгын: Этъым, вэнъым тинъытвик?
Ынпыначга ивнин: Вынэ вытку гырголята оттыткыната раляйвыӈӈо!
Нэмэ эквэтгъи энъытвэнвэты.
Аны нэмэ тъаръылё гэринъытвинлин.
Рагтыгъэ — ивнин ынпыначгын: Вынэ мэчынкы тинъытвик!
Ынпыначга ивнин: гымнин экык!
Аны нэмэ эквэтгъи.
Янор нинэнилюӄинэт вытвыттэ, ынӄоры энилюкэ рытчынинэт.
Рагтыгъэ — иквъи: Аны мэчынкы тынъэлык!
Ынпыначга ивнин: Вынэ вытку въайыткыната раляйвыӈӈо, триквыт.
Эк аʼмын, вэнъым!
Аны нэмэ гэквэтлин энъытвэнвэты.
Аны тумгэӄэй гэринъытвинлин!
Янор нинэнилюӄинэт, ынӄоръым энилюкэ рытчынинэт.
Рагтыгъэ-ым — иквъи: Этъым, вэнъым тымлытвэк?
Ынпыначга ивнин: Аʼмын ынӈатал инъытвигъи гыт!
Э-эк, аʼмын ӄыпаагэ ринъытвиӈкы!
Э-эй, ынръам тынӈивыркынигыт ӈавтыӈынвы ыяагты, мэвын миӈкыри ритгъэ ӈэнку.
Эквэтгъи ӈоонрэ ыяагты.
Авынтыляма люур ӄэгтилмыӄэгти ԓьунинэт.
Еп тыляма ӄэгтилмыӄэгти ааӈкатръогъат.
Ивнинэт ӄлявыля: Тынмыркынэтык!
Тилмэ никвъэн: Ытля етык, мытривӈын.
Эʼтки, мэӈин мытԓьугъэн, ӄымэк нанмымык!
Ивнинэт ӄлявыля: Аʼмын мачынан!
Рымагтэты эквэтгъи.
Эвыр кытчыгъёлгык рымагты нългъи, люур тилмытил етгъи аӈӄайпы.
Эвын рыркайӈын нинэнрыӄин.
Ӄлявыл чит атчыркын, иквъи ынӄо: Аʼмын, мачынан рэнанмыгъа.
Тилмытил пыкиргъи чиниткин ярак.
Ӄытлыги, нивын: Микынэ ӄымэк нанмымык!
Люур галгъаӄайпылен — риӈэгъи.
Авэтываӄ пэнрынэн оʼравэтԓьан.
Оʼравэтԓьата аʼтчанэн ынкы.
Тилмэ ваараленэн — оʼравэтԓьан-ым пиӈкугъи гырголягты, рилык инэнрэтгъи.
Аны ынкы ӄонпы гинэнрэтлин.
Ӄынвэр эвыр йъанкэты ныпкитчыӄивӄин, вытку нинэтрилӄин.
Нэмэ ныпэнрыткоӄэн оʼравэтԓьагты, нэмэ нинэнрэтӄин.
Эмынӈин рытэ, ӄынвэр эквэтгъи ярагты тилмытил.
Рымагтэты эквэтгъи оʼравэтԓьан.
Ынръам ӈоонӄо нылгитиркывытрэтӄин.
Люур тиркытир эйпыткугъи.
Нивӄин.
Вэчьым йъыйыӄ эйпыткугъи ӈутку.
Аплёратвака люур ининигъи.
Нэмэ ӄол тэлмиӈын нылгийъэчычеӄин.
Ӄытлыги, этъым, пэнрыткоԓьын.
Оʼравэтԓьата нэмэ пиӈкунин гырголягты, нэмэ инэнрэтгъи рилык.
Лыгэн нэмэ наратыӈӈоӄэн эвтылягты, нинэтрилӄин ынкъам ынанчиӄай йъэнкы нирӄин.
Эмынӈин рытык, ӄынвэр нэмэ пэлятгъэ.
Тилмытил эквэтгъи гырголягты, ӄлявыл рымагтэты эквэтгъи.
Лыгэн ӄээӄын тылегъи, люур ԓьунин нымным.
Эӄылпэ пыкитчыӄиквъи ынанъяалеӈӄачагты ярагты.
Ягынпэгчаквъэ — нэрымъэйӈэн.
Нивын: Микигыт?
Тывнэн нынны.
Нивын: Миӈкэкыԓьигыт?
Тывнэн нымным.
Нивын: Вынэ ӄырэги!
Ытръэч вынэ эмъыԓьинэйгым!
Вынэ ынӈин!
Иквъи: Вынэ эʼтки ыʼԓьыле, вынэ тритӄыеквъэ ыʼԓьылти тылгык!
Ивнинэт тумгыт ралкойпы: Вынэ ӄытивысӄиквын!
Нэтивысӄивын.
Лыгэн нэтивыплыткун — рылгъэ ралкогты.
Аны намӈылёйвыгъан: Нырэӄигыт?
Вынэ раӈавтыӈысӄэвыԓьэгым!
Ивнинэт чакэттыт ытлыгэ: Вынэ вай!
Ӈэвысӄэтти иквъэт: Ӈэвысӄэтти иквъэт: Гым-ым итык ӄырым!
Эʼтки нырулӄин!
Ымыԓьо ивръугъэт: Ымы гым ӄыр ым!
Эвыр ныруԓьэв тритгъэ, миӈкы варкын ӈэлвыл?
Кита мыӄаагынрэтысӄэвык!
Нивын: Ытръэч-ым чамъам!
Иквъи: Вынэ гаймаӈэн, трэлӄытгъэ!
Нивын: Эвыр мэчынкы, ӄылӄытги ӈалвыԓьэты!
Эквэтгъи.
Пыкири ӈэлвылекы, эвын гэлгиӄупӄэтлин ӈэлвыл.
Аны тумгэӄэй гинэнэвиивлин лымынӄоры!
Лыгэн рагтыгъэ, эвын ӈэлвыл гэлгэчьэтлин.
Ымыԓьо ынкэкин нивӄинэт: Аʼмын, миӈкыри нинэнтыӄинэт ӈэлвыԓьыт?
Элеръук ивнинэт ынпыначга: Аʼмын-ым, ӄырагтытык!
Акватыӈок янор плякылгын нэтэйкыԓьэтын ынкъам таӄъаԓьатгъат.
Ынӄоры эквэтгъэт.
Нэмэ тылянвык нэԓьунэт тилмыӄэгты.
Айгоонкэнак майыӈкы гэнъэтлинэт.
Эвын ынкы тэлмиӈын нытваӄэн.
Еп ыяа пэнрыткогъэ тэлмиӈын.
Оʼравэтԓьак ӄача нытваӄэн онмычыко ӄанъявыйӈын.
Наӄам ынкы ӄача оттиӈын нотасӄычыкойпы ваԓьиӈын.
Ынкыри рэгъэт.
Лыгэн рай нинэнӄээръувӄин рычыпъыткувкы мыӄыянвыт уттыт.
Майӈоттиӈык инэнрэтгъи тэлмиӈын — тыгинрык нэналвавӄэн.
Ынкы ваԓьын нанмыгъан.
Ӄэйтилмыт ымы нанмынат.
Ярак пыкирык, ынпыначгын гакачьаравлен.
Ганымытваленат ытлыгын, ытля ынкъам ыргин экык.
Эккин нынны энмэн Вытрытва.
Иаʼм нынну гитлин вытрытвагыргын?
Эплеэн-ым мынпалёмтэл рымагтэты.
Ынӄэнат лыгэӈъочо ганымытваленат.
Лыгэн ӄун тэӈуйӈэ гатвален ыргин тэйӈэт.
Наӄам вынэ ыргин экык лыгэн таӈӄонпы кынмэчыку нывытрытваӄэн.
Ӄынвэр, ӄулиникэк ытлыгыӄэе ивнин: Лыгэн таӈӄонпы ытръэч кынмэчыку вытрытваԓьатыркын!
Ынӈэ мытгытъытэвиминӈыркын.
Вынэ вачаӄ таӈванэван ымы ночнэнат ытлыгыт.
Наӄам ымы ытлыгыӄэй гэмэчпэлӄэтлин эвыр ымы ытля.
Ӄынвэр ынӈин ытлыгын тайӈатгэлеӈӈогъэ.
Милютэт нэнанмыӄэнат эвыр рэвымрэвӄэгти, тиӈурэ нэнанмыӄэнат.
Ынкъам ытлыгэ экык нинэнтэйӈэтӄин.
Аны таӈӄонпы нинъэйӈэԓьэтӄин ытлыгэ экык: Лыгэн ытръэч таӈӄонпы вытрытваԓьатыркын кынмэчыку, наӄам авнатайӈатрэрка!
Вынэ таӈванэван вэнлыги ночнэн.
Аны ӈан ынӈин таӈъотчой ганымытваленат.
Ӄынвэр рыпаавнэн рымараватык экык, эʼквыргъам панэна ӄол нинэнтыӄин нинъэйӈэԓьэтӄин.
Ынӄо ынӄэн ӈинӄэй аʼатчеко нългъи.
Ынӈин-ым тэпэнинэӈэ нытваӄэн.
Ынӄо вай эчги ныгъевӄинэт инъэ, ныныгъевӄин экык, ынръам вэнъым галгомръоԓьатлен.
Нивӄинэт ытлыгыт.
Ынраӄ иаʼм омроԓьатыркын?
Нымӈылёвылгыӄэнат эккэк винвэ.
Ынӄо нэмэ ӄуливулӄытвик ныйылӄэтӄинэт, ныгъевӄинэт— эвын нылгомръоԓьатӄэн.
Ытлён иаʼм номръоԓьатӄэн амӄынйылӄыма?
Вынэ, этаны, эʼквырга эмэчьэтэ ынӈин варкын.
Этъым аны, — ночыткоӄэн ытԓьаӄай.
Наӄам эвыр винвэӈиву нылгыӄин экык, ынраӄ тэӈэмвинвэ нывэтгавӄэнат.
Нылӄутӄин йылӄынвэпы, эвын галгомръоԓьатлен.
Ӄээӄынуӄэй вак мэсӄупӄэтгъи экык.
Чит-ым ӄэглынангэт ытлён мэчегрыԓьын.
Нивӄинэт: Ӄэйвэ ытлён, эты, этлы этъылкэ итыркын?
Амъатав-ым иаʼм ныӄупӄынтэтын.
Ӄолетъылё нэгитэгъэн, эвын гэлгиӄупӄэтлин.
Наӄам панэна ныгъевӄинэт — нылгомръоӄэн аʼатчекӄай.
Таӈванэван ыʼнэлкылгъэн, иаʼм номръоԓьатӄэн.
Ытлён, ӄытлыги, ныкитэ нывэнвынтоӄэн ырыкайпы ынкъам ӈанӄэн лыгэн нэквэтӄин ыяагты.
Ынкы-ым нымгоӄэн рэрмэвӈык.
Лыгэн ынанмайӈычьын ӈэгны нинэԓьуӄин — нымгоӄэн илюԓьэтык.
Ӈэнамгоӄэнат рыттэтъюук нылгинымэйыӈӄинэт выквыт, ӈайыткынык-ым нэнапэляӄэнат.
Ынӄо эргыръоӈӈок нырагтыӄэн.
Пытляӄ пэнинэк ныйылӄыӈӈоӄэн.
Ынкъам ынӄэната ныгъевӄинэʼт — эвын галгомръоԓьатлен.
Ӄытлыгъим, эвын ынӈин нитӄин ныкитэ.
ытлыгык ныйылӄэтӄин, роӄалык, ынкъам ванэван ыʼнвалёмын ӈытоԓьын.
ʼулиникэк люур вай ыʼлё пыкиргъи миӈкэкин итрэтӄэй агтымкыкыԓьэн.
Вынэ ӈанӄэн ӈан ининигьи ыяайпы итрэтӄэй.
Лыгайылгаквъат ытри, ытԓьаӄай эвыр ытлыгын.
Нивӄинэт: Вынэ ӈоты эʼӄэԓьыт!
Наӄам ыргин яраӈы тылвамынан ваԓьыӄай.
Таам вынэ, вэлер ӄывинрэтги аны!
Ръэнут-ым ԓьуткы?
Ръэнут-ым ԓьуткы!
Тэлвэ гэмо эʼӄэԓьыт пыкитԓьэт!
Ивнинэт эккэтэ: Эвыр рапкэрыӈӈоӈыт, ӄиквытык гымыкы.
Ӄун энмэч ӄынтогэ, ӄыетги!
Вынэ вытку рэтэӈвытрэнӈыт ыргинэт ирвыт, вытку ынкы ӄиниквытык.
Вытрытвай!
Ооок, аны ӄывинрэ-э-э-тги!
Ӄытлыги-ым ытлён нывэнвавэръэпыӄэн, мыркогты нынъэлӄин.
Ынӄо иквъи ытлыгын: Ӈоты тэӈвытрэтгьэт ирвыт ыргинэт, пойгыт!
Ӈытогъэ Вытрытва, эвын нинэнрыӄин пойгын.
Наӄам лыгэн нытӄичгытрэтӄин.
Чоттагнык ӄээӄын вагъэ Вытрытва.
Ытлыгыт нылгимэтивэтӄинэт.
Ӄэтэв-ым ытлён рэӄыркын, вытрытваԓьын кынмэк?
Люур пыкиргъэт эʼӄэԓьыт: Мээй!
Эʼми ӄэйвэ эты гавынраԓьылен!
Вынэ вай ӈотӄэнайгым, авынраԓьэгым!
Гапойгыма ӈытогъэ.
Ынӄо манаӈатгъат ытри.
Ынӈатал-ым тылвамынан нэнтын тумгэӄэй Вытрытва!
Пэнрынэнат Вытрытвана.
Лыгэн Вытрытва пойгырэӈагъэ гырголягты!
Лыгэн нэнавагралеӄэнат Вытрытвана, нинэнпирӄивыӄинэт ынкы, нэналгэнмыткойвыӄэнат эʼӄэԓьыгинив.
Ыргин маравгыттапычьын нылгиӄулиԓьэтӄин: Ӄылӄэгнэвыркыниткы тиӈурэ!
Эвыр тиӈурэ нылӄэгнэвӄин Вытрытва, ынрак лыгэн, гыргол вама, тэӈэмгынунэтэ нинэчвиӄинэт тиӈурмъэмит.
Ынӄо, ӄынвэр, коӈӈонэнат эʼӄэԓьыгинив Вытрытвана.
Энмэч гынтавыӈӈогъат чымӄык.
Вынэ ынӈэ эгынтэвкэ-э-э!
Чеӈэт-ым пэнрыткотык!
Ээй, вынэ ӄылваквытык!
Чиниткин тиӈур йытонэн ынкъам гынтэвыԓьыт нэначеӈӄайвыӄэнат ыяакэнат.
Ынкы-ым нэнанпэӄэтыԓьавӄэнат.
Ымы ыргин маравгыттапычьын ганмылен.
Ытръэч ыннэнчьэн лёӈынма гынтэквъи.
Ынкъам ынӄэн гамӈылтэтлен яраԓьэты.
Вынэ Вытрытва, плыткук, галгомръолен.
Нивӄинэт ытлыгыт: Ытлён ынраӄ титэ гэрмэвлин?
Ӄооӈ, титэ гамчытвэлен.
Наӄам ынраӄ микынэ пойгычгын гэтэйкылин, алымы чит уйӈэ апойгыкыԓьэн.
Ытръэч-ым аны вэнъым тагнытотъеӄэнайӈын пойгыйӈын, наӄам нылгинъумӄин.
Нэмэ-ым ынӈин нымытваӈӈогъат рымагтэты.
Тэӈуйӈэ еп эʼӄэԓьыкэ нытваӄэн.
Таӈаӄочеткынка камлелы.
Нэмэ-ым лыгэн йылӄыма уйӈэ нынъэлӄин: нэквэтӄин элёԓьынвэты, ӄытлыги.
Аны таӈэтъо гэлгэрмэвлин, наӄам таӈэтъо гэлгиӄупӄэтлин.
Тэӈэмныкитэ нилюԓьэтӄин.
Ӄолетъылё нэмэ рай ининигъи эʼӄэԓьитрэт, таӈэтъо нылгинымкыӄин.
Нэмэ рай айылгаквъат ытлыгыт: Коолё, колё, аны нымкыӄин!
Ынӈатал-ым эты игыр наранмыгыт!
Таӈванэван ночыткон ытлён, кынмэчыку нывытрытваӄэн.
Вынэ вай, этъым, игыр ӄырым мынъегтэл!
Эвыр лылет ыргинэт рэтэӈвытрэнӈыт, ӄиквытык гымыкы.
Ээй, — гэпичыкэвлинэт.
Вынэ ӈоты пыкэрыӈӈогъат.
Гаӄолема нылеӄин этратчыӈын.
Нылгиӄулиԓьэтӄинэт: Ав-ач!
Ав-ач!
Рэӄын ивыркын, этъым игыр рэегтэлгъэ!
Чама лыгэн амалваӈ ныӄулиԓьэтӄинэт, иӈӄун найылгавын Вытрытва.
Нэмэ ытлён нывэнвавэръэпыӄэн.
Иквъэт ытри: Ӈотъым эймэквъэт, энмэч лылевытрэ нъэлгъэт.
Ӈытогъэ Вытрытва.
Эвын ынкы нытвачаӄэн аʼӄаԓьымкычгын.
Ав-аач!
Вытрытва!
Ынӈатал-ым игыр мынмарав!
Вынэ колё тэӈэвиръыԓьыгинив.
Наӄам таӈамныкытгэмӄэнагэнэв.
Ирвыт ыргин тэӈэмнымэлӄинэгинив.
Ынӄо ивнинэт Вытрытвана: Вынэ тури ӄыпэнрыткотык, чеӈэт-ым тури пэнрыткоркынэтык вэлваԓьэты.
Аны гапэнрытколенат, ӄынур лыгэн ӈалвыԓьыйӈын!
Гакытъыматлен тумгэӄэй Вытрытваӄай.
Мынгыткэн ыʼлёӈэт гапойгымаравленат эвыр ныкирит мынгыткэн.
Ынкэкин ыннэн ӄлявыл нылгинэрмъэв гатвален.
Ынӄо ынӄэн этратчыӈын тэнтылетъэттывитэ итгъи таӈавынмайӈымаравмачы.
Алымы таӈамынан нынтыӄин Вытрытва, вачаӄ вынэ еп мэчынкы нинэнтыӄинэт.
Эчги амӈырооткэн ыʼлёӈэт нъэлгъи маравтагнэпы, люур рай таӈавынмаравма энмэч нылгитъэттывиӄин маравратчыӈын.
Эчги ӄонъачгынкэн ыʼлёӈэт плыткугъи, таӈымыԓьо тымыткойвынэнат, ытръэч ыннэн ынӄэн ынанпойгымлычьын пэлятгьэ анмыка.
Аны ӈирэргэри таӈӄонпы гамаравленат пойга.
Эʼквырга нылвавӄэнат, мэӈин ипэ рэналватгъа.
Эʼквырга, ӄынвэр, гэтэӈпэӈъивэтлин аʼӄаԓьыармачьиӈын, миӈкыри ӄун ытлён вэнъым эчьыԓьу гитлин.
Люур вай таӈавынпойгымаравма пойгын рэчгэттавнэн ӈоонрэ.
Иквъи аʼӄаԓьыармачьиӈын: О-о-ой!
Энантэнмаквъэ вынэ, энантэнмаквъэ энанмыгъэ!
Э-э-эй!
Аʼмын инэнэӈъэлеквъи!
Аʼмын-ым ытлён, энанмыгъэ, ытръэч вэты ыныкит рэнатынпы пойга, вэтыӄун рэтгинрыӈын пойгын.
Ыныкит этгинрыкэ рапэляӈын пойгын, лыгэн-ым рымагтэты тэӈӄырым ӄэрмэкви, лыгэн ыннэнпэнинэк ратваркын, энмэч-ым йъэлыги яалегты рэмэчрултывиркын.
Элымӈэ, ынраӄ иаʼм?
Ӄооӈ, эплеэн-ым ынан ратааӈӈын.
Ынӄо ивнин: Вытрынтэтгъи аʼӄаԓьыармачьиӈын ынкъам лылет рымӈытавнэнат.
Тынпынэн Вытрытвана.
Лыгэн эвыр ынкы въигъи ӄлявыл эʼӄэԓьин.
Ынраӄ лыгэн въинэӈу гэлгъивэтлин.
Таӈымыԓьо тыргырил гатымлыръолен.
Пойгын тыгинрык нэналвавӄэн.
Пойгын ынкы гатаӈӄонпыӈавлен.
Вытку мынгытӄавык ыʼлёк ^ тыгинрынин пойгын.
Гэрэтгинрынлин ынӈин мыкэԓьу ыʼлёӈэт, миӈкыри ӄун тэӈэмэрмэтэ тыргытыр гакыттымлыръолен ынкъам ынӄэната нэналвавӄэн тыгинрык пойгын.
Вытку мынгытӄавык ыʼлёк гэӄытвилин ынкъам гаманаӈатлен эрмэчьин тыргырил эвыр-ым вытку ынкы тыгинрынин пойгын.
Ынӄо рагтыгъэ.
Нэмэ галгомавлен Вытрытва.
Ытлён нылгинычеӈыттъэв гатвален рыгъевкы.
Ӄолетъылё ивнинэт ынинэт ытлыгыт: Ӄооӈ, (наӄам ӄырым нымӈылтэлын ытлыгэты).
выр титэ рэнаныгъявыӈӈонтык, ынӈэ рыйиткутэ инэныгъевкэ, ытлён титэ рыйиткутэ ринэныгъевӈытыӄ ӄымэл-ым аʼткэвма ринӈытык.
Элымӈэ.
Ынӈин нынымытваӄэнат рымагтэты.
Элеръугъи.
Аʼмын-ым аны элек галгоматлен.
Ӄолетъылё ытлён йылӄэтгъи ёрочыко.
Ынӄо ытлыгэ рыгъявыӈӈонэн рыйиткутэ.
Лявтэпы рыйиткунин.
Люур вай, ӄынур милгэркин мэӄым, ӈаргыногты ирысӄычетгъи, ёрочыкойпы ӈаргыногты гарычгыпэӈколен.
Ӄулиԓьэтгьи: И-и-и!
Икыккаа!
Икыкка!
Вынэ ӈан алымы ӄэйвэ тивтык, ынӈэ рыйиткутэ инэныгъеквэ!
Ӄун эʼквырга ынраӄ гантыяатлен.
Ӄоныръым миӈкыри мыныныгъеквыт?
Лыгэн кыпля лявтэпы эвытлым ывэкэйпы.
Валёмтык?
Нэмэ ынӈин нынымытваӄэнат.
Ынпыначгыӄай нотагты чейвыткугъи.
Этъым аʼтав, мэӈинрин гуӈэтлин ӈэнри.
Ынӄо рагтыгъэ.
Ярак пыкиргъи.
Экык ивнин: Ынӈэ вэты ӈоонрэ гытгычормэты элӄыткэ.
Ыныкит рэлӄыты-ым, аʼткэвма ратвагъа.
Ӄырым ӄыегтэлги.
Ако элымӈэ ӄырым мыегтэлык, ынраӄ-ым иаʼм?
Вытку-ым эвыр уйвэлеӈэӈыԓьэ ринуйвэлгьэ, ӄырым итык эюлыԓьэ.
Вытрытва ӄоныры нотганӈэнайпыӄэн.
Ӄолетъылё вэнлыги эквэтгъи нотагты.
Ынкы гытгылыӈкы йылӄэтгъи.
Галгъомрыйылӄатлен ынраӄ ынкы таӈвытрыӈ.
Люур вай йъонэн раӄъоравэтԓьата.
Таӈвытрыӈ ныйылӄэтӄин.
Ынръам ӈан чамэттаӈӈонэн.
Пыкиргъи ынкы.
Въаройпынэн ӄлявылчыӈа.
Ынӄо пойгын чиниткин йытонэн.
Ынръа вай чит тынпыркынэн.
Эчги пойгын ӈэнри ръылисӄыченнин чит, ынръа ӈан уйӈэ вагъэ.
Гарычгыпэӈколен ӈоонрэ.
Эвын гитэнин, мачӈоонко нытвэтчатваӄэн.
Ынӄо иквъи ынӄэн гытгыӄлявыл: Иаʼм ӈутку йылӄээркын?
Алымы ӄэйвэ никвыт ытлыгэ!
Ии, иниквъи.
Наӄам-ым иаʼм, вэлчиин ӈанӄо йылӄысӄивыркын?
Аʼм, вынэ итык эвын нымэлӄин, тымӈалголяӄ нутэнут яаёлӄыл.
Ээй, вынэ ӄъэтйивчитги гымыкагты!
Пэнрынэн гытгъалявыля.
Пойгымараквъат ынкы.
Мытлыӈэн ыʼлёт мараквъат гыргол.
Вынэ эʼтки, этъо гэриӈэмйытвилин Вытрытва!
Нэмыӄэй-ым гытгъалявыл вынэ ныпойгымлыӄэн!
Энмэн аны вэнъым нылгоматӄэн!
Тиркытир нылгарманытгытлягнаӄэн оʼравэтԓьагты.
Галгэмаравленат гыргол.
Вытрытва нылгиныйыӄъэв ныталӄэвыԓьатӄэн лымынӄо.
Наӄам яръаԓьа гэмо маравыԓьыт.
Люур аны вай тиркык выйиԓьэтгъи.
Нивӄинэт яраԓьыт: Ӄыгитэ аны!
Ръэнут?
Люур вай нымэчеймэвӄин мачӈотэнӄачагты.
Ынӄо ӄынур оʼравэтԓьаӄай вытрэтгъи тиркыгйит.
Аны этъо ынкы: Ӄыгитэ аноо!
Ытлён ынраӄ лыгиръэнут?
Ӄытлыги вай, тиркыгйит нынъэлыԓьэтӄин тумгэӄэй Вытрытваӄай.
Аны ынӄо ярайпы нытасӄэвӄэн, ӄынур ӈан ачьэӄӄай, вагралеткоԓьын.
Ынӄэн, ӄытлыги, ныкытьыматӄэн гытгъалявылеты.
Таӈвэнъым ныӄулиԓьэтӄинэт, ыныкит ӈан ныталӄэвӄэн ярак: Вынэ!
Вынэ!
Ытлён ынръа ръэнут?
Наӄам лыгэн, ыныкит ӈан ныталӄэвыӈӈоӄэн ярак, таӈвэнъым нымэйӈъэв нывъёпчъайӈаӄэн, ӄынур йъакытыйгын.
Эчги ӈыраӄав ыʼлёӈэт нъэлгъи, ынръа ӈан гыткат таӈамэвтылягты тагъяӈыӈӈогьат.
Мытлыӈӄавъылёк волӄытвэма таӈавынмаравэты гытгъалявылчыӈын гыткапэрӄыгъэ, эвыр ынкэӄэй ынин пойгын тэгрыткугъи ӈоонрэ.
Лыгэн эвыр ынкы Вытрытвана анӈэнасӄык тынпынэн.
Ынӈатал-ым ынкы тымнэн, вэлер ымы ганвэтгавата.
Ынраӄ-ым таӈвэн-ым пойгын нэмэ гаӄонпыӈавлен гылгык.
Нэмэ нинэрэтгинрынйивӈыӄин пойгын.
Аръаля пойгын гэтгылетлин ынык гылгычыку ынкъам гэӄысӄычевлин.
Чама-ым эрмэчьин гылгын гатымгыръолен, ынкъам ынӄэната нэналвавӄэн тыгинрык пойгын.
Вытку ԓьалянръоӈӈок тыгинрынин пойгын.
Аны галгомръолен Вытрытва.
Тыгинринэӈу гакэттываръолен ынкъам гарычгатлен лыгэн ыʼлыткынык.
Аны наӄам ныргэлӄин ыʼлчыкогты эвыр маԓьатав нынтоӄэн ыʼлчыкойпы ынкъам нэмэ нарычгатӄэн ыʼлыткынык.
Эвыр ӄээӄынуӄэй ваӄ нэмэ нэргээтӄин ыʼлчыкогты.
Ӄынвэр тэӈэмынӈин итэ эгынтогъэ.
Ынӄо авэръэпыгъэ.
Ынӄэн увэран уйӈэ нытчыӄин, ынръам алвайпы нынъэлӄинэт.
Ӄынвэр, тэӈуйӈэ рытчынинэт ымыԓьо увэрат.
Лыгэгытъатыӈӈогъат — уйӈэ этэкичгыкэ.
Ӄынвэр, гамгатыӈачьылгын пырыӈӈонэн, эʼмитлён нычачаӄэн, тагноӈ ваԓьын.
Ӄэглынангэт, ӄутти нымэлӄинэт — ынӄэнат аръаля нинэԓьуӄинэт тэйкык ронвы.
Ынӄэната ныӄамэтваӄэнат.
Ӄынвэр, чымчин уйӈэ рытчынин этэӈтыӈэчьыкэ.
Рымагтэпы ляйвыӈӈогъэ тыӈачьэты.
Ӄол нитӄин нутэгчик ръэгынникыт нинэԓьуӄинэт.
Нычимгъуӄин, миӈкыри тымынвы гынникыт, амалваӈ ваԓьыт ԓьоёттэ: ылвэт, милютэт, риӄукэт, йиԓьэт,—ымыԓьо нутэсӄыкин гынникыт.
Чемгъоӈӈогъэ, миӈкыри тымынвы гынникыт.
Ӄолерагтык, ярачыкойпы энарэрык, ԓьунин ырыт.
Ынръам ванэван нивын, ӈотӄэн гынниӈӈыттыкин.
Панэна нычимгъуӄин, миӈкыри тымынвы гынникыт.
ръэнутэт ӈотӄэнат?
Ымы ынкы нытваӄэнат мъэмит амалваӈ ваԓьыт — выквэн, ваӈӄытэн.
Нивӄин рычечьанма.
Ӄырымэнат тымӈэръэнутэт, вэчьым гынниӈӈыттыкин.
Ӄутти мъэмит нинэймитӄинэт — нирвыӄинэт, ӄутти мъэмит нинэймитӄинэт — гэкылгылинэт.
Рыпэт эйылӄэткэ ваӈӈогъэ, ӄонпы ырытэты чимгъук.
Ӄол нинэнтыӄинэт, нэнагтоӄэнат ырыт-ым ынкъам мъэмит.
Ӄынвэр, элкылнин, миӈкыри рытэнмаквыргын яанвы, лыгэн тэӈчимгъуплыткунин яанвы.
Ытръэч ваырват йыпатык нэналвавӄэн.
Нивӄин.
Ырыт ныгтыӄэн ваырват йыпатынвы.
Панэна ӈирэргэри нылвавӄэнат йыпатык.
Ӄынвэр выква энатрэва, иӈӄун ваырват ныйпатын.
Ӄынвэр нэплыткугъэн.
Ынӄоры тааӈыӈӈонэн.
Рынныкон нэнайпатӄэн, нинэнырыткуӄин — ыяагты нылӄытӄин.
Амӄынъычо рагъёчанӈыӈӈогъэ ырыткук.
Ӄынвэр, гыюлетгъи.
Ръэнутэт тымыӈӈнонэнат гынникыт: милютэт, йиԓьэт, риӄукэт ымы галгат.
Ынӄэната ӄамэтваӈӈогъат.
Ӄынвэр, ымы ылвэт тымыӈӈонэнат.
Эвыр нычьэченръуӄин, ԓьалянръогты эвиръыт тэйкынинэт.
Лыгэн тэӈытвигъэт нымытвак — тэкичгын ваӈӈогъэ чама эвиръыт.
Ӄол нитӄин чейвыткук, нымкытйиӄин ылвук.
Эмчымӄык нэнанрагтатӄэнат.
Ытлянъёгты нымӈылтэлӄэн пыкирык.
Ӄутти пэляёттэ нэнатвыӄэнат.
Ытленъютэ нинивӄин: Эʼптэ гым мычейвыткуркын гыныг рээн ынкъам мывинрэтыркынигыт.
Чакэтта нинивӄин: Лыгэнитык импэӄэвигыт.
Пылевыр-ым ӈутку ӄэӈъэлетыркын.
Ытленъютэ нинивӄин: Рэӄык мэӈъэлетык, уйӈэ эмигчиркэ?
Чакэтта нинивӄин: Ынан тралпынрыгыт мигчирэ.
Ытленъютэ нинивӄин: Китаӄун, ӄэналпынрыгэ игырӄэй!
Ии, мылпынрыгыт, — чакэтта ивнин.
Ӈытогъэ чакыгэт ӈаргыногты.
Ӈирэӄ выквыт ратвынэнат — ӄол нымэйыӈӄин, ӄол-ым мэчныппылюӄин.
Ивнин: Ӈотӄэнат ӄонпы паӈъэваттагнэты ӄынмигчирэвыркынэт авнапаӈъэвӈытока ымъылёӈэт.
Вытку рилгитык лывавыӈӈок, ӄыпаӈъэвӈыторкын.
Наӄам лым ыныкит мэчынкы рэнъэлгъэ, гымыг рээн раляйвыӈӈогъа нотайпы.
Лыгэнитык игыр аʼӄаляйвыӈ ваԓьэгыт нотайпы.
Нотайпы ныпкирӄин чакыгэт.
Лыгэн увик ытленъюкин нычелгыръоӄэн.
Омэты иниргиӈэ нэналпынрыӄэн, иӈкун омэты ныйылӄэтын.
Ынкъам эʼптэ чакыгэт, нотайпы ляйвыма, колё нэӈъэлетӄин.
Нылвуӄин-ым, выквыт, рынрыёттэ, нэнанпаавӄэнат.
Нытъэтйиӄин, нынръоеӄэн — ӈирэют нинимтиӄинэт, ӈыроӄав-ым эʼннэпы нинэнрыӄин.
Панэна ынӈин нырагтытыляӄэн эмтэтковты, этлы чейвэ элекыԓьин, иӈӄун нэрмэвын чама нинъытвигъэн.
Пыкирык ярак, ытленъютэ нинивӄин: Вэрин-ым, гэчевкы варкын, амалваӈ ваԓьыт гынникыт ԓьуркынэт!
Чакэтта нинивӄин: Ынан эвыр мэчынкы рэнъэлгъэ, гым ярак тратваӈӈогъа.
Ванэван мытэӈычьэтык, гынык майыӈкы тэӈъэлетыркын.
Наӄам лым трэтэнгыеӈгыт, мэчынкы рэнъэлгъэ.
Наӄам лым гымыг ляйвынвэпы раляйвыӈӈогъа.
Лыгэнитык игыр пагчеӈгыргэгыт.
Ынӄоры ивнин чакэтта: Китаӄун мыԓьугыт, миӈкыри нинэнтигыт выквыт!
Эйминнин ытленъютэ мэйӈычьын выквылгын, йыӄу миӈкыри нинэнтыӄин, нинэнмыркучьэвӄин.
Ивнин чакэтта: Эк!
Ӄымэк мэчынкы ганъалыӈӈойгыт!
Эченчи киткит ӄэйыӄын мэйӈычьэ тралпынрыгыт выква.
Ивнин: Ӈотӄэнат ӄынмигчирэвыркынэт тэпэнинэӈэ.
Ытленъютэ нэнатааӈӄэнат — нитчыӄинэт.
Эʼтки, нитчыӄинэт!
Чакэтта нинивӄин: Тылвыэʼткиӈыт еп, ымы чамъам ринэвинрэты.
Ынӈатал ӈотӄэнат выквыт райъоӈынат, ынӈатал аʼтав ӈирэмури мынляйвыӈӈомык.
Энмэч ӄыӄитпыԓьээркын, липле гымыг рээн ӄыляйвыӈӈогэ пэтле.
Ынӄоры пэнин лейвыԓьын чакыгэт нотайпы.
Ӄынвэр, эмӄулгэ лейвык гыаратыӈӈогъэ.
Ымы атынватка ылвэт йъоӈӈонэнат.
Ӄолерагтык ытленъютэ ивнин: Ыʼмӈан, эты вай уйӈэ энымкэ чымче?
Чакэтта нинивӄин: Ванэван миӈкы мыԓьуркынэт нымнымыт, итык чымче.
Нэмэ чакэтта ивнин: Иаʼм-ым?
Раӄынвы нымнымэты тэгъеӈыркын?
Ытленъютэ ивнин: Вынэ ванэван.
Ытръэч тивыркын, эты вай амморгынан ваԓьыморэ ытръэч.
Уйӈэ лымӈэ миӈкы тэмурыгӈэ ваԓьа оʼравэтԓьака?
Чакэтта ивнин: Ӄоо!
Люрэӄ-ым маӈэ нӄач варкыт ӄутти оʼравэтԓьат, тэмурыгӈэ ваԓьыт.
Ытленъютэ ивнин: Кита, эвиръыт ӄытэйкыгынэт гымнинэт ынкъам эʼптэ мылейвыгъэк, мынымрэргъак.
Энмэн ивнин чакэтта: Раӄынвы нымнымэты тэгъеӈыркын?
Ивнин энмэн ытленъютэ: Ӈавысӄатэты тытэгъеӈыркын чама гымык гичивӄэв.
Энмэн чакэтта ивнин: Вынэ гым мынымрэрык.
Ыныкит гыт рэквэтгъэ, гымнин чимгъун а аʼткэвма ратвагьа.
Ӄэйвэ гым трэвъигъэ — мачынан.
Ыныкит гыт ратымӈэвы, ӄонпы гымнин чимгъун аʼткэвма ратвагъа.
Ытленъютэ ивнин: Китаӄун-ым, ӄынымрэргэ эӄылпэ!
Ии, транымрэргъа.
Ытръэч эвиръыт трантэнмавӈынат, трэквэтгъэ,— ивнин чакэтта.
ытленъюн тэйкынинэт ӄонагтэ эвыр иръын, нымэйыӈӄинэт.
Плыткук-ым ивнин: Ӈотӄэнат эвиръыт йылӄатынӈок ӄыйпыркынат ынкъам омэты ӄыйылӄэтыркын, ынкъам пытӄы майыӈкы ваԓьа выква тралпынрыгыт.
Волӄытвэӈӈогъэ-ым, иквъи чакыгэт: Игыр, йъилгын ининик, трэквэтгъэ ныкитэ.
Ынкы ыʼлё выквыт ратвынэнат — ытлён, нымэйыӈӄинэт!
Ивнин чакэтта: Гым пыкэттагнэты ӄынмыркочавыӈӈовынат.
Киткит йылӄатгыргын ӄыяаркын.
Гым-ым трэӈъэлетыркын-ым, эʼптэ ӄэӈъэлетыркын.
Плыткугъэт тэнмавкы.
Ӈытогъэ чакыгэт акватынвы вулӄытвик.
Тытыл выква эйпынин ӈаргыноӈӄач аʼӄанвантатэты, ынӄоры эквэтгъи.
Ымныкэрэт гэлелин.
Эргатык нэмэ ыʼлёӈэт.
Нырайылӄыӈыӈӈоӄэн, ыʼтлян нинэтэйкыӄин ыныгмич ваԓьын.
Ынкэчыку ныйылӄэтӄин.
Плекыт, кыевкы, чимэтыԓьыт нинэгтыӄинэт, турыԓьыт нэнайпыӄэнат.
Лыгэн плегчыку ёоттэ тэкичгыт нинэнуӄинэт.
Ынӄо нэквэтӄин рымагтэты.
Ӈэгти нинэԓьуӄинэт тыляма, иквыӈэгти.
Ынӄэнат нэнайъоӄэнат ёпатынво лыӈынвы — уйӈэ ръэнут этлы эвытрэткыԓьин гырголяйпы.
Ынӄо рымагтэты нэквэтӄин.
Нэмэ ӄутти мэйӈыӈэгти нинэԓьуӄинэт, ӄэйвэ пъолтакы ваԓьыт.
Ӄол итгъи ӈайыткынатгъэ, ынӄо лылепыткугъи: ӈэйык ӄача ԓьунин ӈалвыԓьийӈын.
Ынӄо чимгъугъи.
Колё нымкыӄин ылвылю!
Ынӄо ӄэйыӄын лылепыткугъи — люур вээмык ӄача ԓьунинэт ярат, ымы оʼравэтԓьат лейвыԓьыт ԓьунинэт.
Ынӄо иквъи.
Эты вай итык рэӄу иткэ, тынымԓьугъэк.
Ынръам ынкы айылгавыӈӈогъэ эвнэквэткэ.
Ӄынвэр, вулӄытвигъи ынкы олвытвама.
Вулӄытвик эквэтгъи оʼраӈалвыԓьэты.
Нылгинывинӄинэт ӄорат.
Ынӄо нивӄин.
Миӈкыри ваԓьыт ылвэт?
Колё нывинӄинэт!
Ынӄо оʼраярагты эквэтгъи.
Пыкиргъи ярак.
Ранмычыӈкы ԓьунинэт орвыт амалваӈ ваԓьыт чавчывэн.
Ынӄо орвыӄачайпы лейвыԓьын навалёмын.
Ынӄо нэрымъэйӈэгъэн.
Ынӄо татлыӈгъэ, ӄулиԓьэтгъи.
Никвъэн ралкойпы: Гок, вынэ ӄырэги!
Мэнӄо мырэгъэк, эʼми тытыл?
Ынӄо ӄъатчагэ Тытыл найъоркын, нэнвэнтэтыркын.
Ынӄоры нэнвэнтэтын-ым, рэгъи.
Ԓьунинэт эвын ынпыначгын, ӄол ынпыӈэв ынкъам ӈэвысӄэт, ыргин ӈээкык.
Мэӈӄокэнайгыт?
Амтымӈэ ӈотӄо ӄылейвы — нырэӄигыт?
Рэмкыԓьэ ивнин: Ӈавысӄатэты нылейвигым.
Ии!
Аʼтав лыгэн майӈыыяайпы етгъи.
Ынӄэн вай ӈэвысӄэт рэӄын ривыркын?
Ӈээкык иквъи: Йыӄӄэй ытлыгыкыԓьигым, гымнан чинит мычимгъугъэк!
Тури инэнчимгъуԓьылӄылтури гымыкы!
Ынпыначгын иквъи: Ынӈин-вай ивыркын ӈэвысӄэт.
Аʼтав лыгэн ыяайпы етгъи, мачынан ӈутку ӄыӈавтыӈгэ.
(Ынпыначгын нычимгъуӄин, энмэн рэмкыԓьын аʼачеко нитӄин).
Ии!
татлыгнэн.
Ынпыначга ивнин рэмкыԓьын: Энмэн ӄыкэттывагэ йылӄыԓьигыт.
Ивнин рэмкыԓьэ: Ынӈин гавэръыма трэйылӄэтгъэ!
Вынэ, ынан омэты рэйылӄэтгъэ, иниргиӈыт варкыт, аʼтав лыгэн ыяайпы етгъи!
Рэмкыԓьэ нинивӄин: Вынэ, ӄырым мыкэттывагьак — чамъам трэйылӄэтгъэ!
Чама еп тивыпэтыркын — вытку тыпкирык.
Ынпыначга ивнин: Вынэ лыгиэвиръыт ӄыгтыгынэт кыкватыԓьыт!
Ынӈин тратвагъа гавэръыма!
Нэрэԓьугым — ӈэвысӄэтигым.
Ынӄэната, амӈыркыля нъэнӄэтӄин кэттывак.
Ӄынвэр рыпаавнэн кэттывайгот рытык.
Ынӈин гавэръыма йылӄэтгъи.
Эргатык кыеквъэт — экык ӄаайпы пыкиргъи.
Пынлёгъэ ытлыгэты: Ръэнут ӈотӄэн?
Ръэнут ӈотӄэн?
Ынпыначга ивнин: Вынэ, гынин турытлеӈи, ынтуулпыр!
Како мэй!
Ынӄоры ӄамэтваӈӈогъат.
Ӄамэтваплыткок рэмкыԓьын иквъи: Китаӄун, ӄаагты мылӄытык!
Ынӄэйына аʼачека ивнин: Вынэ вэнык пыкиргъи!
Эмӈэлвыл мачынан ыʼлё нытваӄэн.
Ынан нэкэмгэн раӄорагынрэтыӈӈогъа.
Вынэ, вэнлыги ӄорагты трэлӄытгъэ!
Авынръотавэты вэнлыги ӄаагты ӄытгъи.
Ӄорак пыкиргъи.
Кытэӄэй ӄорак чейвыткугъи.
Ынӄоры эквэтгъи оʼраярагты.
Тылян нинэнчичьэтӄин, миӈкэтэ тантыляӈ ваԓьын вэтгыры.
Чекыяагты нэнаёпыеквэӄэн.
Волӄытвэӈӈок рагтыгъэ панэнагты ярагты.
Пыкиргъи— рэйгут нэнтыгъэн.
Рэгъи.
Ӄамэтваӈӈогъат.
Ныплягтыӄэн чавчывэн аʼачек ӄаагты ӄытынвы.
Ивнин рэмкыԓьэ.
Гым трэнъюгъэ!
Авынраԓьа нинивӄин: Ынан нэкэмгэн раӄорагынрэтыӈӈогъа.
Янор нымэԓьэв ӄыпаӈъэвӈытогэ.
Вэнлыги нивӄин: Ванэван мыпэӈъивэтык.
Ынпыначга ивнин: Вынэ, наӄам ӈавысӄатэты лейвыгъи, ӄунэче чеэкэй ӄытватык, наӄам турыпкирэ чеэкэй лёӈытвата иттык.
Рэмкыԓьэ ивнин: Ӄэлюӄъым, еп тивыпэтыркын.
Ынан нэкэмгэн чеэкэй тратваӈӈогъа ӈэвъэнык.
Нэмэ вэнлыги авынръотавэты ӄаагты ӄытгъи.
Ынӈъэм ытлён нычимгъуӄин.
Ыныкит тракэттывагъа, нэрэԓьугым, эвытлым рэнаматагъа аʼачека.
Ыныкит трэӄысӄычевы ытлеӈи эԓьукэ — трэвъигъэ, миӈкыри ӄун ӄырым ыʼнынэквэтэквым.
Ынкы нычимгъуӄин ӄорак.
Аʼмын ӈан ытлеӈи мамъёпатын, мынымӈылявысӄэвын.
Лыгэн эргыръогъэ — рагтыгъэ панэнагты.
Пыкирык, ӄамэтвама ивнинэт: Лыгэн эргыръогъэ — рагтыгъэ панэнагты.
Пыкирык, ӄамэтвама ивнинэт: Игыр вулӄытвик тырамрагтыгъа!
Ивнин ынпыначга: Эви гаяраԓьэгыт?
Иквъи ынпыначгын: Како, мытив, пагчеӈэты атвакыԓьэнат яраԓьыт.
Иаʼм айвэнъеп ивкыԓьигыт?
Вынэ мачынан ӄамъёпатгынат яраԓьыт!
Вулӄытвик ӈытогъэ.
Иквъи чоттагнэпы: Ръэнут ивкэ чаат мынрыгъэн?
Ивнин ынпыначга: Орвэпы ӄол чаат ӄынрыгын!
Ӈытогъэ.
Ранмычгэпы чейвыткугъи, чаат эйминнин.
Ынӄо ӄээӄын лылепыткугъи.
Выквылгын нъалянтоӄэн, йъонэн, ралятватыӈӈонэн, ынӄоры пиринин, тиӈунин, рыпэглявнэн рыпэт.
Йытонэн.
Ганотасӄыма рэквэвнин.
Ралкойпы наалёмгъан.
Иквъи ынпынагын: Ръэнут пэглягъэ?
Ӈэвъэнэ ивнин: Ръэнут-ым ныпэглягъан?
Нутэсӄын чьачаӈпэглягъэ.
Ынпыначга ивнин: Еп игыр нутэсӄын аʼӄапэгляӈ, еп чьэчеӈ нырулӄин.
Ръэнут пэглягъэ, ӄэйвэ нутэсӄын пэглягъэ, — ӈэвъэнэ ивнин.
Ынӄэн эквэтыԓьэ рэмкыԓьэ чаата выквылгын илгэннин, ынӄоры увэкэгты ръомравнэн.
Ынӄоры эквэтгъи.
Ытръэч турэквэтэ ръэмэтэвнин ыʼԓьыԓьеквэ выквылгын.
Ынӄоры гэлелин ымныкэрэт.
Эргатык —ыʼлёӈэт.
Эргатык — нэмэ ныкирит.
Ныкитэ пыкиргъи.
Тытыл ёпаннэн, гитэсӄивнин, нинэнчичьэтӄин, микынэ рывантатгыргын.
Пэнин йылгынӈин айпыгыргын.
Ынӄоры рывэнтэннин.
Рэгъи.
Ытлеӈи ныйылӄэтӄин.
Эвиръыт гайпыленат, ынинэт тайкыёт.
Ынӈатал колё гатопытвэлен ытлеӈи ынык акваттагнэпы.
Ынӈин-ым нымытваӈӈогъат рымагтэты.
С. Энмэн, ыннэн ылвэрэквыт тылвамынан гатвален.
Аны ынӄэн ылвэрэквыт пэнин гамгаӈайгыпы лейвыԓьын.
Ынӄэн Аʼӄанныӄай-—ӄораӈы, ытръэч ылвылю.
Энмэн, ыннэн ылвэрэквыт тылвамынан гатвален.
Аны ынӄэн ылвэрэквыт пэнин гамгаӈайгыпы лейвыԓьын.
Ынӄоры гыроръоӈӈок, ӈан эвын аʼӄагнэтыӈӈок, рэквыт гыръоӈӈой.
Ако, ынраӄ кэтэм нывъячегатӄэн — рагръоӈӈой ылвэрэквыт.
Энмэч ныгръотэнмавӄэн, эвыр нывылтывъяатԓьоӄэн.
Ынӄо рылгалгъэ рэквыт, ынкъам уʼрэтгъи ӄэюуӄэй.
Аʼмын-ым, аны нымачыгтывъялятӄэн!
Ӄэюуӄэй-ым ынкы ныегтэлӄин.
Вынэ вэлер ӄыныгнуквын ԓьолпынэт, ынкъам лыгэн танлёоӈ ынкыпэ гым.
Ынӈэ вэлер лёԓьот энукэ!
Э-эй, иаʼм-ым?
Иӈӄун ӄымэйӈэт таӈамгымыкагты ронво?
Ии, — вэтгынлянэн ӄэюуӄэе, ынӈъэм нылгэвэнвытъымӈычвынатӄэн эʼгыйӈэты.
Ээй, вынэ трэныгнувӈын!
Ынӄо иʼгэ ивнин ӄэюуӄэй: Яврэна-ым вай тырайъогыт!
Ээй, — лыгипыннытэгнык нэночӄэн ӄэюуӄэе.
Ынӄо акватычгатгъэ эʼгычгын, лыгэн ынкы пэлянэн ӄэюуӄэй.
Аны ӄэюуӄэй ӄымэк ныӄитувъиӄин, наӄам ӈан энмылюкыԓьыӄэй, мэчычьу рыгрыгӄай ныӄэтыкватӄэн.
Наӄам тылвамынан ынкы ваӈӈой, ытля-ым энмэч мэчемъыттъыму гэнъэтлин.
Аны ӈан нырэсӄунӈыԓьэтӄин ӄэюуӄэй, эʼквырга нылвавӄэн ӄутык, миӈкыри ӄун вэнык уʼрэтгъи, чама уйӈэ атԓьака нъэлгъи, наӄам нылгэӄэтъывъёӈӈоӄэн.
Ынӄо лыгимэткиит ныкэрмагты энмылюкиӄэюуӄэй, лыгиӄымэк ныӄитувъиӄин.
Ынӄо эргыръогъэ.
Мэчмэлетгъи-ым, эвыр эʼӄэгниръулгэтгъи.
Ынкы мачаройваквъэ.
Наймалӄылыткоӄэн ытԓьаӈӄачагты.
Лёԓьок пыкиргъи, лыгэн эвыр лёоткогъэ мэрынрэӄэй, лыгикичу нинэлгыӄинэт лывээръыт.
Наӄам гэлгъилкымлитӄээтлин ӄэюуӄэй.
Эвыр амӄынъычо нивлеттылеӄин ыʼлёӈэт.
Ынӄо ӄыӈвэр ыʼԓьылгыгъи ынанчинит.
Эвыр ӄэюуӄэй аройвавтыляк нылгиӄивриԓьэтӄин.
Гытъэвкы-ым тэӈэмкиткинуӄэй нылёоткоӄэн.
Ынӄо эвыр чайвыткоӈӈой ынанчиӄай ытԓьак камлелы нырынӈачгыткоӄэн, ынӈъэм въэтватԓьакы.
Ынӄо элетвыгъи, аммайыӈкы нынъэлӄин гылгыл тиркыкин.
Энмэч мэйӈэтгъи, этӄылетӄэюуну нъэлгъи.
Нырынӈачватӄэн ыяагты.
Наӄам ваны, миӈкы ытля ганмылен-ым, ытԓьэн аймак тэӈӄырым ныпэлянэн, таӈӄонпы ынкы нытваԓьатӄэн.
Ӄынвэр ынанчинит ыяагты нылӄытӄин, тэӈэмръилемъетэ.
Ынӄо энмэч элек гэлгинъытвилин.
Энмэч, этъым, энъыӈ иʼгык гэнъэтлин.
Лыгэн-ым галгэмчытвэлен.
Аны таӈӄонпы нытэнмавӄэн эʼгэты.
Итык, моогъэ рамчытвэӈкы еп ӄэюуӄэю вама.
Ынӄо ԓьэлеӈ нэймэвӄин — эвын лыгиӄитыргыԓьыӄэй ӄэюуӄэй, эвын-ым ынкы ӄырымэн ӄэюу, энмэч лыгэн пээчвако нынъэлӄин.
Амӄынъычо нырэрмэвӈыԓьэтӄин ӄлегпээчваӄӄай.
Гамгаӈайгыпы нылейвыԓьэтӄин, лыгэн ӄун танлымынӄо.
ӄэюуӄэй, эвын-ым ынкы ӄырымэн ӄэюу, энмэч лыгэн пээчвако нынъэлӄин.
Амӄынъычо нырэрмэвӈыԓьэтӄин ӄлегпээчваӄӄай.
Гамгаӈайгыпы нылейвыԓьэтӄин, лыгэн ӄун танлымынӄо.
Ԓьэленръугъи.
Ныринъытвиӈыԓьэтӄин таӈӄонпы.
Ԓьэлеӈит тэӈэмрэрмэвӈэ ытри тэӈэмринъытвиӈэ танэн.
Ынӄо кыткытръогъэ.
Лыгэн пэнинэмил нырэрмэвӈыӄин ӄлегпээчваӄӄай.
Ымы элеӈит ванэван нытымӈэтван, наӄам тэӈӄырым ытԓьэн въэн ныпэлянэн.
Ӄынвэр гытгаръогъэ.
Люур рай етгъи эʼгычгын.
Лыгэн пыкиринэӈу пынлёԓьатыӈой: Ыʼмто миӈкыри нытвайгыт?
Вынэ нырэчьэнӈигым.
Како мэй, вэлынкыӄунэйгыт!
Аʼмын-ым, титэ мэвын трэнугыр?
Вынэ еп ытръэч ныппылюйгым, чама эʼтки мъэйыркыԓьигым!
Ако, вынэ ӄэглынангэт!
Энмэч виин мэквэтык.
Ии!
Энмэн, лыгитэмъюгнин — ынӈъэм, таӈванэван нырэчьэнӈын.
Ынкъам ымгытгаӈэт ымы ымԓьаляӈэт майыӈкы нилюԓьэтӄин.
Ынӄо элеръуй — пэнвэлю нъэлгъи.
Ынраӄ таӈамэнмэпы нъэлгъи илюԓьэтык, ӄынур кытэпалгын.
Энмэпы гарамчытвэнлен ынкъам гэрэрмэвӈылин.
Ынкы маччевтэнмэпы ныпиӈкуӄин звтылягты.
Гытгаръок нэмэ пыкиргъи эʼгычгын: Ыʼмто, эты игыр мэйӈытыргэквъи?
Ӄооӈ!
Ытръэч аны вай еп ӄупӄыԓьигым, чама еп мэcӄупӄыныппылюйгым киткит ивкэ ӄэйыӄын тъымэчмэйӈэтык.
Ии, вынэ ӄэглынангэр!
Нэмэ эквэтгъи.
Ынкы пэнин эквэнмыйӈэпы ныпиӈкуԓьэтӄин, рээн вээмык ыпэ ваԓьэпы энмык ныпиӈкуӄин.
Ынраӄ кырымынтэну нынъэлтылеӄин, эвыр таӈамъэвыӈ нынъэлӄин, таӈамармаӈ, таӈамэнъыӈ.
Нэмэ гытгаръокы йъонэн — эвын кырымынтэну гэнъэтлин.
Пыкиргъи эʼгычгын, нэмэ пынлёгъэ: Ыʼмто, еп эпытъутвикэ?
Вынэ ӄун, киткит еп!
Ынраӄ вай игыр аʼткэвма гэрэӈэтигым, ынкъам ынӄэната люӈэчьэтэ титык.
Ынан-ым игыр нылгинымэԓьэв трэтэйӈэты, ынкъам трэлгэчьэты.
Опопы ынан яврэна, чама тэмпытъутвиԓьигым ринэнугъэ.
Ээй, вынэ ӄэглынангэр, ытлён тэкэм ынӈин!
Эквэтгъи нотагты эʼгычгын.
Аны таӈэтъо ымԓьаляӈэт нырэрмэвӈыӄин таачымынтано нъалтылягты!
Ӄынвэр кыткытръогъэ.
Гатаннынлен таачымынтано нылгинъумэв чама лыгэрвынныткынԓьо.
Наӄам чит лыгъаӄарынныԓьо гатвален.
Ынӄэната нынну лыгнин — Аʼӄанныӄай.
Вынэ этъым ынкы таачымынтано этъо гэрмэвлин.
Миӈкы ӈан лыгэн энмык, выквычгык рээн, нывэтъатэчетыԓьатӄэн, лыгэн тэнлымынӈин нитыԓьэтӄин ымаляӈэт.
Ынӄо элеӈит галягъэ.
Ԓьэлеӈръугъи.
Нэмъэм пыкэрычгатгъэ эʼгычгын.
Аʼм, етти?
Ии!
Вынэ ыʼмто?
Вынэ итык нымэлигым, ытръэч вай кытуркин ӄопӄатгыргын еп армагтыка.
Ако, элымӈэ!
Наӄам лым яврэна трэтэнтыргэквъэ, иаʼм-ым опопы яврэна?
Вынэ эвыр.
Аʼм ӄэглын, ынан яврэна!
Нэмэ эквэтгъи эʼгычгын.
Пэлятгъэ Аʼӄанныӄай.
Ынӄо ԓьэлеӈит галягъэ, нэмэ элеръугъи.
Аʼӄанныкай энмэч ӈирэӄэвыԓьу нъэлгъи.
Ынкы тэгмэчынкы нилюԓьэтӄин ынкъам тэгмэчынкы гатыргавъяален.
Гэлгъумыԓьиннэвлин, гэлгэрмэвлин ынкъам гэлгинъытвилин.
Тэгмэчынкы, этъым, гатэнмавлен.
Ӄынвэр гытгаръогъэ.
Эвын ӈэраӄавыԓьычго гэнъэтлин Аʼӄанныӄай.
Нычимгъуӄин ытлён, нивӄин.
Ӄэйвэ пэтле энайъоркын эʼгычга.
Этъым, игыр ынӈатал руйгут тритгъэ.
Тъэче кивыткук, эвыр пыкиргъи гытԓьэгычгын.
Ивнин Аʼӄанныӄайына: Аʼм, етти?
Ии.
Ик, игыр-ым ынӈатал, этъым, трэнугыт?
Вэтгочнэн Аʼӄанныӄайына: Ии, миӈкыри ӄун игыр тэчьэтык.
Ынӈъэм ванэван, ытръэч гэрмэвлин.
Лыгъумыԓьинныԓьу гэнъэтлин, наӄам таӈэтъо гъомтаннынлен.
Ынкъам эʼгычга ивнин: Вынэ эвыр!
Эченур-ым ынанкэн мымэчгынтэвык, ӄэлюӄ лыгэн мулвык.
Ээй, вынэ ӄыгынтэвыԓьэт!
Гынтэквъи Аʼӄанныӄай.
Аны гэркылеԓьэтлин эʼгычга!
Аны гэйъэтылелинэт!
Аʼӄанныӄайына-ым ыʼръэ ванэван ныпэлянэн.
Ынкы пытляӄ мэтчымче рылейгут нинэнтыӄин.
Ынраӄ эʼгычгын нылгинимпэӄин.
Аʼӄанныӄайына-ым, ӄытлыги, эквэнмыйӈэты нинэнԓьэтэтӄин.
Ӄынвэр эʼгычгын ваӈэйпыӈӈой: Аны, ев-ев!
Наӄам нивигыт.
Матчымчагты трэгынтэквъэ!
Ӄун эӄылпэ ӄэнайъоркын!
Ынӄо энмык пыкэрыӈӈогъат.
Лыгэн эвыр пыкиринэӈу.
Аʼӄанныӄай гэпиӈкулин энмэпы.
Эвыр эʼгиӈын эʼптэ.
Наӄам энмээм вээмык ыпэ ваԓьын.
Аʼӄанныӄай вэтчата ваамрочыӈкы иʼргьи.
Иʼны-ым, лыгэн ӄынур кыргытъол, эрэтгъи.
Ынкъам гагыткамчатколен.
Чама лыгэн ыʼттъымыт гэмчеткулинэт ивтыл ирык, миӈкыри ӄун нылгиниквыӄин энмычгын.
Аны гэӄулиԓьыръулин иʼны: И-и-ик аʼмын, нылгэнэнанъымӈычвынавэгыт!
Иаʼм инэтэмъюӈгъи?
Иаʼм-ым аʼмын ытля гымнин тымын?
Ээй, вынэ ӄытԓьаелёгэ!
Аныӄун, мытумгъэйӈэвыткук!
Вынэ лыгэн ӄытумгъэйӈэвыткуркын!
Люур, энмыгэӈкы рылтэлытвама, ӄъолягъэ.
Нэмыӄэй Аʼӄанныӄайына эʼйӈэвнинэт тумгу мэлёталгын ынкъам эмчьачокалгын.
Люур пыкэтчагъэ эʼгъё нылгинымкыӄин.
Ынкы рылтэлыԓьын эʼгычгын нивӄин пыкэтԓьэты: имымиӈкыри рытъёлӄыл, рытавэмэнӈатъёлӄыл рээн!
Валёмтык!
имымиӈкыри рытъёлӄыл, рытавэмэнӈатъёлӄыл рээн!
Валёмтык!
Ии, мытвалём!
Люур ыныкы гэпкитлинэт тумгу лымӈэ амалваӈ ваԓьыт гынникыт чама галгат: кэйӈыт, умӄэт, риӄукэт, челгырэӄокат, ӄэпэрти, йиԓьэт, пипиӄылгыт, ӄаӈолгыӄагтэ, йъаяӄыт.
Ынкъам люур вай пыкиттылегъи ыннэн кырыӈайӈын, ытлён нылгинымэйыӈӄин.
Ынин нынны — Матачьыгрыӈайӈын.
Наӄам ӄоравытрыйӈын ытръэч ӄынур ыʼттъин гыткат.
Итык, ымъым алеӈгыргылен, чама гарыннылен.
Леӈгырга ымы тиркытир нинэйпыӄин.
Аʼӄанныӄай вачаӄ ванэван ыныкы найылгавын.
Наӄам ынин тумгыт ытръэч ӈирэӄ.
Ивнинэт тъымымчаткоэʼгычга: Таам вынэ, энмэч ӄэквэтгытык рачвыӈынвэты!
Аны, пипиӄылгыӄэйгинив еп турэквэтэ вэнвыёлгычыко гэнъэтръулинэт, чымӄык-ым въэйгиӈэтръугъэт.
Аны нылеӄинэт рачвыӈыԓьыт!
Ынӄэн Матачьыгрыӈайӈын, таӈэвытлеӈгыргыԓьын, таӈвэнъым ныйыӄыӄин турэквэтэ кытгынтатык.
Лыгэн ынин ытръэч таӈампэӄывъял нывытрэтӄин.
Наӄам увик ванэван нывытрэтгъэн.
Вынэ лыгэыяагты нылеӄинэт!
Аны, ӈэнри тыляма, чымӄык гапэчайвытколенат гынникыт, ӈан мъаянвыт лымӈэвыр эмпаянвыт.
Вынэ ӄэйвэ каӈолгыӄайынтэ нырэкытвыленӈыӄинэт, эʼквырга нылвавӄэнат.
Ынӄо ӈоон энмэч каврантатыӈогъат.
Ивнинэт Аʼӄанныӄайына тумгыт: Ик, вынэ, аʼтав мынрайъоӈгъан Матачьыгрыӈайӈын, вэнынкы вэнъым ыʼнпэчайвымык!
Иик, вынэ, аʼтав!
Ынӄо лыгэн въарэвытгэӈкы нъэлгъэт мэлёталгыӄай ынкъам эмчьачокалгын.
Ынӈин нылеӄинэт въарэвытгэӈкы Аʼӄанныӄайына.
Вынэ нылгэйыӄытчоӄэнат.
Таӈэтъо йыӄыӈ нылеӄинэт Матачьыграӈайӈына.
Аны ыныкит гитэк Аʼӄанныӄай волвакы, лыгэн ӄынур гыргол нъэвытлытваӄэн.
Ынӄо найъогъан Матачьыгрыӈайӈын.
Ынкы ӄынур лыгэн вылтыйъёлыко нъэлгъэт Алымы нылгитэнтымгэтӄин.
Ытръэч ынӄэн Матачьыгрыӈайӈына нэнанвылтывъялыръовӄэн.
Ынӄо ивнинэт Аʼӄанныӄайына тумгыт: Алымы нылгитэнтымгэтӄин.
Ытръэч ынӄэн Матачьыгрыӈайӈына нэнанвылтывъялыръовӄэн.
Ынӄо ивнинэт Аʼӄанныӄайына тумгыт: Вынэ аʼтав мынрагаляӈгъан Матачьыгрыӈайӈын!
Эʼтки вай вылтывыялчыко мытытваркын!
Китъам ӄун гымык въарэгэӈкы ӄынъэлги ынкъам виин ӄилкымъетги!
Эвыр ралвавыркын, гымык ӄинэнрэтги.
Гым-ым Аӄӄанныӄайына янотгыткавъарэгэӈкы тырэнъэлгъэ!
иквъи мэлёталгыӄай,— ынан Матачьыграӈайӈын галяк лыгэн эвыр рэтымгэвы!
Лыгэн ӈан тумгэӄэгти ынӈин итгъэт.
Аны ӈан Аʼӄанныӄай пытӄыйыӄыӈ гэнъэтлин!
Волвакы гитэк — лыгэн ӄынур гырголята агытканэлёка ныриӈэмъетӄин.
Риӈэтэ иʼннуӄэгти, аатгыртэ, ӄэнъевыт нэнармагтыӄэнат.
Ӈэгти ӄонъысӄагта нинэнтыӄинэт.
Авынъэрагты люур тымгэквъи.
Мэлёталгын лылепгъи, таалгылятгъэ ынкъам ӄолентогъэ: Гок, Матачьыгрыӈайӈын пэлятгъэ!
Матачьыграӈайӈын ӄынвэр ынраӈ тыляӈӈогъэ, елычгын элгэӄатычгатгъэ.
Ӄол иʼннуӄэй ыʼсӄагтыма иʼгнэтгъи, лываквъэ лымӈэ ӄутык — этъым, ватгъэ.
Аʼӄанныӄай-ым гэтумгэ ныпкиттылеӄин энрэтвикэ.
Ытръэч пыкэрыӈӈок мачынраӈ нъэлгъи, иʼтын вэтлякы рытчынин.
Ымыԓьо гынникыт, рыпэт ымы умӄэт ынкъам кэйӈыт, нивӄинэт.
Аʼмын како, таӈпэрагты иʼрэмъетыркын, наӄам чикэпэӈъивэткыԓьин!
Ивнинэт тъымымчаткоэʼгычга: Вынэ ынръам ӄытэйкэквытык!
Эк, итык-ым мытпэчайвынат, кита ынраӄ-ым мынрэнрулылтэвӈынэт!
Янор пэнрыткогъат иʼгыт, ӄэпэрти, риӄукэт, челгырэӄокат — ытри-ым ӄун ынанмыкычьыт.
Вынэ колё Аʼӄанныӄайына эймэвыԓьыт рынна нинэнинтыткуйвыӄ инэт, нэнананӄытрайвыӄэнат!
Ыннэн ӄапарчыӈын яалеӈӄачайпы нывинвэймэвӄин.
Ытръэч мэлёталгын ӄулиԓьыръугъи: Рай-рай, яалейпы ӄапарчыӈын!
Ыʼсӄагтыԓьын ӄапарчыӈын Аʼӄанныӄайына аатгыргык рымагты рынна рирэннин.
Йиԓьэт-ым имчьэчукэтэ гэмилютэтэ нынмыткоӄэнат.
Вынэ-ым ынӄоры пэнрыткогъат умӄэт.
Тайкавын рыпэт амӄэвъяча гэйыӈэръулин, ыʼԓьыл мэчуйӈэ гэнъэтлин.
Ыʼттъыёляйпы пэнрыткоԓьыт Аʼӄанныӄайына лыгэн нэнавэтъатъевыӄэнат, яалеӈӄачкэнат-— нинъэптивыӄинэт.
Мэлёталгын ынкъам эмчьачокалгын нэмыӄэй нылгивинрэтӄинэт.
Мэлёталгын ныпэӄэттатӄэн пэнрыткоԓьэн гыткагэӈэты — умӄы-ым амйыӄытчота нъигнэтӄин ынкъам левтэ нирӄин, лыгэн эвыр ныкэгытрэтӄин.
Имчьэчукэтэ, ыʼсӄагтатык лявтыткынэты, нинэвэгылкуйвыӄинэт лыляйпы.
Илкыԓьыт умӄэт эмъэӄэлиӈэ ныгынтэвръуӄинэт тымӈэмэӈкырэ.
Ӄынвэр амынан нъэлгъи анмыка кайӈиӈын.
Иквъи эмчьачокалгын: Гымнан кита мыпэнрын кайӈиӈын!
Вынэ эвыр!
Гапэнрылен имчьэчукэтэ кайӈиӈын.
Имчьэчукэӄэй-ым ӈан нылгиныйъэпиӈкуӄин.
Лыгэн нинэпиӈкуйвыӄин имчьэчукэӄэе лымыикыри.
Ӄол нинэнтыӄин нэнантымӈэвӄэн имчьэчукэӄэй кэйӈэ.
Люур вай, таӈгэмо лыгнин рылыԓьын йыкыргычыкогты.
Ынӄо кайӈыӄалялвынчыкогты гатлылен эмчьачокалгыӄай.
Нивӄин кэйӈын: Ынръак вай, эʼмитлё-о-н?
Ынӄо лыгэн эвыр тъылкамаграԓьатыӈӈой кайӈиӈын.
И-ии-кы-ы-кка-а!
Наӄам нылгэвытрыкавралыԓьатӄэн кайӈиӈын тэӈэмтъыле.
Ынӄо вай, ӄынвэр,въэчгатгъэ.
Ӈытогъэ имчьэчукэӄэй.
Нымӈылтэлӄэн Аʼӄанныӄайына, нивӄин: Гым ӈэнрилы гэрэсӄивигым ынкъам эчги тырэсӄивык ынкачыкогты, аны, тылгэӄамэтваԓьатык ынкы!
Лыгэн ӄэлелвынчыку тыӄамэтваԓьатык, ынкъам ынӄэната тотгынмыгъан.
Иквъи Аʼӄанныӄай: Ынӈатал-ым гыт вэлынкыӄунэйгыт, лымӈъэм нылгэнымайыӈӄэначгын тымын!
Ээ, ынраӄ-ым ӄутти нъэлгъэт анмыткока!
Каӈолгыӄай вынэ чит гатапоочгылен Аʼӄанныӄайына Аʼӄанныӄайына еп гыргол рэлынкавравъёнэн.
Ынӄо таӈымыԓьо тымыткойвынэнат.
Пипиӄылгыӄэгти лыгэн тэнтисӄутэ нэнанмыткоӄэнат.
Лымӈэ риӄукэт ынкъам ӄутти гынникыт.
Таӈымыԓьо тымыткойвынэнат гынникгинив, нъэлгъи ытръэч тъымымчаткоэʼгычгын энмигчирэвкэ.
Аʼӄанныӄайына еп гыргол рэлынкавравъёнэн.
Ынӄо таӈымыԓьо тымыткойвынэнат.
Пипиӄылгыӄэгти лыгэн тэнтисӄутэ нэнанмыткоӄэнат.
Лымӈэ риӄукэт ынкъам ӄутти гынникыт.
Таӈымыԓьо тымыткойвынэнат гынникгинив, нъэлгъи ытръэч тъымымчаткоэʼгычгын энмигчирэвкэ.
Йъонэн Аʼӄанныӄайына эʼгычгын: Ээ, аʼмын-ым ӈирэмури мытынъэл вэтгавкы!
Иӈӄун-ым иаʼм ытлён тымын ытля ёоʼмачы?
Наӄам лыгэн тылгитэвиминӈыԓьэтык ынкы ёоʼйӈык!
Ынкъам ынкэкин еп антыяатка тынтыркын гынин рытавэмэнӈатгыргын!
Валёмыркын, тытԓьэгычгэгыт?
Авъеткынка вагъэ эʼгычгын, миӈкыри ӄун галгэайылгавлен.
Ганӈэнайпылен эʼтки Аʼӄанныӄай: Рэӄын-ым нивигыт?
Этъым эмӄынгивик ытръэч нырэчьэнӈигым?
Ынӈъэм ванэван!
Ытръэч нырэрмэвӈигым таӈамгыныкы!
Ынӄо лыгэн ынкы пилгытэнтинин ынкъам рилгыпэтэ тымнэн эʼгычгын Аʼӄанныӄайына.
Ынӄо ивнинэт тумгыӄэгти: Вынэ, ынраӄ-ым игыр нымэԓьэв мытранымытваӈӈо!
Вэлынкыӄунэтури, винрэттык!
С. Ытри гэӈэвъэнэ гатваленат.
Ытри гатваленат нытутйиӄинэт.
Ынӄо вай гыроръоӈӈок йытонэнат ӈавъэгиӈа ӄэйъигыӄэгти.
Мэйӈэтгъэт иʼгыӄэгти.
Нэмэ ӄутти уʼрэтгъэт.
Мыкэтгъэт иʼгыт, Ынӄэн-ым энмэн эʼгъё.
Энмэн гатваленат нирэӄ иʼгыт —ӄликъины ынкъам ӈэвъины.
Ытри гэӈэвъэнэ гатваленат.
Ытри гатваленат нытутйиӄинэт.
Ынӄо вай гыроръоӈӈок йытонэнат ӈавъэгиӈа ӄэйъигыӄэгти.
Мэйӈэтгъэт иʼгыӄэгти.
Нэмэ ӄутти уʼрэтгъэт.
Мыкэтгъэт иʼгыт, Ынӄэн-ым энмэн эʼгъё.
Мэйӈэтръугъэт иʼгыӄэйгинив.
Ынкы-ым ытлыгык рээн нылейвыӄинэт.
Ытлыгэ нинэнинъэйвыӄинэт таӈӄонпы.
Таӈӄонпы гамганотайпы нылейвыӄинэт.
Энмэч ӄолечавчывак нытэгинӈэтӄинэт ӈэлвылекы.
Ӄол лыгэӈъочьыӄай ныяанранымытваӄэн.
Вэчьым ынин гатваленат амӈырооткэн мооӄор ынкъам ытръэч ыннэн ӈавпээчвак.
Вай ынӄэн еп лыгэыяа ԓьунин ӈэлвыԓьыӄэй ытлыгъигэ.
Ивнин эккэмкын: Вынэ вайыӈӄэн майӈычавчыв, мынпэнрын ӈэлвыл!
Эченур ӄынмыгыткы эмчымӄык!
Таӈымыԓьо нанмытконат мооӄаат.
Ытръэч тэӈыннэнчьэӄэй ычвэӄӄэй гынугъи.
Орвырэлык камлелы ычвэӄӄэй нытлепыткуӄин, тылвамынан гынугъи.
Аʼтав ынкы орвырэлык камлелы ляйвыӈӈой, эвыр орвырэлчыкойпы.
Этынвыӄагтэ нытэргатӄэнат, ӄорагты гылёта.
Наӄам таӈэтъо ычваӄаеты ныейвэчетӄинэт, чама ынӄэната нытэргыръоӄэнат.
Ынкы ганымытваленат ытлыгын, ытля ынкъам ӈыраӄ эккэт, ӈирэӄ чакэттыт.
Эʼгъё-ым гэквэтлин ӄоленымэты.
Ынкы лыгэмайӈычавчыв.
Ивнинэт эккэт ытлыгъигэ: Иик, аʼмын-ым нэмэ ӈутку мынтэгинӈэт, миӈкыри ӄун эʼтки ӈотӄэн чавчыв, ӈъочьэты нытэрмэчьыӈӄин.
Чама ынинэт нымытватомгыт лыгъаткэвма ныӄамэтваӄэнат — лыгитъэръэв нинэйылӄин ӈъочьэты тэйӈэт.
Чама ӄаагты кыннытармачьыӈӄэн.
Вэты-ӄун ӄыӄитпыԓьэтгытык ӈэлвыл тымыткок!
Валёмтык?
Ии!
Ээ, энмэч ӄэквэтгытык!
Ынӄо эквэтгъэт.
Аны напэнрын ӈалвыԓьыйӈын!
Вынэ на-а-лгэнмыткогъан лыгэн эвыр ынкэӄэй!
Лыгэн-ӄун рыпэт мачымыԓьо, ынӈатал-ым вэчы гэтчылин ӈэлвыл.
Наӄам лыгэн галгэтымӈэнмытколен ӈэлвыл.
Ынӄо ӄытгъи ытлыгэты эʼгъё.
Иквъэт: Ытлён таӈвэчы мытылгэнмыткон ӈэлвыл.
Вынэ ынӈин, ытлён тэкэм ынӈин!
Ынанъым иаʼм кытъаткэӈ чавчыв!
Ынраӄ-ым айвэкэн ӈъочьыӄай ытлён ымэн этъым чавчывавыркын.
Ако, элымӈэ!
Ээ, вынэ мынэквэт рымагтэты!
Эквэтгъэт лыгэн ӈанӄэн ӄоленотагты.
Ынраӄ ынӄэн ӈъочьыӄай таӈвэнъымлен.
Янор элек гыръогъэ ӈавпээчваӄӄай, ӈэмӄынгивик нымкэттылеӄин ӈэлвыл.
Ӄынвэр эвыр; вай лыгэмкатычгатгъэ ӈэлвыл.
Ынӄэн-ым ӈан чит пэчгычавчывайӈын таӈвэчы гаӈъотвэлен.
Лыгэн гэлгитъэттывиӄээтлин ӈэлвыԓьыӄэй.
Энмэч-ым мэчемлейвыткутэ гэнъэтлин пэчгычавчывайӈын.
Ынӄэн-ым чит ӈъочьыӄай, ӈан чавчывавыԓьын.
Ынӄэнына гэлгиривлыԓьэтлин ӈъочьын гамганымнымгыпы ынкъам ынык рээн нынымытваӄэнат.
Ынӈатал-ым нымэԓьэв нинэйылӄин тайӈатгыргын ӈъочьычавчывата.
Ынкъам нынну нэлгын ынӄэнырык чавчывак ваԓьа —энмэн Ӈъочавчыв.
Иаʼм ынӄэн нынну гэлгылин?
Миӈкыри ӄун ытлён ганымытвален лыгэвэлӈъочьыӄаё ынкъам гачавчывавлен кытавэтываӄ.
Ынкъам ынӄэната гэтэнынныӈлин Ӈъочавчыв.
Нэргавӄэн Ӈъочавчыв: Игыр-ым ынраӄ ӈъочьыморэ нымэԓьэв мытранымытваӈӈо, минкыри ӄун тэнчынит-ым мытчавчывав!
Ымы тури ӄынур авынраԓьо ритыркынинтык.
Ынӈэ ивкэ.
Ыʼмӈан, Ӈъочавчыван ӈэлвыл!
минкыри ӄун тэнчынит-ым мытчавчывав!
Ымы тури ӄынур авынраԓьо ритыркынинтык.
Ынӈэ ивкэ.
Ыʼмӈан, Ӈъочавчыван ӈэлвыл!
Ынӄо нымытваӈӈогъат тэгнымэԓьэв.
Таӈымыԓьо ӈъочьыт, ынык нымытваԓьыт, тумгыԓьэтвылгэ нынымытваӄэнат.
Ынкъам гамгаӈъоча ыʼлгу нылгыӄин Ӈъочавчыв.
Эʼгъё-ым нэмэ ӄулинымык пыкиргъи.
Ынраӄ ынӄэн чавчыв нылгинытэӈӄин.
Нэмэ ивнинэт ытлыгэ эккэт: Аʼмын-ым ытлён, нэмэ аʼтав ӈутку мынрэтэгинӈэнӈы, миӈкыри ӄун нэмэ уйӈэ мытынъэл этэйӈэткэ.
Наӄам рэӄэ мынтэйӈэт игыр?
Опопы аʼтав ӈутку мынтэгинӈэт.
Ытлён ытръэч вэтыӄун ӄытэминӈычьэтгытык тэгинӈэтык!
Вай-ым вай, аныӄун мивтык, миӈкыри рэтэгинӈэнӈытык.
Вайыӈӄэн ӈэлвыл ытлён кынныкытгэмӄэн, таӈамалва ваԓьын ынкы ӄораӈы варкын.
Элымӈэ, мэй!
Иик, ытлён тивыркынитык, эккэтури!
Вэтыӄун тэӈынӈэ эгйинрэкэ!
Ээй!
таӈачгыта ивръугъэт.
Ӈэнку варкын ӄол ӄораӈы йъарат кынныкытгэмӄэн.
Ынӄэн ыныкит ранмыӈыткы, ытлён аʼткэвма ратвантык эвыр ымыԓьо мури ӄырым мынъегтэл.
Ынӄэн ʼӄораӈы — вагыргыӄор, митъэлыги ымы вылтыӄаачыко нывытрэтӄин, лыгэн ӄун ынанмайӈъалянточьын.
Наӄам элгар — тэгнылгыӄин.
Ынинэт рынныт таӈаврыкыԓьэнат.
Ынкъам лыгэмайӈырынныԓьын.
Ыʼмто, валёмтык, нэнэнэт?
Ии!
Мытвалём!
Ээ, энмэч аʼтав ӄэквэтгытык.
Эквэтгъи эʼгъё.
Аʼмын-ым ытлён напэнрын ӈалвыԓьиӈын!
Таӈамъаӄаянвыӄагтэ нанмынат.
Итык, таӈымыԓьэты лыгэчьыԓьын ӈэлвыл.
Ыннэн иʼны ынкы гатымӈэвлен.
Ынӄо ӄытгъэт ытлыгэты.
Ыʼмто, тымыткы?
Ии!
Вынэ ытръэч ыннанмытлыӈэн!
Ако, ытлён тэкэм ынӈин.
Тэгмэчынкы ытлён!
Ынръа вай-ым эʼми ӄол?
Ӄун еп пэнрыткотыляма мытынтымӈэвын.
Ако, элымӈэ!
Ынраӄ-ым миӈкы вагъэ?
Ӄооӈ!
Наӄам люнԓьутэ мытынтын, миӈкыри ӄытыԓьын.
Ако-како, тыттэӈэт!
Леӈытэӄ-ым вэлеркылей миӈкыри ваԓьыӄайык.
Нылгэкапчачавӄэн ытлыгын эʼгъё.
Вынэ китаӄун, аʼтав эӄылпэ ӄылӄыриргыткы!
Ээй!
Эквэтръугъэт нэмэ.
Аны гэнарэрленат таӈъотчой ԓьук натаӈылвавын.
Ӄынвэр эквэтгъэт панэнагты.
Ыʼмто, эʼми?
Вынэ уйӈэ!
Ако-како, элымӈэ уйӈэ!
Тыттэӈэт вэрин!
Ынръа лыгимиӈкыри ӄытгъи?
Китаӄун, аʼтав опопы ӈутку ӄэйыӄынуӄэй мынъатчамык!
Вынэ эвыр лыгэн!
Ынкы нъатчаӄэнат.
Ӄэйыӄынуӄэй аʼтчагъат-ым - люур вай пыкиргъи, галгомръоԓьатлен.
Лыгзн эвыр пыкиринэӈу эргавыԓьатгъэ, вэтгавчетыԓьатгъэ: Уу, како мэй, аʼмын эты тымчытвэгъак чама тэрмэвык!
Миӈкъым гатвачгатэгыт!
Ӄун тургин тывъё тынмын.
Ако мэй!
Аʼмын, алымы тивтык — вэтыӄун ынӈэ ынӄэн анмыка!
Ытлён иаʼм ӄун авалёмка гитигыт?
Ӄэйвэ ӄун гавалёмэгым, ытръэч ӄун гантыяатлен.
Вынэ нылгайылгавӄэн аʼткэвма тэгинӈыԓьын иʼны.
Энмэч нытэргывэтгавӄэн, ытлыгэ амӄынымӈылёк: Иик, ытлён ымэн, тумгыӄэгтури, аʼткэвма мытытва!
Ытлён ымэн, вай-ым ӄырым мынъегтэл!
Вынэ аʼтав мынтантэнмыӈат, мынгынтэв, миӈкыри ӄун лымӈэ аʼӄаягталы мытынъэл!
Ынӄо ивнинэт: Гынончывэ мынынлин эʼгъё.
Ӄол чывипыт ытԓьайпы нытвагъан, ӄол-ым аʼтав гымыкайпы.
Ынӄо нэмэ ивнинэт: Лыгэн тури ӈанӄэн тымӈэнотагты ӄыгынтэвыԓьэтгытык, этъоонмыл эвыр ринъэтэнӈытык.
Ытлён чит мури аʼткэвма иткэ мынъинмык, эккэтури, талвапалӄаттагнэты мынъыегтэл.
Чама чит таӈымыԓьо яалтыӈаратэты ынӈин нъытван эʼгъё.
Вай, ӄынур мури.
Игыр-ым мури аʼткэвма энмэч мытинмык, энмэч-ым ӄырым лымӈэ ынӈин ваԓьын нытван яалтыӈаратэты эʼгъё.
Энмэч тылвъэткиӈыт ратваръоӈыт эʼгъёгэнэв!
Лыгэн лыгэтымӈэнӈэн ратагэнӈыԓьатыӈоӈыт ӈэлвылекы ынкъам егтэтлекы.
Валёмтык, нэнэнэт?
этъоонмыл эвыр ринъэтэнӈытык.
Ытлён чит мури аʼткэвма иткэ мынъинмык, эккэтури, талвапалӄаттагнэты мынъыегтэл.
Чама чит таӈымыԓьо яалтыӈаратэты ынӈин нъытван эʼгъё.
Вай, ӄынур мури.
Игыр-ым мури аʼткэвма энмэч мытинмык, энмэч-ым ӄырым лымӈэ ынӈин ваԓьын нытван яалтыӈаратэты эʼгъё.
Энмэч тылвъэткиӈыт ратваръоӈыт эʼгъёгэнэв!
Лыгэн лыгэтымӈэнӈэн ратагэнӈыԓьатыӈоӈыт ӈэлвылекы ынкъам егтэтлекы.
Валёмтык, нэнэнэт?
Ии, — лыгимэрынрэ ночыткоӄэнат.
Таӈымыԓьо гэпыннэвръулинэт ытръэч ынӄэн эʼӄэтэгинӈыԓьын тэнлымынкыри ныԓьутлепыԓьэтӄин.
Энмэч нымэрэнтоӄэнат чымӄык.
Ытлёнайӈын-ым ванэван.
Ынӄо ивнинэт эккэт ытлыгъигэ: Таам, аʼтав мынэквэт вынэ!
Ӄутръугъэт таӈавынъанӄатэты, наӄам нытэргыръоӄэнат.
Ынкъам ӈан ныӄъоляӄэнат, ӄынур тэргыԓьыт.
Галгэглёленат ченэтпымытвагыргэты.
Эквэтръугъэт амъянра— ӄутти ытлыгэпы, ӄутти-ым ытԓьайпы.
Тагэнӈыԓьиӈын-ым ытԓьайпы вагъэ.
Аны гэгынтэвыԓьэтлинэт лыгэн нотагты!
Таӈӄонпы гэлеԓьэтлинэт.
Люур вай таӈавынтыляԓьатэты пыкирвылгыгъэт ярак, ӈан ӈалвыԓьынмыёк чавчывак.
Ынкы лыгэн эвыр въиткугъэт ыргынанчиӄай.
Таӈымыԓьо гэвъиткулинэт, ымы ыннэн люӈъегтэле.
Аны ынӄэн чавчыв гэӄылгилюлин ӄорагты, вагыргыӄорагты!
Ынӄо нивӄин: Вынэ мачынан!
Ынан-ым ынӄэнына пууръу ратвагъа элвэԓьин.
Ытлён-ым, ынӄэн чавчыв, нылгинытэӈӄин ӈъочьэты, гамгаӈъочьыӄай нымэԓьэв нинэнтэйӈэтӄин.
Ынӄо ытри нымытваӈӈогъат пэнинэмил, ымы аʼӄаӈ люгнъэле.
ытлыгын.
Ытлён яалтыӈаратэты аʼткэвма ратвагъа эʼгъё.
Игыр-ым вай, эʼгъёкэн ытлыгыт, лыгэн нэнэнэт мэйӈэтык, ытлыгыт нынрултэтӄинэт ынкъам ӄувчикычьу нынъэлӄинэт, Ныпытлиӈӄин ейвэлӄэй С. Ынинэт чит тъэркинэт ӄорат гатваленат.
Эмиткэтэ гэнымкэвлинэт чавчывайпы.
Энмэн ынӄэн эрмэчьын ымыԓьорык айылго нылгыӄин.
Ынкъам эмиткэтэ гагаймычьавлен.
Лыгэн вытрыӈ ӄонпы нытваӄэн.
Ымыӈ ынин мигчитԓьэт гатваленат.
Энмэн, ынӄэн гатвален Мэчигмэԓьын.
Ынинэт чит тъэркинэт ӄорат гатваленат.
Эмиткэтэ гэнымкэвлинэт чавчывайпы.
Энмэн ынӄэн эрмэчьын ымыԓьорык айылго нылгыӄин.
Ынкъам эмиткэтэ гагаймычьавлен.
Лыгэн вытрыӈ ӄонпы нытваӄэн.
Ымыӈ ынин мигчитԓьэт гатваленат.
Ынкъам ӄолечавчывак ейвэлӄэй нытваӄэн ӈэвмиргыӄэйык ымыӈ миргыӄэйык рээн.
Ынкыри тыӈивынинэт мигчитԓьэт эрмэчьэ.
Ынӄэнат лыгэӈъочьо гатваленат.
Ӄытлыги, ынӄэн ейвэлӄэй пытӄылым нэрмэӄин, наӄам винвэкин.
Люур пыкиргъэт мигчитԓьэмкын.
Ынпыначгыӄая пынлёнэнат: Рэӄыркынитык?
Люур ӄол иквъи: Нэмэ эрмэчьэ нэнӈивымык.
Пынлёнэнат: Раӄэты?
Ӄорагты.
Ыргин ытръэч мытлыӈэн ӄорат гатваленат.
Ынпычачгыӄая ивнин: Чиӄӄырым!
Мачынан нармайпыгъан, мачынан ыʼнынмыткомык!
Ӄиквыткы ынӈин!
Люур ӄол иквъи: Вынэ мури наранмыткомык, уйӈэ ваԓьыморэ.
Вэлер мытлыӈэн мынынрагтатын ӄорат.
Ынпыначгыӄая ивнин: Вынэ мургин ытръэч мытлыӈэн ӄорат варкыт.
Аръаля ӄырым мылпынрытык!
Мачынан ныетын ынанчинит!
Ӄиквыткы ынӈин!
Ваа!
Эквэтгъэт мичгитԓьэт.
Ынпыначгыӄая ивнин ейвэл.
Ытлён гыт ытръэч гыллиӄэву итыркын гымык, ӄырым ӄывириӈыткуги эрмэчьэ энэвнаёморэ ӄората!
Люур ейвэлӄэй иквъи.
Ӄырым итык мури ыʼнӄораэнэвнамык.
Мэчынкы тырэнтэйкэвӈын.
Люур эргатык волӄытвэгты ининигъэт.
Нъэмэтӄин эрмэчьын орвыткынык.
Иквъи ынпыначгыӄай: Вынэ ӈотыӈ етгъи эрмэчьын!
Аʼтав ӄытэнмаквэ!
Ейвэлӄэй тэнмаквъэ.
Пыкиргъэт, эрмэчьын эʼмэтэ нынтыӄин.
Иквъи эрмэчьын: Эʼми ӄорат тургин?
Ӄоро ӄинэйылгытык, эӄылпэ вынэ!
Ынпыначгыӄай иквъи: Чиӄӄырым мыйылгыт, ӄэйвэ эрмэчьу ритгъэ!
Люур армайпыгъэ, ӄутгъи орвэпы.
Эчги ынпыначгыӄай пириркынин, люур ейвэлӄэй ӈытосӄычатгъэ.
Ивнин: Ынръам рырэӄэвыркын?
Эрмэчьэ ынръам ейвэлӄэй пэнрынэн.
Аны ымъылёӈэт гэтэйкэвлинэт, ӄынвэр вулӄытвигъи.
Тэркырама эрмэчьин мынгыӄач мыленин.
Вэнлыги ынӈин нылеӄинэт.
Ынръам ӄачакэн мыленин мынгылгын.
Эрмэчьын иквъи: Ынан ӄората мылпынрытык!
Вынэ, итык амӄората тъэркин!
Ынан чама нэлгэ.
Вынэ, тъэркин!
Чама ынпычьын ӈээкык ӈэвъэну ӄылгыгын.
Вынэ, тъэркин!
Ынан гымык эрму ӄынъэлги.
Ии, эрму тритгъэ гым гынык.
Энмэч ӈотӄэнат ынпыначгыӄагтэ мыривлынэт.
Ытръэч лымӈыл.
Ынӈин ваԓьыт тэленъепкинэт эрмэчьыт.
С. Аны эккэрык ылвылю нылгэнмыӄэн.
Ӄолетъылё нэмэ нычейвыткуӄинэт.
Нынымытвакэнат н ыраргарэ — ытлыгын, ӈэвъэн ынкъам ӈирэӄ эккэт.
Аны эккэрык ылвылю нылгэнмыӄэн.
Ӄолетъылё нэмэ нычейвыткуӄинэт.
Ӄол итгъэт, эчги эквээркыт, иквъи ытлыгын: Ынӄоры эквэтгъэт.
Ӈинчьэн иквъи: Ынпычьын иквъи: Аны ынӈэ, мынрагтымык!
Ӄун мынъёпатынат, ръэнутэт ынкы варкыт!
Ӄынвэр валёмгъэ ынээԓьын.
Ӄытгъэт.
Аны гэлелинэт!
Ӄынвэр, люур нэԓьунэт вээмык ӄача акэркыӄлявылтэ.
Ытленъютэ ивнин ынээԓьын: Кита мынылӄэгнэвынэт!
Аны ынӈэ!
Лыгэнитык мури наранмымык, — иквъи ынээԓьын.
Аны ӄырым, йъэлыги ытри мытранмыӈынат, — иквъи ытлеӈи.
Аны мытрэнвэнӈынэт ынкъам нарапэнрымык!
Аны ынан мынгынтэв!
Ӄынвэр, валёмгъэ ынкъам нэлӄэгнэвынэт.
Ынкъам гынтэквъэт.
Люур ырык ыʼттъыёча ӄутгъэт акэркыӄлявылтэ.
Ынкъам намӈылёнат: Иаʼм чит рэӄэ вылгыпыткотык, наӄам ымы пэглягъэ?
Лыгэн авъеткынка нытваӄэнат.
Леӈытэӄ, чит тымыткоркынэтык?
Нэмэ лыгэн ванэван ыʼнтатлыӈынат.
Ӄынвэр иквъи акэркыӄлявыл: Таам, мынрагтымык морыкы ымыԓьо ӈирэтури ымы мури!
Ынээԓьын иквъи: Вынэ, энмэч мури мытрарагтыгъа.
Ӄырым торыкы мынылӄынмык, миӈкыри ӄун ытлыгыт варкыт.
Ӄынвэр валёмгъат.
Ӄытгъэт ӈыраргарэ.
Пыкиргъэт.
Эвын аʼӄэнмыгточыӈкы нытваӄэнат, лыгэн уйӈэ аярака.
Аʼмын-ым мынпойгыԓьат!
Ынӄэнат-ым ӈирэргэри нымлыӄэнат, йъарат ытлеӈи нылгэнымлыӄэн.
Аʼмын-ым валёмгъат пойгыԓьатык.
Торымгогъат янор лыгэн вэтгысӄык, ынӄо аʼӄэнмыгточыӈкы.
Ынӄо аны оʼтчой гапойгыԓьатленат!
Ӄынвэр ынээԓьын тымнэн акэркыӄлявыля.
Ынкъам виин паагъат пойгыԓьатык.
Нэмэ ӄолетъылё иквъи акэркыӄлявыл: Лым вынэ мынпойгыԓьат, чеӈэр гыт эʼптэ мынмыгыт!
Вынэ ӄэнанмыгэ, йъарат этлы ынээԓьымил атвакыԓьэгым.
Энмэч мынпойгыԓьаркын!
Ынӄо тэнмаквъат пойгыԓьатык аʼӄэнмыгточыӈкы.
Пэнрыйгот итгъи акэркыӄлявыл.
Ынӄо пэнрынэн ӄлявыля.
Торымгогъат пойгыԓьатык.
Аны оʼтчой гапойгыԓьатленат!
Энмэч ӈирэӄ ыʼлёӈэттэ галягъат.
Ӈыроӄав эргыръогъэ.
Ынкъам эчги волӄытвэӈӈогъэ, люур акэркыӄлявыл кувлыткуԓьэтгъи.
Ӄытлыги пилгык гитлин.
Ынӄо рагтыгъэ ытлеӈи.
люур акэркыӄлявыл кувлыткуԓьэтгъи.
Ӄытлыги пилгык гитлин.
Ынӄо рагтыгъэ ытлеӈи.
Пыкиргъи ярак.
Ивнин ытлыгэ: Эʼмъим тумгытум гынин, миӈкы пэлягъан?
Эккэтэ ивнин: Вынэ ӈан ӈэйык рымагтэты гэлӄынмури ынкъам ынкы гымнин ынээԓьын нанмыгъан.
Ынӄо амынан чайвыткоӈӈогъэ.
С. Гапылмыръолен, тымӈэквъэ.
Люур кайӈыран ԓьунин.
Ивнин кэйӈэ: Энмэн ытлён нылгэеаʼтӄэн, ӄлявыл чейвыткугъи.
Гапылмыръолен, тымӈэквъэ.
Люур кайӈыран ԓьунин.
Ивнин кэйӈэ: Вынэ чейвыткуԓьигым тытымӈэквъак.
Ивнин кэйӈэ: Вынэ ӄыетги, ӄырэги!
Ӄыӄамэтвагэ!
Тэӄэмэӈгъи.
Ӄамэтваплыткок, ивнин кэйӈэ: Ӄыйылӄэтги!
Ымы гым трэйылӄэтгъэ.
Эвыр рэгытъэвыркын, лыгэн оттиӈа ӄэнаркыплыркын.
Ыныкит лыгэн рыйиткутэ ринэныгъеквъэ, лыгэн трапэнрынтык, трэнунтык!
Ии!
Лыгэн йылӄэтгъи.
Кыеквъи ӄлявыл, гытъеквъи, лыгэн рыйиткунин.
Люур кэйӈын кыеквъи.
Иквъи: Какомэй!
Рэӄэ энайъогъэ?
Эты лыгэн трататкынъегыт!
Ёрок гролмакы кычечьивынин.
Пэӈъивэтгъи кэйӈын, иквъи: Аʼмын, какомэй, аалёмкыԓьэгыт ивкы!
Ӄынвэр ытлён тынмыркынэгыт!
Ымэр игыр ӄывалёмгэ!
Ыныкит авалёмка ритгъэ, транмыгыт!
Ымэр ӄывалёмгэ игыр!
Ӄол итгъи рыгъевнин, ивнин: Ӄыгъекви!
Мыныгъевмык!
Гэмэлетлин.
Люур ӈытогъэ — эвын гэлеръулин.
Рагтыгъэ.
Ярагты пыкиргьи.
Ярак нивын: Миӈкы нытвайгыт?
Ӈоонко, ыяаӈ.
Кайӈырачыко нытвайгым.
С. Ытри ӈъочьыӄаё ганымытваленат.
Нынымытваӄэнат ынпыначгыӄай, ынпыначгыӄаен ӈэвъэн эвыр ынкъам ыргин ӈээкык гэнэнэнэлин — энмэч ӈинӄэйӄэй, ытръэч еп ныппылюӄинэӄэй нэнэнэӄэй.
Ытри ӈъочьыӄаё ганымытваленат.
Ӄол итгъи ынӄэн ӈэвысӄэт гэрэттыннэӈлин.
Наӄам ынкы эвын вулӄытвик.
Вынэ нылгэёаʼтӄэн ӈаргынэн, наӄам вусӄымчыку.
Ивнинэт ӈээккэтэ: Вай-ым тыттыннэркын!
Ытлыгын ынкъам ытԓьаӄай иквъэт: Вынэ ынӈэ — ёоʼмачы!
Ытръэч-ым ныкитэ эʼчуулгыт рэйыръэнӈыт.
Вынэ ӄырым!
Ратымӈэквъа ёоʼмачы!
Ӄынвэр вэнлыги ӈытогъэ ӈэвысӄэт.
Уйӈэ автычгыка ӈытогъэ — амкэргырга, ынраӄ эʼчуулгын айгыпы рулвынин.
Люур рытрилнин эʼчуулгын — рылыпляннэн ёоʼта.
Ынраӄ вэлеркылегъи эʼчуулгык ӈэвысӄэт.
Аны оʼтчой гэвэлеркылелин эʼчуулгык ӈэвысӄэт!
Аʼмын-ым аны нылгэпылмыёаʼтӄэн, наӄам уйӈэ автычгыкыԓьэн райвалявкы гэквэтлин.
Аны гэлгурэтылелин — люур рычгуткугъи ыныгчурмык.
Нивӄин.
Ынраӄ ръэнут рыглюркын?
Тэйылиӈыткугъи кэгынмэ — люур рыкээрэвнин ръэнут ынкы.
Ӄытлыги, ынӄэн гатвален яраӈы.
Ынкы рэсӄиквъи.
Рай авынраԓьыт — рэлку, ёрочыко.
А-аг, — мэрынрэӄэй иквъэт рэлкуԓьыт.
А-а,— мэрынрэ нэмыӄэй ночыткоӄэн ӈэвысӄэт.
Ако мэӈӄокэнайгыт?
Авъеткынка ытлён нытваӄэн, ванэван ночыткогъан.
Люур рай вэнвывэтгавыӈӈогъат: Ӄытивысӄиквын гынан.
Аны ӄырым!
Эʼтки, юрэӄ, кэлы.
Ынӄэнат гатваленат, ӄытлыги, гэтленъютэ.
Ынӄэн ытлеӈи нинивӄин.
Ӄытивысӄиквын.
Ытлён-ым нъэнӄэтӄин, нивӄин.
Юрэӄ, кэлы.
Аны ӄэмтивысӄиквын!
Аны ӄырым, тайылгавыркын!
Нинэтэнринӈыӈӄин ынээԓьэ: Ынкъам лыгэн тэвысӄэвъянва ӈэвъэну нылгынин.
Аны ӄырым!
Эʼтки, юрэӄ кэлы.
Ээй, эʼнӄээркын?
Ээ, гымнан-ым, — тивысӄивнин ынээԓьэ.
Аны гэлгъилкымлитлин ӈэвысӄэт!
Ынӄо тивыплыткунин ӈэвысӄэт.
Ынраӄ ынкы оʼтчой ганымытвален ӈэвысӄэт.
Ӄулиэлек ынӄэнат ылвагэлеӈӈогъат гэтленъютэ.
Ынръа вай эʼргынрэвэн рыгыркэвъёоӈӈонэн ынинэԓьин ӈэвъэн.
Эчги вай нэквэтӄинэт гыннэгӈыттынвэты, ынраӄ ытлён нэквэтӄин янра ӈанӄэн лыгэн амэчгыргэты.
Ынӄо волӄытвэӈӈок, вытку нэквэтӄин нэмэ амэчгыргэты.
Ӄээӄынуӄэй вак, нырагтыӄэн — эвын тэӈуйӈэ гатвален.
Ынээԓьэ ивнин: Иаʼм тэӈуйӈэ гыт эгынниккэ рагтыркын?
Ӄун ынръа вай, гыннигԓьук тылвавыркын!
ынинэԓьин ӈэвъэн.
Наӄам ынинэԓьин ӈэвъэн нылгъэнӄэтӄин.
Аны нэмэ ӄулиникэк гылвэгилилинэт.
Нэмэ ынӄэн ынӈин итгъи ытлянъёйӈын.
Аны ымъылёӈэт гэнгыркивлин ӈэвысӄэт!
Ӄынвэр, гэпэӈъивэтлин, валяйӈын чотгэӈкэн йытонэн — ынӄэната гыткаръысӄиӈа тэнгыерэгнин.
Люур ритъунтэвнин ыныкагты — левтылвинин ӄлявыл.
Ынӄо ӈэвысӄэт камчечытвэтчагъэ.
Ынӄо орвытараӈыткынэты рыттэннин.
Аны нылгиниквыӄин орвытараӈиӈын!
Ӈэнку мылгэнаръэнэн мэлӄыткынык.
Аны нылгиниквыӄин мэлӄычгын, орвытараӈ!
Рыпэт ӄун тыттатъёлга тыттэтыԓьын.
Ээ, аʼмын-ым, пыкиргъи вулӄытвик ыʼвэӄуч, нэмъэм гэлвуԓьэтлин лыгэн эвын.
Пынлёгъэ ыʼвэӄуч: Эʼми эӄэлюӄ еп эпкиркэ иркын?
Ӄооӈ, эʼмитлён!
Тэӈвулӄытвигъи ӄынвэр, наӄам уйӈэ.
Нивӄин: Эвныпэ рэӄэ нанмын, мэӈинрин гынникэ?
Ынӄо эргатръогъэ.
Мэлӄыгэӈэты ӄытгъи.
Ӈэнку гатгаткоӈӈой, милӄыгиӈкы.
Люур вай мутлыйитгъи кагынмэты.
Аны гэчеӈыттэтлин ытлён!
Ынраӄ ръэнут мэлӄыткынык варкын?
Ынӄо тыттэтгъи мэлӄыткынэты.
Эвын ынкы нырылтэлӄэн въиԓьын, гэлевтылвилин — левыт гэныпыӈэтлин рэлпэты.
Эвын гамылгэнаръэйвылен ынкы.
Ынӄо ӄытгъи ӈавъанэты.
Ивнин: Ынръам ытлён гэрэӄигыт, иаʼм тымын пычытръэч ытлеӈи?
Ынан-ым аʼмын, иаʼм нинэнгыркивъюуӄин!
Ынкъам гэмо тылгын валяйӈын тыгтон, чотгэӈкы ваԓьын, ынкъам аʼтав чит тытэнгыерэӈын ыныкагты.
Люур тынйыӄыргалявын ыныглявтэпы — ынкы тылевтылвин.
Иаʼм-ым тэленъеп ивкыԓьигыт?
Миӈкыри ӄун найылгавэгым.
Ынкъам ӈан никвъэн, таӈыӈ нъытван, лымӈэ ӄырым тагэнӈатгыргын нъытвагъан.
Ынӄо чемгъоԓьатыӈӈой ыʼваӄочейӈын.
Иквъи: Ээй, вынэ, ӄытэгинӈэт!
Ытръэч ынӈин иквъи, ынӄо ӈытогъэ.
Ынинэт ирвыт рынрынинэт ынкъам эквэтгъи нотагты, ынкы ӈэвъэн пэлянэн ярак.
Аны ынраӄ тэйкынин ынкы рыгъёлгычгын, лыгонмычыкогты ваԓьын.
Ӈэнри ӈирэк ёнэнат кымъыт — тыӄиӈэвыт ынкъам гытокале рыгъёлгычыкогты ёнэнат.
Ынкы нинэнмэйӈэвӄинэт.
Ылваӄаанмыёт нэнаёӄэнат ӈэнри.
Аны оʼтчой таӈымгэвэӈэт рэнмэйӈэвӈынинэт кымъыт.
Эчги ӈирэӄэв гивин нъэлыркын, люур вай ынӄэнат кымъыт майӈатыӈӈогъат.
Энмэч ыннанъылё наткоӈӈонат ӈирэют, мэӈинрин ӈыроёт ылваӄаанмыёт.
Аны ӄынвэр галгэмайӈаачгатленат ынӄэнат кымъыт!
Ӄынвэр еп рараттыляма ӄаанмыёт гытокалейӈа нинэнмыӄинэт гыргол ваԓьыт, галгэвляачгатлен гытокалекымъылгычгын.
Тыӄиӈэвыт-ым ыʼттъык майыӈкы ганъалычгатлен.
Ынкы рыгъёлгычыкойпы ныръилемйыԓьэтӄин, гэлгинъытвилин.
Гытокале-ым энмэч ӈанӄэн кагыргын рыгъёлгыкэн нэнайъоӄэн.
Аны ныӄулиԓьэтӄинэт ынкэчыку ваԓьыт!
Тыӄиӈэвыт, ӄынур иʼны, ныӄъоляӄэн, энмэч майӈыӄолеӈ, ымы лыгэчекыяайпы нывалёмӄэн ӄъоляԓьын тыӄиӈэвыт.
Ынкъам ымы гытокале ныӄъоляӄэн.
Ынӄэнат тэӈэмгытъэтэ ныӄъоляръоӈӈоӄэнат.
Алымы инэнмэйӈэвыԓьэ ӄэйвэ гынник нэналгэнмыткоӄэн тэӈэмӈэнрилы.
Ынӄо иквъи.
Аʼм эты мэчынкы мэйӈэтгъэт!
Ынӄо рагтыгъэ ӄлявыл.
Пыкирык, ивнин ӈэвъэн: Аʼмын-ым, ӄыпатгынат левытти ылвин ынкъам мынынленэт нотагты!
Ээй!
Лявтыпатыӈӈогъэ ынкы ӈэвъэн.
Ыʼвэӄуч-ым нэмэ пэнинэк орвытараӈгэӈкы гатгаткоӈӈой.
Нывиӄин ынкы ӈэвъэн.
Люур вай ӈыраткыната кытгынтатӄаятгъэ кургыӄэй.
Аны ӈэвысӄэтэ гапаколен.
Ӈотӄэн ыʼмӈот ӄэтэв-ым рэӄыркын, ръагыпы лейвыркын!
Кургыӄэй иквъи: Чит-ым ипэ титыркын.
Чит тъывинрэтгыт.
Э-э-эй!
Вынэ эвъим ӄыетги!
Пиринин кургыӄэй ынкъам кагынмыткынык рытрилнин.
Ынӄо вэтгаквъэ кургыӄэй: Гыт вай, леӈытэӄ, ыʼвэӄучитэ нанмыркынэгыт.
Элымӈэ!
Ынраӄ-ым иаʼм?
Ӄун энмэн рымэйӈэвнинэт ӈирэӄ кымъыт таӈамгыныкы, иӈӄун гыт ынӄэнырык ыʼннугыт.
Элымӈэ мэй!
Йыӄӄэй ӈан-ым миӈкыри?
Лыгэн гынан ӄытэйкыгынэт плекыт, ытръэч ӄылгикэлийвыгынэт.
Ынкъам эчги рэквэнӈытык лявтынлянвэты, эймэвкы митъэлыги кымъык, нэриквыт.
Ээ, ӄыянотгэ.
Ыӈкэн эчги ынӈин риквъэ, гынан ӄынинтыгынэт плекыт, ынан ынкы рэнъэлгъэ ӄлявыл.
Ынкы эчги рэнинтыӈынэт плекыт, лыгэн эвыр ӄытлепги гырголягты — ынан трэвинрэтгыт.
Ээй!
Ынӄо ывэӈӈогъэ ӈэвысӄэт, пылекыт лыгэӄылпэ тэйкынинэт.
Аны ынӈатал-ым гэлгикэлийвылинэт.
Ынӄо увиплыткук, ивнин ыʼвэӄуч: Вай тыплыткук!
Ээй!
Ынӄо рэсӄиквъи ыʼвэӄуч.
Ӈэвъэнэ таӈванэван нынкалыровнэнат кэлиегыт.
Иквъи ыʼвэӄуч: Таам, мынлевтынлемык!
Эквэтгъэт лыгэн нотагты.
Аны нылеӄинэт, ивнин ӈэвъэнэ ыʼвэӄуч: Миӈкыри ытлён мытлеркын?
Лыгэн-ым ӈоонрэ!
Эвыр ӄэйыӄын тылегъэт — люур вай ӄулиӄул.
Ооов!
Ооов!
Ааав!
Ааав!
Ооо!
Иʼгыт ӄынур эвытлым чама алва ныӄъоляӄэн — лыгэн ӄун аʼӄалеӈгыргын!
Ӈэвъэнэ ыʼвэӄуч ивнин: Ръэнутэт ытлён ӄъоляркыт?
Ӄооӈ!
Эвыр пыкэрыӈӈогъат, аны гытокален лявтыткынчыӈын нытасӄэвыԓьатӄэн рыгъёлгыкагыргэпы.
Вай энмэч лыгэпкэрыӈогъат — аны колё ӄолейӈын!
Вай авынтылягты ивнин ыʼвэӄучитэ: Ээ, ӄыянот.
Ивнин ӈэвъэнэ: Янор мэсӄээӄын мынлемык.
Ӄээӄынуӄэй тылегъэт — ынӄо плекыт ринтынинэт ыʼттъыёлягты.
Аны гапэнрыленат ыʼвэӄучьтэ: Ако мэй!
Микын тайкыёттэ?
Гымнин-ым, ӄэлюӄ, лымӈъэм микынэ ынӈин ваԓьыт нъытэйкынинэт.
Гырголягты лылепгъи ӈэвысӄэт — люур ӈанӄэн гырголяйпы кургыӈилгэтгъи, илгиӄэтгъи.
Ӈанӄэн ныгырголятӄэн.
Иквъи ӄлявыл: Ӄыетги аны!
Ӄамэтватомгэгыт!
Вынэ ӄырым!
Чеӈэр-ым чит энанмыркын!
Аны ванэван!
Ынӄэнат-ым ръэнутэт наӄам?
Ӄун аʼтав ынкэкинэт!
Вынэ ӄырымэнат, чит ынӄэнырык гым нанъынмыгым, нэнъынугым!
Ӈэвысӄэт нывэтгавӄэн коргыӈэлгэпы элгэӄанма.
Ынӄо ӈэвысӄэт эквэтгъи гырголягты.
Ӄлявылчыӈын пиӈкугъи рыгъёлгычыкогты.
Еп гыргол гытокалета рымнин.
Аны ӈэвысӄэт гэлеԓьэтлин гырголягты!
Уйӈэ вагьэ ӄлявыл.
Лыгэнитык ыныкагты гэтэкымъыӈлин.
юур пыкэрыӈӈогъэ гырготрамкык ӈэвысӄэт.
Эвын ынкы кэԓьэгинив нъэйъуткуръуӄинэт, нъанэлёръоӄэнат.
Ӈэвысӄэт-ым винвыпкири ӈэнри, ынръа ӈан люнԓьутэ нэнтын кэԓьэтэ пыкитԓьэн.
Ынкэсӄэтгъи, эвын нылгинымкыӄин ярамкычгын.
Ӈэнри ӄытгъи.
Люур вай ӈэнку — эвын тэӈэмӈэвысӄэтгинив нытваръоӄэнат.
Ынӄэнат кэԓьэн ӈэвъэнгинив.
Люур ытри ивръугъэт: Вынэ ынӈэ гыт ӈутку атвака!
Вай ыныкит мургин ыʼвэӄучит рэенӈыт, ыныкит ӄол уйӈэ ратвагъа энныкэ,— наралгэркыпчевмык мури!
Ынкъам ыныкит гыт ӈутку ратвагъа, лыгэн эвыр нэрэнугыр — ытлён эʼтки ныгытъэтӄинэт!
Ээй, миӈкыръим ӈан йыӄӄэй мылӄытык?
Ӄол иквъи кэԓьэӈэвысӄэт: Ӄол-ым ӈан вайыӈкы варкын ярайӈын нылгинымэйыӈӄин, ынкы варкын Тиркынпыӈэв.
Ытлён митъэлыгъим кытъаткэ ынин тытыл нывэӈыткуӄин нылгиныйыӄъэв, чамъам-ым ытлён рэрэсӄиквъэ.
Опопы аʼтав ӈэнку варкын имчьэчувнэлгыӄэй, ынӄэн ӄыпиригын ынкъам тытыл торааӈкатчыӄэвыԓьын ӄыпэнрыгын.
Лыгэн тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ.
Наӄам ынӈатал-ым, ӈутку итык чамъам рэегтэлы!
тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ.
Наӄам ынӈатал-ым, ӈутку итык чамъам рэегтэлы!
Ии-ӄун, вынэ ынӈатал-ым!
Вынэ лыгивэлынкыӄунэйгыт!
Вынэ аʼтав энмэч ӄэквэт, ӄынвэр вай рэпкирӈыт аʼнэлёлӄэвыԓьыт!
Ии!
Ынӄо эквэтгъи ӈэвысӄэт.
Пыкиргъи ынкы.
Эвын яралгычгын аны нылгэнымайыӈӄэначгын!
Эвын ынкы ярак камлелы таӈамалваӈ ваԓьын ыʼттъымылгын нытваӄэн.
Аны найылгавӄэн ӈэвысӄэт!
Нивӄин.
Ыʼмӈан миӈкыри митык?
Наӄам ынкы нылгиныйыӄъэв нываӈыткочгатӄэн тытлычгын.
Камлелы таӈаӄочеткынка, нылгитымгэтӄин.
Пиринин тытлык ӄача ваԓьын имчьэчувнэлгын.
Аны ынкы таӈъотчой гачемгъотвален ӈэвысӄэт!
Рылевалытковнэн имчьэчувнэлгыӄэй, аны торааӈкатчыӄэвыԓьын пэнрынэн — пиӈкунин.
Ӈэнри рымагтыгъэ.
Аʼмын-ым рэсӄиквъи ӈэнри!
юур вай ӈэнку нытваӄэн Тиркынпыӈэв, эвыр ынин гыпиԓьын ынкы нытваӄэн.
Аны ынкы ынраӄ ынӄэн ӈэвысӄэт гакоргавлен, Тиркынпыӈэвын гыпиԓьын: Кыкэ ӈавыл, вай чьэӈэврэмкыԓьын ынча етгъи!
Аа?
Ии-ӄун!
Тиркынпыӈэв таӈӄонпы нъэмпытваӄэн, ынкы-ым ытръэч эʼмпытвагты нымӈылёӄэн: Кыкэ, ӈавыл, ети!
Ии!
Мэӈӄокэнайгыт?
Ивтытрэмкыкинэйгым.
Ээй.
Ынраӄ-ым иаʼм ӈанӄо ети?
Миӈкыри ӄун гым ӈэнку лыгъаткэвма ганымытвайгым.
Ынӄо пыӈылтэлыйгот рыннин Тиркынпыӈэвынэ.
Пыӈылтэлгъэ ӈэвысӄэт.
Таӈымыԓьо тывыԓьаннэн ынин нымытвагыргын — ымы миӈкыри ытлён гэгынтэвлин ярайпы, эвыр эвтыляйпы.
Ынӄо иквъи Тиркынпыӈэв: Уу, како, ынӈатал-ым аʼткэвма ганымытвайгыт!
Вынэ трэвинрэтгыт ынан юрэӄ.
Эвыр ӄэйыӄынуӄэй ынӈин вагъат — люур рай ӄуликул.
Мэӈин чычеткэта?
Таӈванэван ночытконат ярачыкойпы Тиркынпыӈэвын яраԓьыт.
Аны рай ярак камлелы яйпыпытӄын.
Вынэ ӈэвысӄэт нылгъэӄэлиӈэтӄин.
Ныӄулиԓьыръуӄин каԓьайӈын: Ӄинэйылгытык пыкитԓьэн эвтытрамкэпы!
Ӄырым!
Ынӈэ айылгавка,— нинивӄин ӈэвысӄэттумгын.
Вай ӄырым нырэсӄиквъэн.
Эӄылпэ-э!
Ӄырым!
Эмэч алва ӄылеги!
Э-э-эй!
Вынэ инэйылкэ ӄинэнтытык!
Аны ныкытгынтыръоӄэн ярак камлелы.
Рээн ныттэтвиритӄин ярак.
Люур, ӄынвэр рай, ярак тыттэтгъи.
Ынраӄ рыногыргык левыт ръылинин.
Аны ныӄулиԓьэтӄин каԓьайӈын.
Ээй!
Вынэ инэйылкэ ӄинэнтытык!
Аны ныратлыӈыԓьатӄэн рыногыргэпы.
Ӄынвэр нэмыӄэй айылгавыӈӈой ӈэвысӄэт Тиркынпыӈэвын.
Ытлён ӈэвысӄэт иквъи: Вынэ вай ръылиркынин лявтиӈын!
Ээ, виин мачынан,— Тиркынпыӈэв нивӄин, наӄам таӈӄонпы нъэмпытваӄэн айколяткынык.
Эмӄэлелвынэ нивӄин турыпкитԓьэн.
Ытлён иаʼм таӈӄонпы эʼмпытваԓьатыркын?
ынэ ӈаан увик гынунэтэ нъэлгъи!
Аны йыкыргиӈын ганааӈкавлен.
Гитэсӄыченнин Тиркынпыӈэвынэ — аны тэӈэмпинритлену эрэтыткугьи каԓьайӈын эвтылягты.
Ынӄэн гэнлывэтъюулин энмэч, ымы ыннэн ыʼттъымылгын люӈыгнувэ гэнтылин — таӈымыԓьо пиӈпиӈу гэнъэтлин.
Ынан-ым аʼмын гытлитэ ваԓьын тылвыръугъи.
Ынӄэнат-ым ӈэвысӄэтти гакоргавленат, ыныкит тылвыръугъи каԓьайӈын.
Ынӄо ынӈин нымытваӈӈогъэ рымагтэты.
внин Тиркынпыӈэвынэ: Тиквъэк, рэченлегитэӈыркын?
Миӈкыръим ваԓьыт ченлет?
Ээй, аʼмын тылвэгэмо ынӄэнат, вынэ ӄынченлегитэвыркын ӈэвысӄэттумгын.
Ээй!
Ръэчеӈыл-ым мынгитэвын?
Лыгэн тымӈалголяӄ.
Ээй!
Аны лыгэн таӈамкамлелы рэнолгык нытвачаӄэнат ченлегинив таӈамалваӈ ваԓьыгэнэв!
Ӄутти ныппылюӄинэт, ӄутти нылгинымэйыӈӄинэт.
Рывэнтэннин ӄол чеӈыл — аʼмын-ым ынкы эвын ԓьэлеӈкы ивтытрэмкын нынымытвачаӄэнат!
Ӄынур лыгэн таӈамалваӈ ваԓьын нинэнԓьуӈэтӄин тэленъепкин нымытвагыргын.
Чама лыгэн имыръэнут ныԓьуӄин, лыгэнӄун кэйӈыт, иʼгыт, риӄукэт ынкъам ӄутти имыръэнутэт.
Ынӈатал-ым, этъым, ынӄэн гэчевкы нытваӄэн!
Наӄам аны ынин ынӄэн Тиркынпыӈэвын яраӈы, этъым, ынӈатал гатвален нылгэныкытгэмӄэн, иийэ, этъым, ынныкытгэмӄэн!
Ымы ярачыкон.
Наӄам ярак камлелы таӈамалваӈ ваԓьыт нытваръоӄэн умкуум, ыʼттъымылгын амалваӈ ваԓьын ынкъам имыръэнутэт ӄутти!
Нэнвэнтэтын ӄол чеӈыл — аны эвын ынкы ныръилеӄинэт рэмкын, ныӄаанматӄэнат, нимыръэӄинэт, рээн нытэйкэвӄинэт, нырачвыӈӄэнат чама нимыръэӄинэт!
мэн.
Нывылгыӄаанматӄэнат ынкы вай.
Люур ивнин Тиркынпыӈэвынэ ӈэвысӄэт, ынин гыпиԓьын: Ӄимлыттъыгын эвтылягты!
Ээй!
Амынан мимыл?
Ии!
Мимлыттъэтгъи чанлячыкогты.
Ныгитэӄинэт вылгыӄаанматыԓьыт— люур вай ырыкагты элыръочгатгъэ.
ны ныкытгынтыръоӄэнат вылгыӄаанматыԓьыт, наӄам ӈан гатаӈэръэпыръоленат вылгыӄаанматыԓьыт!
Аны ярагты ныкытгынтыръоӄэнат, ынӄо ярак пыкитԓьэт, лыгэнэвыр пэтавэръа навэръэпыӄэнат.
Ынӄо нэмэ нымгоӄэнат вылгыӄаанматык.
Нивӄин ивтытрэмкыкин ӈэвысӄэт: Мури ӈаан ынӈин нинмури, ымы вылгыӄаанманма кытэӄэй нилыръусӄычетк ин.
Ынӄэн рэмкыӄэй нэгитэплыткугъэн.
Ынраӄ ӄол нагэтамгогъан.
Нэнвэнтэтын — эвын нэмэ элек нывылгыӄаанматӄэнат.
Аны ынраӄ ынкы таӈамалваӈ ваԓьыт оʼравэтԓьат нытваӄэнат — ӄутти ыʼттъоравэтԓьат, ӄутти иʼгыт, ӄутти ӄэтчанрот, милюгэт ынкъам ӄутти амалваӈ ваԓьыт.
Аны ынӄэнат — ыʼттъыӄэгти, иʼгыт ынкъам ӄутти ръэгынникыт — нылгинытэгыттэмӈыӄинэт: аны ынкы ӈъочьыянвыт нынӄонӄалявӄэнат ынӄэнырык, ынӄо нылпынрыӄэнат мигчирэ.
Лыгэн ӄун-ым нитчыӄинэт мигчитти ныйылӄинэт.
Ынӄэнат-ым ванэван нымигчирэтынэт.
Наӄам-ым ыргин ӈалвыԓьиӈын вэнъым нылгинымкыӄин, ытръэч ӄун ванэван чинит ыʼнгынритгъэн, ынраӄ таӈамӈъочьа.
Наӄам титэ ныӄаанматӄэн авынраԓьын, ванэван ӈъочьыт ныӄаанмынэнат.
Ынкы ынӄэн нывылгыӄаанматӄэнат ынӈин ваԓьыт оʼравэтԓьат.
Люур ивнин Тиркынпыӈэвынэ ынин мигчитԓьэн: Ӄимлыттъыгын ръычычгав эвтылягты!
Ээй!
Наӄам нылгилимгиӈӄин ӈэвысӄэт.
Имлыттъынин ръычычгав эвтылягты.
Ээ, ынраӄ-ым нэгитэнэт, эплеэн миӈкыри ринӈыт, — аны, люур вылгыӄаанматыԓьык агтэ нэмэ кытгынтыръоӈӈогъат лымынкыри гаӄолема.
Ооккой!
Вынэ вай эӄылпэ ыʼлпэӈаръочгатгъэ алямачы!
Ээ, эӄылпэ ӄавэръэпыръотык элвэԓьинэтэ!
Лыгэн ӄун нылгиӄулиԓьыръуӄинэт.
Таӈымыԓьо пэтавэръа авэръэпыръогьат гаймычьыԓьыгэнэв!
Нэмэ ляйвыӈӈогъат ынӄо нанӄыпэгройӈыт.
Наӄам панэна ныпиӈэтӄин, ынӄо нэмэ мэлетгъи.
Ныӄулиԓьыръуӄинэт эчгигыттэпкыԓьинэт гаймычьыԓьыӄагтэ.
Ако како, иаʼм ӈалгылегты ваԓьын ӈаргынэн!
Нэмэ таӈавэръэпыръогъат.
Ынӄо плыткук вылгыӄаанматык, ӈэлвыл вэгтилгъи, ынкы ӄорагынрэтыԓьыт ӄораркылягъат.
Ынраӄ ивнин: Китаӄун амынан мимыл ӄыттъыгын!
Ээй!
Ынӄо тъынин мимыл.
Аны ынраӄ нэлыръочгатӄэн.
Ӄорагынрэтыԓьыт ярагты ныкытгынтыръоӄэнат, нокканчентаӄэнат.
Ынӄо нэмэ мэлетгъи.
Нэплыткугъэн ынӄэн чеӈыл гитэк.
Ынӄо иквъи Тиркынпыӈэв ӈавысӄатэты: Аʼмын-ым ытлён, гыт, вэчьым, ӈутку чамъам ратвагъа?
Ии-ӄун, ытръэч ӄун миӈкыри митык?
Ээ, вынэ эчимгъукэ, ынан трэвинрэтгыт.
Энмэч ӄол ӄынвэнтэтгын чеӈыл!
Рывэнтэннин чеӈыл.
Ынӄо нагэтаӈӈогъан — люур тэргатгъэ ӈэвысӄэт.
Пынлёнэн Тиркынпыӈэвынэ: Иаʼм-ым тэргатгъэ?
Гымнинэт ӈанӄэнат яраԓьыт, — нэночӄэн ӈэвысӄэтэ.
Наӄам ынинэт яраԓьыт лыгэӈъочьо гитлинэт.
Ныгитэӄинэт — ынкъам элек нытваӄэнат.
Ынӄо ивнин Тиркынпыӈэвынэ ӈэвысӄэт: Ынӈэ атэргатка, ынан трэвинрэтгыт!
Ынӄо паагъэ тэргатык.
Ныгитэӄин, миӈкыри нымытвагъат торпэлятагната ӈан ӈэвысӄэтэ.
Аны лыгъаткэвма нынымытваӄэнат, наӄам чавчывак рээн ганымытваленат.
Вынэ нылгигытъэтӄинэт!
Нытэргатӄэн ейвэче ӈэвысӄэт.
Наӄам уйӈэ эгпиԓьыкэ нытваӄэнат, миӈкыри ӄун ӈан тэӈытръэч гыпиԓьын гатымӈэвлен.
нӄо ӄынвэр эвыр нэмыӄэй вылгыӄаанматыӈӈогъат.
Ынӄэнат-ым итык нэмыӄэй нывылгыӄаанматӄэнат, ытръэч нэмэ ванэван тумгымил нытэӈычьэтӄинэт.
Ынӄо Тиркынпыӈэвынэ ивнин: Аʼмын-ым вай ынраӄ рагтыгыргын нъэлгъи гынин!
Аа, кыкэ вынэ, элымӈэ?
Вынэ галгэкоргавлен!
Ынкъам вай ӈэвысӄэт нэмыӄэй гылёӈӈогъэ рагтыԓьэты, миӈкыри ӄун лыгъылгу нинэлгыӄин ӈэвысӄэттумгын.
Энмэч нытэргатӄэн нэмыӄэй.
Аны ныкоргавӄэн ӈэвысӄэт!
Ынӄо нэгитэплыткун гитэк ынин яраԓьыт — рывэтгаваннэн Тиркынпыӈэвынэ, ивнин: Игыр-ым вай рарагтыгъа-ым ынкъам пыкиринэӈу, гынин томгъыттъиӈын ранмыӈын гырголягты, лыгэн епэчги ымы эрэсӄивкэ.
Ынкъам игыр гынинэт яраԓьыт лыгэӈъоркыт, ынраӄ ынан ынӄэн рэтэӈытви.
Лыгэн ымы ынӈэ эчимгъукэ, эченур ӄыялгытгытык янръагты, ынкъам ынкы ранымытваркынэтык.
Ынкъам эченур ынӈэ амӈылтэлка ӄитги гаймычьыԓьэты, вааʼ, ик ытлён, ӄывалём!
Итык ӈъочьыянвэты мачынан ӄылгэмӈылтэлгэ.
Таӈымыԓьо ӄытвыԓьатгын, миӈкыри гыт ӈутку нымытвагъэ.
ынкъам ынкы ранымытваркынэтык.
Ынкъам эченур ынӈэ амӈылтэлка ӄитги гаймычьыԓьэты, вааʼ, ик ытлён, ӄывалём!
Итык ӈъочьыянвэты мачынан ӄылгэмӈылтэлгэ.
Таӈымыԓьо ӄытвыԓьатгын, миӈкыри гыт ӈутку нымытвагъэ.
Ынӄо Тиркынпыӈэв иквъи: Таам вынэ, энмэч аʼтав!
Аны ынраӄ ынӄэн ӈэвысӄэт ныглёӄэн вэнъым.
Ынӄо лыгэн ченлечыку вэтгагъэ — ӈанӄэн пыкиргъи, яралякы.
ны галгэкоргавленат яраԓьыт!
Ынӄэн ымы нэнэнэӄэй гакоргавӄаятлен, алымы еп ӈан ныппыԓьэвӄэй пэляё.
Ынӄэнат-ым ынинэт ытлыгыт гэлгипэлӄыручевлинэт.
Ынкъам ыʼвэӄуч ыныгмил ваԓьын.
Тэӈэмъывэӄучитэ рымэйӈэвнин ӈинӄэйӄэй, эвыр миргыӄэйырык.
Нивӄинэт яраԓьыт: Аны эты, энмэч тэленъеп пэтъыттъымо нъэлгъи!
вэтгав тывыԓьаннэн, ымы чавчывайӈиӈэпы ӈытгыргын.
Ынӄо энмэч ялгытыӈӈогъат.
Эргатык янръатгъат.
Ынкы нымытваӈӈогъат.
Ынӄо вай, ӄынвэр эвыр ыргин ӈэлвыл тылемкэтэ итгъи.
Ынӄо энмэч, эвын лыгэгаймычьаквъэ.
Ынӄо энмэч ымыԓьо ӈъочьыт румэкэвнинэт ыныкагты ынкъам ынкы нымытваӈӈогъат нымэԓьэв.
Ынӈатал-ым гэвинрэтлин ӈэвысӄэт Тиркынпыӈэвынэ.
Ынин-ым ваны гэнэвлин, ытръэч энмэн ԓьулӄылыгйиткин, С. Ганымытвален нымнымӄэй.
Наӄам чавчыват.
Ынкы ӄол яатраԓьо гитлин эӈэӈыԓьын.
Эӈэӈыԓьэ таӈымԓьота нинэнтыӄинэт лейвыԓьыт ныкитэ, ӄэйвэ ымы энмэн кэԓьэт.
Ынин нэмыӄэй аӈаӈъыттъиӈын нинэнтыӄин ынык, наӄам нылгыныгыттэпӄин.
Ӄулиныкитэ эӈэӈыԓьэ ӈирэӄ эгрыкэԓьэт ԓьунинэт.
Нырэԓьуӈӄин ынӄэн мэйӈэӈэӈыԓьын.
Ныйылӄэтӄинэт ынӄэнат ярамкын.
Ынкы-ым ыʼттъыӄэй ныйылӄэтӄин эӈэӈыԓьык ӄача, чотгэӈкы.
Люур вай рыгъевнин этын.
Ивнин мэрынрэӄэй, винвэӄэй: Мэй, вынэ ӈоты нантымлятыркынэмык эгрыкэԓьэтэ.
Эӄылпэ вэнвавэръэпыгъэ эӈэӈыԓьын, ынӄо ӈытогъэ.
вын нычамэттаткоӄэнат ӈирэӄ гэкэӈыԓьыт.
Лыгэн тэкэм яатрагъет нылеӄинэт.
Ынӄо ӄаанрывэнра нъэлгъэт.
Ынръа ӈан ягнанэнат эӈэӈыԓьэ.
Наӄам таӈванэван ыʼнԓьугъэн кэԓьэтэ эӈэӈыԓьын, наӄам эӈэӈыԓьэ ытри нинэԓьуӄинэт.
Ынӄо яалеӈӄач ӈъонэнат эӈэӈыԓьэ.
Янор ръэтык рымнин инэтричгын.
Нылеӄинэт мэрынрэӄэй оʼраяраӈӄачагты.
Люур вай выквагъат таӈавынтылягты.
Нивӄинэт.
Ытлён ынръа вай рэӄык мытыквамык?
Вынэ эвъим ӈутку варкын эӈэӈыԓьын, амъатав-ым мыныквамык.
Ынӄо люур ӄулиԓьэтгъи эӈэӈыԓьын: Миӈкыри?
Вынэ ӄун чит нытэгинӈэтчыӄивмури.
Иаʼм-ым?
Миӈкыри аны мытылгигытъэтыркын, лыгитэленъепкинэмури аӄамэтвака.
Иаʼм-ым гымыкы амӈылёка тэгинӈэтыркынитык?
Ӄун ытръэч нивмури, миӈкы ытлён варкын.
Ээй, вынэ вай-ым ытръэч мэлюйӈэ ӈутку атваԓьыка.
Вынэ эʼтки мытраӄамэтваӈыркын, аʼм ивкэ ӄылпынрыткоркын!
Вынэ вай-ым мылпынрытык.
Эченур ытлён ыныкит ӄулинымык рэтэгинӈэнӈык, янор гым ӄэнамӈылёркынэтык!
Ээй, вынэ вэтыӄун мытрамӈылёркынэгыт янор!
Мэӈинрин ӈэнъянвык ынӈэ этэгинӈэткэ!
Вынэ мытвалём!
Игыр-ым ӈаан ынанъыттъыётрак лыгэнпыначгыӄай йылӄэтыркын.
Ынӄэн ӄынмыгыткы!
Ээй!
Ӄытгъэт рагролмата.
Йылӄэтгъи эӈэӈыԓьын.
ʼмын-ым таӈаӄочеткынка ныйылӄатчаӄэнат.
Люур вай каԓьайӈа нэнэгрыпэтын ынпыначгыӄай.
Аны гэӄучичыръулин ынпыначгаӄай!
Нылгэкапчачавӄэнат ройыръыт.
Иквъэт.
Эӈэӈыԓьын ӄыгтыгыткы!
Нагтыгъан, звын ныйылӄэтӄин.
Ӄытгъи.
Энмэн нинэԓьуӄинэт инэнвэнӈыԓьыт мэчичьу.
Ынӄо нивӄин эӈэӈыԓьын: Чамъам-ым ытлён вай трэнмэлевэнӈын.
Ынӄо энмэч въигъи ынпыначгын.
Ынӄо эргатык нэнлегъэн.
Нэмэ ынӈин нымытваӈӈогъат.
Аны оʼтчой нымытвагъат.
ʼулиныкитэ ныйылӄэтӄин раеквэн.
Нэмэ вай рыгъевнин ыʼттъэ этын: Ӄыгъекви!
Ытлён ӈоты ӄулинымык тэгинӈэтыркыт эгрыкэԓьэт.
Эӄылпэ кэргыпыԓьатгъэ эӈэӈыԓьын ынкъам лыгэн эвыр энмэн ыныгравымравкаԓьаткынык риӈэгъи…, Пыкиргъи рэмкык — эвын гэвъилин тэӈытръэч экык…Энмэн винвыгитэнинэт эгрыкэԓьэт — эвын энмэч нынпэтӄин.
Винвэ рэсӄиквъи эӈэӈыԓьын.
Авынраԓьыт эвын нытэргатӄэнат.
Наӄам эвын гэпэлӄэтлинэт ытри.
Ивнинэт эӈэӈыԓьэ: Пыкиргъи рэмкык — эвын гэвъилин тэӈытръэч экык…Энмэн винвыгитэнинэт эгрыкэԓьэт — эвын энмэч нынпэтӄин.
Винвэ рэсӄиквъи эӈэӈыԓьын.
Авынраԓьыт эвын нытэргатӄэнат.
Наӄам эвын гэпэлӄэтлинэт ытри.
Ивнинэт эӈэӈыԓьэ: Иаʼм нытэргатторэ?
Вынэ ӄун вай ынраӄ тэӈытръэч экык эгрэ въигъи!
Нылгэгагчавӄэн эӈэӈыԓьын, ивнинэт: Ээ, эӄылпэ ӄинэйылгытык тэючгыӄэй!
Нэйылгъэн.
Лыгэн-ым ынӈин ныкитэ нытваӄэн.
Ӈытогъэ эӈэӈыԓьын.
Энмэн рай энмэч гэтинэӈэӈлин въиԓьын, лыгэн ӄун энмэч гэлгичвиткуйвылин…Йъонэнат эӈэӈыԓьэ, ынӄо моонэнат эʼйӈэчьивык: Микынэ нивтык ӄытэгинӈэтыркынитык?
Аʼмын тивтык, тагэнӈатыӈок янор гым ӄэнамӈылёркынэтык, вачаӄ лёӈвалёма гиттури!
Ӄымэл торгынан-ым ытлён аʼткэвма нъэлтык, лымӈэ маԓьаӄаягталыӈ нъэлтык!
Вынэ эӄылпэ ӄытрыткугыткы инэӈэт!
Найылгавӄэнат.
Лыгэӄылпэ нэтрыткунэт.
Ӄыёгыткы таёчгычыковты!
Наёйвынат.
Мутлымул ымы йъэнкы рылтэтԓьан ӄыгичигыткы ынкъам ӄыёгыткы!
Таӈымыԓьо нэгичигъэн мутлытъулӄэй, ымы ыннэн лёмпэлята нэнтын мутлытъулӄэй.
Ынӄо вай ивнинэт: Таам, аʼмын-ым ӄэквэтгытык!
Эквэтгъэт гэкэӈыԓьыт.
Како ынраӄ ӈан ӄол еп турэквэтэ лыгиръилеквэтгъи, ӄол-ым мэcӄээӄын эвынтылек.
Ынӄэн ыʼттъыёлкэн нылгэйыӄытчоԓьатӄэн, люур вай ӄаата омкэпы нантакаӈатын.
Ынкы-ым унмык нанвъарэнтатын ӄаата.
Ӄол ынраӄ таӈавынтылягты танӈыткоԓьатыӈӈой.
Ӄынвэр тэнӈылпигъи.
Ынӄо уйӈэ вагъат.
Рагтыгъэ эӈэӈыԓьын.
Ивнинэт эӈэӈыԓьэ: Вынэ виин аʼтав мынывиркын ынкъам мынӄамэтва.
Увэмгогъэ ӈэвысӄэт.
Эвын рэсӄиквъи эӈэӈыԓьын, тэючгыӄэй нинэнрыӄин.
Ынӄэн-ым въилын лыгэн нырылтэлӄэн.
Эръэт ититгъэт.
Ӄамэтвагъат.
Нылгэпыннытваӄэнат гэӈэвъэнэ.
Люур вай ынраӄ рыгъевнин эӈэӈыԓьэ въиԓьин Вэлер ынӈэ элвэԓьинэ ныннэ, эвын ынӈин!
Вэлер ынӈэ элвэԓьинэ ныннэ, эвын ынӈин!
Ынраӄ вай кыеквъи вэнык въиԓьын.
Галгэкоргавленат ытлыгыт, чама наӄам нымэтивэтӄинэт, нивӄинэт: Ынӄо ивнинэт эӈэӈыԓьэ: Аʼмын-ым въиԓьын чит тынэювын-ым, ынраӄ-ым ӄыркургыткы — ӈирэӄ чымӈаӄаанмыёт ынкъам ӈырок аёԓьэты ваԓьыт, эченур мооӄаат.
Валёмгат-ым ынӄэнат.
Нэйылынэт ӈирэӄ лыгэмайӈычымӈаӄаанмыёйӈыт ынкъам ӈыроӄ мооӄаат.
Рагтыгъэ эӈэӈыԓьын.
С. Ытлён ӈээкык амӄынъычо ӈэлвыԓьык нытваӄэн.
Ынпыӈэвӄэй ынкъам ынпыначгын, ынкъам ӈээкык гатваленат, чавчыват.
Ытлён ӈээкык амӄынъычо ӈэлвыԓьык нытваӄэн.
Ӄынвэр, ӈэлвылекы вама, тъылыӈогъэ ӈэвъэнйыръын, ытръэт ӈээкык.
Ытлыгыт-ытԓьат, ярак ваԓьыт.
нъатчаӄэнат, нивӄинэт.
Ытлён, титэ рэетгъэ ӈэлвылекы ваԓьын?
Ӄытлыги, колё энмэч нылгитъылӄин.
Ӄынвэр ынкы, ӈэлвылекы вама, въигъи.
Ӈэвъэнйыръын нутэк ӈэлвыле гапэлялен, ытръэч ыннэн элгыӄорайӈын ынык рээн гапэлятлен, въиԓьык рээн.
Ынӄэйына нэнанъётваӄэн элгыӄорайӈа.
Ӄынвэр, ытлыгын аʼтчак лывавкы ӈааккагты, эквэтгъи ӈалвыԓьэты.
Люур ԓьунин ӈээкык, энмэч гэвъилин, ытръэч элгыӄорайӈа нэнанъётваӄэн.
Ынпыначга чит рылгииркынин ӈээкык, эвын энмэч гэвилетлин.
Ынпыначга ӄорайӈыи эʼйӈэԓьэннин, нинивӄин: Иаʼм гэмо лыӈын въиԓьын?
Опопы морвынтак ярагты, ынкъам гынанчиӄай ӄынлегын, миӈкыри ӄун эвын гэмо лыӈын.
Эвыр игырӄэй ынпыначгын эквэтгъи ярагты, орвынтагъэ.
Ярак пыкирык, ынпыӈэвэ пынлёнэн: Эʼми, уйӈэ?
Ынпыначга татлыгнэн: Энмэч гэвъилин, гутгэтлин!
Аны ынпыӈэв нытэргатӄэн.
Ынпыначга ивнин: Аʼтав оргоор мынԓьэтэтын.
Ынан пэтле трэеты, виин ӄувиркын аʼтчама!
Ынпыначгын эквэтгъи горвыма амноӈэты.
Йъонэн —пэнин ӄората нэнанъётваӄэн.
Пыкиргъи ынпыначгын, аʼмын-ым орвыткынык йыӈэнин.
Ӄорайӈын илгэннин, йыпаннэн орвык.
Ынкъам ынпыначга ивнин ӄораӈы: Ытлён гынанчиӄай ӄынлегын, миӈкыри ӄун эвын гэмо лыӈгъэн въиԓьын.
Ӄорайӈын гэквэтлин лыгэн нотагты, пэнинэԓьын нинъэмэтӄин.
Ынпыначгын рагтыгъэ.
Пыкирык, ивнин ынпыӈэв: Ытлён тынӈивын.
Въаваӄ лыгэн нотагты.
Аны гэлелин ӄораӈы ӈирэнйъилгык гамганымгыпы!
Ӄынвэр ӄол нымным ԓьунин.
Эвын ӈинӄэгти ӈаргын нувичвэтръуӄинэт.
Ӈинӄэе нэԓьугъэн.
Ӈин ӄэгти гынтэвръугъэт ярагты.
Пыкирык ярак, иквъэт: Ӈоты ръэнут ӄорайӈа рыпкирэннин?
Ымы нывэлыткэӄэн маԓьоравэтԓьан!
Эӈэӈыԓьэ ралкойпы ивнинэт: Вынэ ӄынатвыгыткы, ӄырэтгыткы!
Нивӄинэт: Вынэ ӄырым!
Гынанчиӄай ӄыгтыгын!
Эӈэӈыԓьын ӈытогъэ, йъонэн оргоор.
Эӈэӈыԓьэ пынлёнэн ӄораӈы: Аʼмын мэӈӄо еттык?
Вынэ ыяайпы!
Рыпэт ӈирэӄ йъилгыт мытъяанат тылек гыныкы!
Эӈэӈыԓьэ ӄораӈы выяннэн ынкъам ивнин: Ӈутку ӈэйык рымагты варкын ӈэлвыл.
Аʼтав ынкыри ӄылӄыт!
Ынан митъэлыги титэ тръэйӈэквыт.
Ынкъам эӈэӈыԓьэ ӈэвысӄэт въэтваԓьын ратвынэн ыныгрочыкогты.
Лыгэн ёрок рылык, ынык ӈыраткынык рытрилнин ынкъам ивнинэт: Кита ярар ӄынъылигыткы!
Ярар нэнъылигъэн ралкогты.
Аны гиԓьуткулин эӈэӈыԓьын ымъылёӈэт, ымныкэрэт.
юур эргатык эргыръогты въиԓьын ӈэвысӄэт вакъогъэ ынкъам иквъи: Аʼмын, аръаля гэйылӄэтигым!
Ӄлявыля, эӈэӈыԓьэ, ивнин: Аʼмын, ети!
Ӈэвъэнйыръын иквъи: Аʼмын, ынръам ӈанӄо гэетигым!
Эӈэӈыԓьэ ӈэвысӄэт матанэн.
Ынӄо эквэтгъэт ытԓьарыкы, ымы ырыгрээн ӄорайӈын Въаваӄ.
Ӄорэн нынны — Въаваӄ.
С. Ӄынвэр ӄол чимгъугъи оʼравэтԓьан.
Ӄынвэр, ӈэвъэн ивнин: Энмэн тэленъеп гатвален уйн э эмилгэркэ.
Ӄынвэр ӄол чимгъугъи оʼравэтԓьан.
Ӄынвэр, ӈэвъэн ивнин: Ыʼмӈан, мытӄытрирэ эмыннэ ӄамэтвак.
Нымкыӄин гынникыт варкыт нымэйыӈӄинэт, нычачаӄэнат.
Миӈкыри мынмынат ытри ынкъам рэӄэ?
Миӈкыри ваԓьын гынникык энанмэнаӈ мытэйкын?
Ӈэвъэнэ ивнин: Гымнан итык тычимгъуплыткун гэмгэгынникин энанмэнаӈат — аӈӄагыннэкэн эвыр эмнуӈгынникин.
Пынлёнэн ӈэвъэнэ.
Гынан-ым?
Гымнан ымы ытръэч амаӈӄагыннэкэнат тычимгъунэт.
Ӈэвъэнэ ивнин.
Гымнан ымыԓьо трэтэйкыӈынэт.
Китаӄун-ым ӄытвыгынат, миӈкыри ваԓьыт гынан чимгъунэт?
Аныӄун, ынӈин ваԓьыт гымнан гэчимгъулинэт.
Нымэԓьэв ӄыпалёмтэлгэ!
Аӈӄакэн мытвынат: мэмылтэ купрэтэ мэчынкы ранмыӈынат, унъэлти иʼнныпъитэ гатоккама мэчынкы ранмыӈынат.
Китаӄун мынтэйкынэт!
Ынӄэнат нэтэйкынэт ымыԓьо.
Купрэтэ тымнэн мэмыл, иʼнныпъитэ гатоккама тымнэн унъэл, пойга тымнэн умӄы.
Нэмыӄэй пойга тымнэн кэйӈын.
Ынӈин ваԓьыт тэленъепкинэт энанмэнаӈат гатваленат.
С. Энмэн, тэленъеп гатвален нымным нымэйыӈӄин.
Ынръам инъэ люур гининилин нымкыӄин эʼӄэԓьыт.
Ӈээккэӄэе ԓьунин эʼӄэԓьымкын ининиԓьын ынкъам ӄулиԓьэтгъи: Аны рэмкын гатэнмавлен гынтавынвы нотагты, иӈӄун лыгэн ӈэйык нъатчынат.
Ӄутырык орвыткынык нэнэнэт эʼмэтэ гэнтылинэт.
Ынкъам яачы тылеԓьэ гынтэвкы, ӄол ӈинӄэй гэнэрэтлин.
Наӄам эʼӄэԓьыт пэнин нывэлеркылеӄинэт.
Наӄам ытлыгэ нэнэны раратъё люӈԓьутэ.
Люур ынанъянотыԓьа эʼӄэԓьэ, эрмэчьэ, ԓьунин ӈинӄэй.
Эвын ымы мъэӈинӄэй гырытлин, ымы рынныкоӄай ырытык рээн нинэнрыӄин.
Эрмэчьэ нинэгитэӄин.
Люур ӈинӄэе ырытӄэе ырымнин лявтэпы ынкъам левтык ирнин.
Эрмэчьэ ивнин: Аʼмын, гынан вай энанмэ!
Ынӈъэм ымы вэлер гэмутлытъэ эрын, ытръэч ӄынур пакота гэнтылин рынныкота.
Этӄыле-ым нивӄин эрмэчьын: Опопы эӄылпэ ӄэнанмы гынан, чеӈэр энанмэ!
Вытку-ым гынан энанмэ.
Ынӄо-ым ивнин эрмэчьэ ӈинӄэй: Ынръам-ым эрмэчьэ чычетувик тынпынэн ынкъам ивнин въэӈӈок: Ыныкит ынӄэн гымнин пойгын ӄонпы гынык рэнтыӈын — гымыгмил рамлытвэгъа.
Аʼмын-ым, вйигйи эрмэчьын.
Лыгэн ръигъи — выткынин тумгымкын ининигъи.
Лыгэн эвыр нэԓьугъэн въиԓьын ыргин эрмэчьын, гынтэквъэт.
Нивӄинэт гынтавма: Аны рэмкын ынӄоры гэпэлӄынтэтлин.
Ынкъам ымы ынӄэнат ытлы гыт пэлӄынтэтгъэт.
Эʼчгынрэ ыргынан нэлӄырирын ӈинӄэй — эвын уйӈэ.
Люур ининигъи.
Ытлыгыт эймэквъэт — эвын ӈинӄэй въилекы ӄача нытваӄэн, ӄытлыги, эрмэчьын ганмылен.
Ынӄо намӈылён: Ӈинӄэе ивнинэт: Люур ынан иниквъи.
Аʼмын-ым вытку гынан энанмэ!
Лымӈэ иниквъи.
Ыныкит ӈотӄэн пойгын антымӈэвка рэнтыӈын, гымыгмил рэрмэтвигъэ ынкъам рамлытвэгъа.
Ынӄо ытлыгэ ивнин: Аʼмын-ым, ымыԓьо гынтэвыԓьыт энмэч пэлӄынтэтгъэт, рагтыгъат.
Ӄынвэр ынӄэн ӈинӄэй мэйӈэтгъи, энмэч аʼачеко нъэлгъи.
Ынин ытлыгыт въигъэт.
Пэнин ытлён нилюԓьэтӄин чама нымлытвэӄэн амӄынъычо.
Ынӄоры ӈотӄэн аʼачек эрмэчьу чама мылыԓьо гэнъэтлин.
Лыгэн эʼӄэԓьын пыкитԓьэн нэнанмыткоӄэн.
Энмэн ытлён ганымытвален вээмык ӄача, ӈэйык рымагты.
Энмэн ынӄэн ӈэгны — Валяӈай, Ваӈӄарэмак ӄача ваԓьын, ытръэч амноӈыӈӄач.
Ынръам ытлён уйӈэ эӈинӄэйкыԓьу гитлин.
Ытръэч гэӈэвъэнэ гатваленат.
Ынръам ӄутти ӈирэӄ, гэнинэԓьэ ваԓьыт, пэнин гынникгилиԓьыт нотайпы.
Ӄол рыннинэт ырык ытлыгэ ивнииэт: Эккэт-ым валёмгъат ынкъам иквъэт: Ынкъам-ым ӄол иквъи нэмэ гыннэкгэлема: Ытлеӈин нъэнӄэтӄин, нивӄин: Эʼтки ӈан ытлыгэ нынъотавморэ!
Вэнлыги ынээԓьэ нэначыӈӄэн, нинивӄин: Ӄынвэр ӄытгъэт.
Ӈайыткынатгъат, ӄалетлы нэгитэн — эвын гэӈэвъэнэ купрэк нымигчирэтӄинэт.
Ынээԓьэ ытлеӈи ивнин: Ытленъютэ ръотавнэн.
Вэнлыги ырымнин.
Ынръам рынныкон лыгэн гыткак ӄача иргъи.
Эрмэчьын гырголягты лылепыткугъи ынкъам иквъи: Китъам ръэнутэт, мыёпатынат!
Пойгын эйминнин эрмэчьэ ынкъам ӄытгъи.
Лыгэн эвыр пэтлеӄэй йъонэнат.
Лыгэн йъонэнат — ивнинэт: Аʼмын-ым, ӄытгъэт.
Ынкъам ӄамэтвама ивнинэт эрмэчьэ: Ынээԓьын вэтгыры вагъэ, ытръэч пынлёгъэ: Аны, моогъат пойгыԓьатык.
Люур тымнэн эрмэчьэ увичвытумгын.
Ынкъам ивнин ӄол: Рагтыгъэ ытлеӈи.
Ярак пыкирык, пыӈылтэлгъэ.
Ынӄо ытлён моогъэ илюԓьэтык, эмрэрмэвӈэ чама амрамлытвэӈа.
Лыгэн пэтле эрмэквъи ынкъам мылытвэгъэ.
Ӄынвэр ӄытгъи нэмэ ынкырилы.
Нэмэ лыгэн ӈайыткынгыпы ырымнин эрмэчьын, вээмык ӄача ваԓьын.
Нэмэ эрмэчьэ ёпаннэн.
Нэмэ ынкы йъонэн — ивнин: Ырыкы ӄытгъэт.
Нэмэ ӄамэтвама ивнин эрмэчьэ: Ынӄо торымгогъат увичвэтык пойга.
Ымъылёӈэт ымы ымныкэрэт ныпойгыԓьатӄэнат.
Кынвэр аны лымӈэ ӈыроӄ ыʼлёӈэт ынкъам ӈыроӄ ныкирит ныпойгыԓьатӄэнат.
Люур турэрмэчьэ пивнин ынпыэрмэчьын гыткайпы.
Арычга иргъи ытлён ынкъам иквъи: Ынръам иниргъи гынан!
Опопы ӄэнатаӈынмы ынкъам гымнин ӈэвъэн ӄылгыгын!
Ынӄо тымнэн ынкъам ӈэвъэн лыгнин турэрмэчьэ.
Ынӈин гатваленат тэленъепкин эрмэчьыргин вагыргын.
С. Ынӄэн мэйӈынымнымык гатвален элек.
Ӄолетъылё ӈинӄэйгинив тэнмавръогьат оонъынтанвэты.
Ырык рээн-ым ӄол нанӄыԓьын ӈэвысӄэт гатэнмавлен оонъынтанвэты.
Ынӄон эквэтгъэт ӈоонрэ, ыяагты — ӈэнку аʼмын лыгимыкуунъыԓьын.
Вынэ ӈан ноонъыгыркэчеӄэнат ӈэнку ӈэнӄайымкычгын.
Люур рай ӄол ӈинӄэй ӄулиԓьэтгъи кытынгынтава.
Вынэ ӈоты кэйыʼоон!
Аны лыгэн эвыр ынкэӄэй ӈэнӄайымкычгын гатляпыткочаленат камлелы ырык, ынӄо нэԓьун — эвын кэйӈын нылеӄин тэкэм ырыкэгйит.
Ӈэнӄайымкычгын гагынтавчален оʼраяраӈӄачагты.
Чымӄык лыгэн эмпаян ныпэчаткоӄэн ынкы ръэтык, эвыр мъаян ӈинӄэйӄэй эвытлым ӈээккэӄэй.
Нытэргыԓьатчаӄэнат-ым ынӄэн мъаянвыӄагтэ, вачаӄ вэнлыги ӄырым ыʼнъатчанат майӈыянва.
Ынраӄ пэлятгъэ нанӄыԓьын, гэпэӈъивэтлин.
Лыгэн-ым ынкы пиринин кэйӈэ нанӄыԓьын ӈэвысӄэт.
Ынръаӈан пыкиринэӈу нанӄытъайытчанэн нанӄыԓьыӄай.
Кэйӈэ руйвынин ӈэвысӄэт-ым, ынӄо нэнэнэӄэй пиринин ынкъам ыныграгты рыԓьэтэннин.
Ынръа ӈан кэйӈэ нэнанмыткоӄэнат гыръоԓьыт рэквытти, мэӈинрин ылвэт ынкъам нэнанлыватӄэн ынӄэната лывээръа.
Ӄынвэр мэйӈэтӄээтгъи нэнэнэӄэй.
Энмэч нычайвыткоӈӈоӄэн нэнэнэӄэй.
Кайӈырачыко мэйӈэтгъи.
Эвыр ӈаргыногты нэнанӄытчерантовӄэн кэйӈэ.
Ынӄо, ӄынвэр, вэтгавыӈӈой ӈинӄэйӄэй — кэйӈын ытри вэтгавыӈӈогъат.
Ӄолетъылё ивнин кэйӈэ: нылейвыӄин амынан.
Ынӄо-ым энмэч гыттэпэквъи.
Ӄолетъылё нэмэ ылвэгилигъи кэйӈын.
Амынан ӈинӄэйӄэй нэмэ пэлятгъэ ярак.
Эчги эквэтгъи кэйӈын, лыгэн мачоратвак пыкиргъи рэӄокалгын.
Ӈинӄэе ивнин: Рэӄокалгын нымӈылёӄэн: Эʼмъим гынин ытлыгын?
Наӄам-ым гым иаʼм ӈутку?
Ако вай-ым миӈкыри ӈутку нытвайгыт?
Опопы ынраӄ мымӈылтэлык.
Ынкъам ынкы ганымытвален ӈинӄэй нылгинымкыӄин.
Ӄол-ым вай итгъэт элек ӈэнӄайымкычгын оонъынтачагъат таӈымыԓьо чеэкэй.
Аʼмын-ым, аны нылгъэӄэгнитӄин!
Ынкъам ынкэгрээн гэквэтлин гынин ытля, нанӄыԓьын, оонъынтанвэты.
Наӄам ынкы тэӈэмӈиӈӄэй гоонъынтатленат, ытръэч ынӄэн амынан гынин ытԓьаӄай ырык рээн гоонъынтален.
Ытлыгын-ым гынин ныӄааԓьатӄэн, ныӄорагынрэтӄэн.
Ынкъам ынӄэн ынкы нуунъыгыркиӄинэт.
Люур рай ӄол ӈинӄэй ӄулиԓьэтгъи.
Ӄыгит аноо, кэйӈын етыркын ӈанӄо!
Ынкъым таӈынмыԓьо гэтлепыткуръулинэт ӈинӄэйгинив ынкъам гагынтавчаленат яраӈӄачагты.
Лыгэн энъыян ныйӄунтэтӄин, эмпаян ныпэлятӄэн.
Ынкъам ынкы ынӄэн гынин ытля гэпэӈъивэтлин, ынӄэната кэйӈэ пиринин.
Аʼм, лыгэн-ым эвыр ынкэӄэй нанӄэпы тъайытчанэн ынкъам ымыԓьо ӄэчейыръын йытоԓьаннэн, ынкъам тымнэн.
Йыӄӄэй-ым ынкаят рунин кэйӈэ гынин ытля, наӄам-ым гыт ынкы нагтогыт кэйӈэ гынык ытԓьананӄычыкойпы.
Ынкы плыткуй кэйӈын ӄамэтвак, ынраӄ гыт нэпиригыт-ым ынкъам рагтыгъэ ченэтрагты.
Аʼмын-ым ынкъам вай ӈутку йыӄӄэй нэнмэйӈэквыт.
Ынӈатал-ым вэлынкыӄунэйгыт!
Пыӈылтэлма, ӈинӄэй рыпэт гатаӈйыкыргыгаваӈкатлен.
Аʼмын, чиниткин ытля ейвэчу гэлгылин ынкы ӈинӄэе чама гэйивиӄэтлин.
Ынӄо нэмэ ивнин риӄукэтэ: Лыгэн-ым, эмытъэт ӄыгагчаквэ!
ʼмын, вынэ ӈинӄэй ганӈэнайпылен кайӈэты!
Ынкы-ым кэйӈык ыннанмытлынча гэтгивилин, эвыр ыннанмытлыӈгэвэԓьын- Ытлён ынӄэн таӈгэмо нинэлгыӄин, ӄытлыги, ынин ытлыгыт варкыт.
Ӄымэк аʼмын кэйӈэ энанмы, ынӈатал-ым тыкоргавыркын!
Ынӄо риӄукэтэ ивнин: Ынӄо эквэтгъэт амъянра.
Ӈинӄэйӄэй нылгэркычавычиԓьатӄэн ярагты!
Ярак люур пыкиргъи.
Найъойвыгъан ынкэкинэтэ нымытваԓьа, ынраӄ нымӈылёйвыӄэн: Ынӄо моогъэ пыӈылтэлык.
Таӈымыԓьо тывыԓьаннэн риӄукин тывъё: ытԓьат-ытлыгыт тывыԓьаннэнат, кэйӈык нымытвагыргын тывыԓьаннэн.
Ынӄо таӈвалёмръогъат.
Ӄытлыги, кэйӈэ гэнмэйӈэвлин ӈинӄэй!
Аны таӈымыԓьо гакоргавръоленат, ытлыгын ымы ынкы.
Галгэнаглятлен ытлыгэты ӈинӄэй!
Ынӄо нанмын чымӈы рэӄокагты пууръу.
Ытръэч.
С. Клявыл ынкъам ӈэвъэнйыръын нынымытваӄэнат.
Ӄол итгъи ӄлявыл ивинигьи.
Лыгэн ыʼвэӄуч эквэтгъи, ӈэвъэн ӈытогъэ ынкъам аӈӄаванвэты ӄытгъи, йытрыттэ рынэнин рымавынвы.
Люур мэмыл ванвычыкойпы пиврэгъи, Ӈэвъэнйыръын ӄайымгойпы пиринин ынкъам мэмлычыкогты рэквэтэвнин.
Рагтыгъэ ӄлявыл — эвын ӈэвъэн уйӈэ.
Аны ӄлявыл ымныкэрэт гиԓьуткулин — уйӈэ, ԓьук лывавнэн.
Ынӄо эргатык ӈытогъэ, рэӄокалгын ԓьунин.
Ивнин риӄукэтэ: Ивнин ӄлявыля: Риӄукэтэ ивнин: Ытри ынкы варкыт.
Гынин ӈэвъэн гэлгылин мэмыля.
Рагтыгъэ ӄлявыл ынкъам купрэн ынанъомрычьын рытэнмавнэн.
Ынӄо эргатык эквэтгъэт, копрантыватысӄэквъат.
Риӄукэтэ гамгаваны нэнайӈоткоӄэн, Ӄол ԓьунин, ынӄо йыӈотконэн — эвын колё тыкгаткэта!
Ивнин риӄукэтэ: йыӈотконэн — эвын колё тыкгаткэта!
Ивнин риӄукэтэ: Ынкы рытваннэнат.
Риӄукэтэ ивнин: Мачынан ынкы нытваркын.
Ынӄо эргатык купрэт ёпаннэнат, эвын гаквален ӈавмэмылчыӈын.
Ынӄо рырагтаннэн ынкъам тэнуйгын йыннин.
Ыʼттъын ратвынэн, рывэнӈынин авынаёԓьэты, линлиӈ йытонэн, мэмылыткынык рытрилнин.
Ынӄо ӄлявыл ӈытогъэ.
Этъоӄайӄын рэсӄиквъи — люур рымъэйӈэнин.
Ӄлявыля ивнин: Ивнин ӈэвъэнйыръэ: С. Аʼмын-ым, аны лыгитэнчимгъуԓьын ӈэвысӄэтӄэй чама нылгэнываӈэӄэн.
Ытлыгэ, ытԓьата ынкъам ытленъюрык гылёо нылгыӄин ытлён.
Энмэн, ӄулинымнымык ӄол гатъылыӈолен ӈэвысӄэтӄэй.
Аʼмын-ым, аны лыгитэнчимгъуԓьын ӈэвысӄэтӄэй чама нылгэнываӈэӄэн.
Ытлыгэ, ытԓьата ынкъам ытленъюрык гылёо нылгыӄин ытлён.
Ынкы-ым, мэтчымчек, нытваӄэн нымнымӄэйык ӄол эӈэӈыԓьын.
Ӄынвэр ытлыгын иквъи: Наӄам ӈутку варкын мэтчымче нымнымӄэйык, лыӈыр амытва рытъё, эӈэӈыԓьын.
Ӈэвъэнэ ивнин: Юрэӄ-ым нъынмэлевэннин!
Наӄам ытленъюӄэгти нытэргыръоӄэнат лиӈвиттэ чакэттэты.
Эквэтгъи ытлыгын аӈаӈыԓьэты.
Пыкиргъи нымнымӄэйык.
Иквъэт: Эʼмитлён-ым ынин яраӈы?
Ӄытгъи ӈэнри.
Ярачыкогты рэсӄиквъи.
Люур вай: Начайпатгъан.
Чайпанма-ым нывэтгавчетӄэнат.
Нэнамӈылёӄэн рэмкыԓьын.
Мэӈӄо етгъи?
Чаёплыткогъат, ынӄо эквэтгъэт.
Пыкиргъэт.
Лыгэн эвыр йъонэн тъытԓьэн: Эчги вулӄытвигъи, ынраӄ эԓьоткомгой.
Колё аны нылгикэԓьэткуԓьэтӄин чама лыгэн нылгэярарпэгляръоӄэн!
Наӄам тъытԓьэн ыныкгиӈкы нинэнтыӄин.
Эргатык лыгинъэ кыеквъи эӈэӈыԓьын.
Рыгъевнин тъытԓьэн.
Ынкы вусӄымчыку нэнанпэгляръовӄэн, лыгэн икумиӈкыри нинэнтивыӄин.
Ынӄо тъэче кивыткугъи-ым — иквъи: Итык-ым вай лыгэн ӈэранъылё рэмэлеквъэ!
Нивӄинэт авынраԓьыт.
Вынэ ынан мытрэркурӈын!
Ӄынвэр рагтыгъэ эӈэӈыԓьын.
Авынраԓьа ыныкагты нэймитын лыгэчьыԓьын раквытчыӈын ынкъам лымӈэ мооӄор.
Ынӄоры рэмкын эʼраткомгоӈӈой.
Аны таӈэтъо ӈэвысӄэтӄэй галгэтъылыӈолен!
Тэкэм люур вай эʼрама въигъи.
Наӄам ӄытлыги, люӈынмэлевэтэ рыннин.
Ынӄо-ым ынӄэн эӈэӈыԓьын танлёнръэлягта гитлин.
Лыгэн таӈӄонпы эвытрыкэ гэнъэтлин.
Этъым, лыгэыяагты гаялгытлен.
Ыʼмто, аʼмын ӄэглынангэт эты, эӈэӈыԓьыт нылгинъыръыӄинэт?
С. Энмэн нивӄин ынанчинит: Ынӄэн гатвален тэленъеп.
Энмэн нивӄин ынанчинит: Эвыр мэӈин ратъылыӈоркын, ӄэнагтыркынэтык!
Ымыԓьо амӄынъычо нинивӄинэт: Ымыԓьо гатакэчгыӄайма ӄитгытык!
Ӄывалёмгытык!
Ыныкит ыннэн уйӈэ этэкичгыӄэйкэ ритгъэ, ӄол ынин ройыръыкэн рэвъигъэ.
Эргатык ӄытръугъэт.
Ымыԓьо гэтэкичгэ гитлинэт.
Ӄолетъылё ӄутынин экык тъылыӈогъэ.
Эргатык йыннэн эӈэӈыԓьын.
Иквъи: Эӈэӈыԓьэ ивнин: Эргатык ӄытгъи эӈэӈыԓьын, эвын гъэӄэрэлин тъытԓьэн.
Аʼтав иԓьуткугъи.
Авынэԓьоткогты въигъи экык.
Люур ытлыгын иквъи: Эӈэӈыԓьэ пынлёнэнат: Еп гымнан гымнин иԓьуткукэлы эʼйӈэвкэ, еп эпкиркэ въигъи.
Ыныкит нъыпкиргъэн, ӄырым нъывъигъэн.
Этынва пынлёнэн: Эӈэӈыԓьэ ивнин: Этынва пынлёнэн: Эӈэӈыԓьын иквъи: Ыныкит энамынгыкватка ринэнтыӈ, нэмэ ӄол рэвъигъэ экык.
Этынва ивнин: Мынгыкво йылнинэт мытлыӈэн ӄорат, ӈирэӄ ыʼттъыт, ӈыроӄ иʼгнэлгыт.
Эӈэӈыԓьын рагтыгъэ.
Нэмэ ӄол экык тъылыӈогъэ.
Нэмэ йыннэн эӈэӈыԓьын.
Нэмэ ӄытгъи.
Иԓьуткугъи.
Ынкъам иквъи: Ӄэнамынгыкватгэ!
Пытӄымыкыӈ мынгыкваннэн.
Эквэтгъи эӈэӈыԓьын.
Лыгэн эквэтгъи, въигъи тъытԓьэн.
Ытлыгын иквъи: Эккэт тэлпыркыт!
Ынраӄ ӈээкык тъылыӈогъэ.
Нэмэ эӈэӈыԓьын йыннэн, ивнин: Эӈэӈыԓьын нэмэ ӄытгъи.
Нэмэ иԓьуткугъи, иквъи: Ытлыгэ ивнин: Этынва ивнин: Эӈэӈыԓьын иквъи: Анӈэнайпыгъэ эӈэӈыԓьын, эквэтгъи лёгмынгыквата.
Ымыԓьо люӈвъитэ итгъэт.
Ынӄоры эӈэӈыԓьын эʼӄу нэтчын.
Ымыԓьо нивӄинэт: Ымыԓьорык эʼӄу нэтчын.
Ынӈин тэленъепкин эӈэӈыԓьыт нырагаймычьавӈыӄэнат.
С. Ылвылю элек нынмыткоӄэн.
Ипэ ӄол итгъэт увиԓьэтгъэт ылвытъуле, лыгэн ынкы напэлянат уӄӄэмчыку эръэйыръын ынкъам ыпалгын.
Эвын етгъэт, рэӄэ ыпалгын гаткоӈӈолен, ымы эръэт гэтъэттывилинэт.
Ӄол ынээԓьын иквъи: Кита ӄол чайвыткоӈӈок ныпэлятын, аʼтав гынрыру мынылгын, ръэнут рэркын, мури амӄынӈыток.
Ымыԓьо ылвэгилигъэт, ӈыраӄав пэлятгъэ.
Ынанӈэнчьан пэлятыйгот нэнтын.
Тытлык атчыгъэ ынӄэн оʼравэтԓьан.
Эвын амгынотъылё нынъэлӄин.
Люур ранмэйпык виилетгъи.
Лыгэн ынкы эӄуликэ нъатчаӄэн.
Эмӄэлелвынэ нивӄин.
Вэчьым ӈотӄэн ныетӄин.
Эвын рэгъи таӈамъыттъымъеквэйӈын ӈэвъэнйыръын.
Авэтываӄ ӄлявыля пэнрынэн.
Аны энмэн гэтэйкэвлинэт.
Люур амъыттъымъеквэйӈа авынтайкавэты ивнин: Йъарат амӄлявылторэ варкынэтык, яйвачгыргыторэ!
Вэлер-ым ваӈэԓьо митыркын.
Аны энмэн оʼравэтԓьаӄай гувиԓьэтлин, амъыттъымъеквэйӈын тыргэтъюунин, гыргоча ыпалга энайпаннэн.
Ынӄо иквъи ӈэвъэнйыръын: тагам оʼраӈанӄо ӄылиги!
Лыганлыгъэ оʼравэтԓьан — ӈэвъэнйыръэ ивнин: Эвын гитэнин — йыӄӄайъым ӈэвъэнйыръын ынкы гитэнин.
Оʼравэтԓьата ивнин: Матанэн.
Еп чейвыткуԓьыт эпкиркэ, увиԓьэтгъи ӈэвъэнйыръын.
Люур пыкиргъэт ӈыроргарэ.
Ӈытогъэ ӈэвъэнйыръын.
Лыгэкоргаквъат ынинэԓьыт!
Рэгъэт чоттагнэты.
Ынанынпычьа матанэн.
Ӄол анӈэнайпыгъэ инэԓьуԓьын.
Чейвыткугъэт нэмэ ӈыроргарэ, ӄол пэлятгъэ.
Ёрочыко нъэптыӄин ӈэвъэнйыръын.
Ӄлявыл рэсӄиквъи, ивнин: Вынэ ӄырым!
Элгыӄай эйминнин, чит вылгыпыркынэн.
Люур вытры иргъи оʼравэтԓьан — тымнэн, ӄытлыги.
Эӄылпэ нэлгычыку рычымӄэннин, кылтынин, майык рыннин.
Чейвыткуԓьыт етгъэт, ӈэвъэнйыръын никвъэн: Ӈэвысӄэтэ ивнинэт: Ынръам ӄол пэлятгъэ, ынанынпычьын.
Майгэӈкы ныгатгаткоӄэн.
Люур лявтэты ръэнут эрэтгъи.
Маленэн, эвыр гитэнин — мутлымул.
Иквъи эмӄэлелвынэ.
Ынръам ръэнут?
Нэмэ гатгаткоӈӈогъэ — нэмэ йиннин мутле.
Ӄынвэр налгымай рырыткунин — эвын ынкы ԓьунин ыргин ытлеӈи, ӄытлыги, ӈавъанйыръиӈа ганмылен.
Лыгэн авъеткынка нэмэ румэкэвнин.
Ӄутти ытленъют етгъэт — винвэ ивнинэт: Ынӄо эргатык ымыԓьо чейвыткугъэт.
Нутэк увэрайӈын нэтэйкын.
Аны таӈымъылёӈэт гэкымъыгичилинэт.
Лыгэн увэрайӈык ныёԓьатӄэнат.
Ӄынвэр ыʼттъымил майӈаӈӈогъат кымъыгинив.
нэтэйкын.
Аны таӈымъылёӈэт гэкымъыгичилинэт.
Лыгэн увэрайӈык ныёԓьатӄэнат.
Ӄынвэр ыʼттъымил майӈаӈӈогъат кымъыгинив.
Ынӄо эргатык ӈэвъэнйыръын нываӈэӄэн чотыткынык.
Люур кагынмыткыната ӄочелгылгыӄай ԓьунин.
Ӈэвъэнйыръын иквъи: Ӄочелгылгыӄай люур иквъи: Ивкэ ӄун миквыт — гыныкы нэтэйкын нутэк увэрайӈын.
Ӄэглын, эргатык, чайвытконвэпы етык, никвъэн: Ӈэвысӄэтэ ивнинэт: Виин ӈотӄэнат чемынгыт ӄынчичьэркыниткы кэргымма!
Люур эвыр нэгитэн — гагырголятлен.
Нырэпириӈӄин — нылвавӄэн пирик.
Гырголятгъэ.
Ӄытлыги, ӄучилгыӄэе гангырголявлен… Ныпичгыӄин Вэгрэтэм С. Ганымыԓьавлен нынну ынкы — Вэгрэтэм.
Аны ытлён таӈвэнъым ныпичгыӄин, тэӈпэнин ӄонратваԓьын, ымыӈ нымным ванэван чымче нытван, миӈкыри ӄун найылгавӄэн, рэлӄынӈыт мэӈӄокэнат рэмкыԓьыт кытамчачва.
Ынкъам ынӄэната найылгавӄэн.
Наӄам ытлён лымыԓьын, ӈирэнӈэвыԓьын.
Ытлён еп лыгэн аʼатчек, эʼквыргъам лыгэн гэлелютлин, эвын лыгэн гэмэчынпэвылгэтлин.
Ӄулитгивик ӄол ӈэвъэн рылейвынин ӄаагты.
Ынкы эвын гагроръолен, ӄаат эвын ныгръоӄэнат.
Ӈэнку ӄаатагнык, гытгык ӄача, пэнъёлгын нэтэйкын, наӄам ӈэйгиӈкы нытваӄэн, эвыр ӈэлвыл гытолыӈкы нытваӄэн.
Тэкэм пэтыкэлвайынвык увэмгогъат, ынкы пэтыралӄаӈынвык пэтырытын нылгинымкыӄин.
Нарычгытваӄэн ыʼвэӄуч, ӈэвъэн-ым нувиӄин.
Ынӄо мачгырголягты ӈэвысӄэт уӈэлгъи.
Ынкы ууркиткугъи ӈэвысӄэт, ынӄо ыʼваӄочегты ӄытгъи эвтылягты, нэмэ-ым ӈан нунрэпэтӄин тыляма, наӄам нъэӄэгнитӄин.
Люур вай авынтыляма гыткаӄач лыгэгтонрапатгъэ.
Ынраӄ тиӈук нэналвавӄэн.
Наӄам рай ынкэчыку нинэлгийгуткуйвыӄин гыткалгын рэӄэ.
Ӄынвэр тиӈунин гыткаӄач — эвын ынкы рээн йытонэн ыʼлчыкойпы кайӈиӈын, лыгэн ынӄэн гыткак рээн йытонэн.
Ыныкит гитэнин ӈэвысӄэтэ, аны гэлгигынтэвлин оʼраыʼваӄочеӈӄачагты.
Наӄам нылгиӄулиԓьэтӄин.
Аны, вай ръанотайӈоон!
нэмэ-ым ӈан нунрэпэтӄин тыляма, наӄам нъэӄэгнитӄин.
Люур вай авынтыляма гыткаӄач лыгэгтонрапатгъэ.
Ынраӄ тиӈук нэналвавӄэн.
Наӄам рай ынкэчыку нинэлгийгуткуйвыӄин гыткалгын рэӄэ.
Ӄынвэр тиӈунин гыткаӄач — эвын ынкы рээн йытонэн ыʼлчыкойпы кайӈиӈын, лыгэн ынӄэн гыткак рээн йытонэн.
Ыныкит гитэнин ӈэвысӄэтэ, аны гэлгигынтэвлин оʼраыʼваӄочеӈӄачагты.
Наӄам нылгиӄулиԓьэтӄин.
Аны, вай ръанотайӈоон!
Ӄынвэр ӈан тэӈынпунӈитэвнин кэйӈын, гынтавычгатгъэ кайӈиӈын.
Рагтыгъат ытри.
Ынӄо нэмэ элеръугъи.
Тылванымтакачгыка ынръа гатвален, ӄоныръым эвын ынӈин эмӄынгивик анымтакачгыка нытваӄэн Вэгрэтэм.
Таӈымыԓьо вээм ръилеръугъи.
Кыткытръогъэ.
Аноԓьатынвык тылегъи Вэгрэтэм.
Ӄаанматыԓьатгъэ, ынӄо имтилӄытгъи, ӄааԓьатакватгъэ.
Тылвамыргынан ӈэвъэнти пэлянэнат.
Наӄам ӄол ӈэвъэн нанӄыԓьын.
Нынныӈыттыӄинэт элеӈит.
юур рай ӄулиныкитэ мэлӄэпы ръэнут нывыргыргыръуӄин наӄам мэлӄыткынык таӈвэнъым мыгтэкичгыԓьын.
Ынӄо эргатръогъэ, нэгитэнэт тэкичгыт.
Аны эвын гэлгинуйвылинэт тэкичгыт!
Ынӄо нэмэ йылӄэтгъэт ӄуливулӄытвик.
Кыеквъэт — эвын тэӈуйӈэ тэкичгыт милӄык, таӈымыԓьо гэнуйвылинэт.
Аны нылгайылгавӄэнат!
Ӄулиныкитэ яракэн рэнмырэм натъайытчагъан, лыгэн нынӄъэӄыръувӄин.
Ӄытлыги, ынӄэнат кэйӈыт.
Амайылга-ым ванэван нырэӄынэт ӈэвысӄэтти.
Ӄынвэр, ӄолетъылё тэӈэтэкичгыкэ нъэлгъэт — таӈымыԓьо гагтоленат кэйӈэ.
Ӄуливулӄытвик энарэрыԓьатыӈӈогъат рэнолгыгэӈгыпы, лыгэн ӄун нылгивэгыткуԓьэтӄинэт уйӈэ нытваӄэнат.
Люур ӄотляйӈын ёрогты кытгъи.
Ерочыкон нэнчимиръэвын.
Нанӄыԓьын нэпиригъэн.
Ынӄо таӈавынӄолеԓьыръогты нанынтоӈатын ӈаргыногты.
Эргатръогъэ.
Таӈамынан нъэлгъи.
Чимгъугъи ӈэвысӄэт.
Тэйкынин тытлык ваны, варэсӄыткынык.
Румэкэвъюунинэт уунъыкэнъут.
Ӈэнку натчытваӄэн.
Вулӄытвигъи.
Нэмэ лыгэн ярачыкогты авынгачагъат.
Ытлён-ым ӈоон гыргол нывакъотваӄэн.
Нэмэ моогъат энарэрыԓьатык — инэԓьук лываквъат.
Ӄол ӈытоӈӈой.
Ӈытосӄэвыԓьын ӈэвысӄэтэ ӈыленӈылетэ инэгнэрэннин.
Ӄаптэткынык иргъи ӈыленӈылет — лыгэн-ым эвыр ынкэӄэй ӈылетръугъи кайӈиӈын.
Авынгынтавыԓьатэты йытрыкымгытръогъэ, ынӄо-ым гапэӄэттатлен.
Ӄотляйӈа-ым таӈгэмо нинэлгыӄин тылвыԓьын ынин томгиӈын.
Плыткугъи энарэрыԓьатык.
Ӈытоӈӈой кайӈиӈын.
Нэмэ рэрэннин йынйынчыӈын, рылвэтъюунин — ӈоонко пэӄэттатгъэ.
Уйӈэ нъэлгъи эгытликэйӈыкэ.
Ӄолетъылё пыкиргъи ӄааԓьатыԓьын.
Ӈэвъэнэ лыгэнитык лыгъэйӈэчьивнин: Раӈӈытай-ым?
Эʼми ӄол ӈэвысӄэт?
Энмэч ымыӈ гым вэнъыгну тыегтэлык.
Лыгэн аны гыт мурык аӈъачгыргэгыт нымытвак!
Нэмэ нымытваӈӈогъат рымагтэты.
Гытгаръогъэ.
Ялгытгъат.
Рэвиквъэт йичьэннупык ӄача.
Ынкы ынраӄ кэтэм гатвален пэнинэԓьын.
Ӄлявыл чама ӄэгъюргын.
Тараӈыплыткогъат.
Уʼмуттуут пиринин ӄыляволя ынкъам йъонэн въиԓьын, ынкы ытръэч нытваӄэн пыглылявыт.
Ынӄэн кыплынэн — рычимиръэвнин.
Ынӄо рагтыгъэ.
Вулӄытвигъи.
Ривылӄытгьи.
Наӄам-ым ӈэлвыл ярак камлелы нытваӄэн.
Ӈэвысӄэт амынан ярак пэлятгъэ.
Айвэчгыръогъэ.
Ӈэвысӄэт ванэван ныйылӄэтын.
Люур рай ръэнут выргыргэтгъи тытлыӄачайпы.
Ӈэвысӄэт палёмтэлгъэ.
Нэмэ рай выргыргыръугьи.
Яраттатгъэ, ӄытлыги.
Рыногыргэпы левыт ръылинин.
Ынӄо нывэтгавӄэн: Микынэ гымнин левыт гэнчимиръэвлин?
илпыгитэ ръылинин увик.
Ээ, вынэ авъеткынка ӄытватык!
Эрэтгъи рыногыргыткынгыпы, ынраӄ аграткынык иргъи… Эʼми авынраԓьын?
Ээ, уйӈэээ!
Ээ, уйӈэээ!
Чьовыргын рывэнтэннин.
Ӈэвысӄэт гэлгичеӈыттэтлин, рыпэт гэтэӈулвэвлин ыннэнпэнинэк.
Пынлёԓьатыӈӈогъэ каԓьайӈын: Микынэӈ гэнчимэвлин?
Ээ, вынэ ӄымӈылтэлыркын!
Ӈэвысӄэт моогъэ вэтгавык: Гымык ыʼвэӄучитэ ынӈин рыннин, миӈкыри ӄун лыгиӄэгъюргын гымнин ыʼвэӄуч чама лыгъэткиӈ!
Лыгэн ӄун эʼӄэгкутъюунин: Каԓьайӈын иквъи: Мурык рэтэӈычьэтгъэ.
Ынӄэн ӄырымэн кэлы — въиԓьын, пэнинэԓьын.
Ынӄо рынтоӈаннэн.
Эргатык, эвын эргыръоӈӈок, ӄлявыл рагтыгъэ.
Аʼмын, эвын уйӈэ ярак ӈэвысӄэт.
Ӄырирнин танлымынӄо—ԓьук лывавнэн.
Ынӄо маёлгыткынэты ӄытгъи — эвын ӈэнку нарычгытваӄэн.
Гитэнин — эвын гэвъилин.
Люӈпиритэ ымыӈ рыннин, лыгэн рагтыгъэ кытгынта.
Рырэйвэвнин яраӈы лыгэӄылпэ ынкъам ялгытгъэ.
Нымгутылеӄин.
Гэлгуврэмгутылелин.
Рэвиквъи вытку волӄытвэма.
Тараӈгъэ лыгэӄылпэ.
Лыгэн аплёратвака — рай ӄолейӈын мооръэтыӈӄачайпы: Вэгрэтээм!
Эʼмитлёнайгоот?
Колё наӄам отконаӈайӈыт нынрыӄинэт.
Пыкэрычгатгъат кынмал, лыгэн ынкы нанмын Вэгрэтэм: ынан-ым иаʼм ныпичгыӄин!
С. Энмэн ӄол имъэлиԓьин ӄлявыл аʼмын-ым, нивӄин: Нивӄинэт, энмэн ынӄэн имъэлиԓьырык гатвален тэленъеп.
Энмэн ӄол имъэлиԓьин ӄлявыл аʼмын-ым, нивӄин: Выквылгын ӈутку нинилгэтӄин ӈилгэ ынкъам ныриӈэӄин.
Ыяа гырголягты риӈэгъи.
Ӄолетъылё колё ёо гэпкитлин айгынлейпы.
Наӄам ынкэкин ымыԓьо гивинилинэт — гэнԓьэтэтлинэт гэлыткынык ымыԓьо имъэлиԓьыт ӄлявылтэ.
Ынӄо, ӈырача кивкы, ӄлявылен нэнэны гивлин: Эʼптэ гым ытлыгмил мыриӈэгъэк.
Ытԓьата нинивӄин: Ынӄо гэвэнэчален имъэлиԓьын.
Ӈинӄэй ынӄэн тъэче киквъи ёаʼтык ярак.
Ынӄоры ынӄэн ӈинӄэй иквъи: Аʼмын, амморгынан мытынъэлмык.
Мэӈӄо мури мытраӄамэтва?
Лымӈэ иквъи: Ытԓьата ивнин: Ӈинӄэй гивлин: Ытԓьата ивнин: Эккэтэ ивнин: Кита имъэлиԓьын мыёпатынат, аӈӄата рыԓьататъёттэ!
Ытԓьата ивнин: Ӈинӄэе ивнин: Наӄам ёо колё!
Ӄынвэр, ытԓьата ивнин: Ӈинӄэй иквъи: Эвыр трэԓьуӈын, эӄылпэ трэетгъэ.
Ымыԓьо имъэлиԓьыт гумэкэтлинэт, нивӄинэт: Эквэтгъи.
Колё ёо!
Авынтылягты ӄытгъи — ӄол ԓьунин ӄлявыл, нэмыӄэй риӈэԓьын.
Ивнин: Люур иквъи: Гыт-ым нырэӄигыт?
Имъэлиԓьэ ивнин: Уӈииԓьэ ивнин: Имъэлиԓьэ ивнин: Уӈииԓьэ ивнин: Ынӄоры, ынӈин вэтгавма, люур уӈииԓьэ кыплынэн аʼлыгатгата имъэлиԓьын.
Левыт гэчвилин.
Имъэлиԓьын эрэтгьи, гэлыткынык иргъи — уйӈэ эриӈэкэ нъэлгъи.
Ынӄоры уӈииԓьэ аʼлыгаттэ тиӈунин, эйминнин, ынӄо нымэԓьэв нъыркыплынэн.
Имъэлиԓьын риӈэгъи, выква иннин уӈииԓьын — рымутлытъэвнин.
Уӈииԓьын эрэтгъи, гэлыткынык итгъи.
мъэлиԓьэ выквылгын тиӈунин, иӈӄун нъынчимэвнин левыт, иӈӄун нъывъигъэн.
Эчги тиӈунин имъэлиԓьэ аʼлыгаттэ, люур рыркайӈын пиврэгъи.
Эчги ынӈот рыннин, эчги тымыркынэн,—рыркайӈа ранӈавнэн уӈииԓьын.
Уйӈэ ръэнут гэԓьулин — ганӈатлен.
Ынӄоры имъэлиԓьын рагтыгъэ.
Пыкирык, эвын гэмутлылин.
Никвъэн тумгэ: Ынӄэйына гэнъалыгатгаплен чит.
Энмэн уӈииԓьыт гэнԓьэтэтъюулинэт нэмыӄэй.
Энарэрыԓьа гинэԓьулин, гэнъалыгатгаплен.
Паагъэ риӈэк.
Элеръугъи.
Панэна эмэлевкыԓьин левыт.
Иквъи: Эʼптэ гым мычавчывантагъак ԓьораӄоймагты.
Имъэлиԓьыт ӄытгъэт.
Пыкиргъэт ԓьораӄоймак, эвын уӈииԓьыт ынкы, нэмыӄэй атынвыԓьын ынкы.
Ӄытлыги, ынин атынватъё ымыӈ гачавчывантален.
Ӈирэче кивкы, ӄытгъи уӈииԓьын.
Ивнин: Имъэлиԓьэ ивнин: Гым эʼквырга тымэйӈэтык ынӈин ваԓьэгым.
Уӈииԓьэ нинивӄин: Ӄэйвэ, мэлгыт тыԓьугыт ԓьэлеӈкы риӈэк!
Имъэлиԓьэ нинивӄин: Эты, элвэԓьин.
Уӈииԓьэ тумгыт нинивӄинэт: Тумгэ нивӄин: Ӄэглынангэт, лёӈынма рагтыгъат имъэлиԓьыт.
Пыкиргъэт.
Румэкэвнин имъэлиԓьыт ымыԓьо.
Ивнинэт: Ӄол имъэлиԓьын иквъи: Экык иквъи: Ытԓьата ивнин: Вэчьым гыт ымыӈ рэӄысӄычевыӈ, ӄырым ӄыетги.
Ӄынвэр ынӄэн эккэӄэй никвъэн имъэлиԓьэ: Нэмэ экык риӈэгъи.
Нэмэ выквылгын пэнин.
Патгыргылгын ԓьунин гыргол.
Лыгэн ынкэгйит гатаален.
Пинтыӄэтгъи гыргол — эвын ынкы ԓьунин ӈагчыӈын никвыӄин.
Ынкэгйит нылеӄин.
Иквъи.
Миӈкэтэ гыргоча мытааʼн?
юур никвъэн: Ыныкит ынкы рэймэвнин, эвын ытлыгын ынин ынкы варкын — кымъыйӈа гэпирилин мынга, гытката.
Эккэтэ ԓьунин ытлыгын, галягъэ.
ивнин: Ивнин: Эккэтэ ивнин: Тылӄыриргыт.
Ытлыгэ ивнин: Ӈотӄэн кымъылгын нымэйыӈӄин, колё гыткат нымкыӄинэт, нивлыӄинэт.
Вай-ым гым ымыԓьо вагылгын гинэплин, чамъам трэриӈэгъэ, ӄонпыӈ гым ӈутку тынъэлык.
Эккэтэ ивнин: Тиӈунин выквылгын.
Выквылгын ринтынин — кымъылгын кымъукэтгъи.
Ытлыгын пынлёнэн: Ивнин ытлыгэ: Нэмэ тиӈунин.
Нэмэ ринтынин.
Нэмэ кымъукэтгъи, гынмылкинэк майыӈкы.
Ытлыгын пынлёнэн: Нэмэ тиӈунин.
Ӈыроӄавкы ринтынин, кымъылгын ымыԓьэты ӄынур тымнэн — гыткат янра, ымыӈ ынин ытлыгын тымнэн.
Ынӄо грулмыгъи, ытлыгин иʼнничгын ԓьунин.
Ынӄэн эйминнин.
Иквъи.
Вэлер-ым ытлыгын тыԓьугъэн.
Ӈотӄэн эмэлкэ ытлыгын тынрагтатын.
Ӈэвъэнэ рэԓьугнин, ӄэглынангэт.
агтыгъэ.
Пыкирык, ивнин: Люур ынӄэн ытԓьата ивнин: Мэӈӄо ԓьугьэн?
Эккэтэ ивнин: Наӄам ымыԓьо гыткалгыт нымкыӄин.
Эвын аʼӄаятыӈ гымнин ытлыгын— кымъэ гэпирилин.
Ытԓьата ивнин: Эккэтэ ивнин: эм-Имъэлик тынъэлык, ӄырым лым ыяагты мылӄытык.
Вэлер-ым ытлыгын тыԓьугъэн.
Ӄонпыӈ игыр тыпаак, ытръэч эвэнэԓьэты игыр трэвинрээркын.
Игыр ӄонпыӈ ыяагты риӈэк тыпаак.
С. Аʼмын-ым аны нылгэӈъоӄэн, ымы валы, чаат, кукэт, пойгыт уйӈэ, наӄам ӈэлвыл нымкыӄин.
Энмэн, Нанӄытэмтэӈ ганымытвален ытръэч тэӈэмӈэлвылекы, уйӈэ аракыԓьэн ымы лыгэн ӄун ӈэвъэн уйӈэ, таӈамынан ганымытвален ӈэлвылекы.
Аʼмын-ым аны нылгэӈъоӄэн, ымы валы, чаат, кукэт, пойгыт уйӈэ, наӄам ӈэлвыл нымкыӄин.
Энмэн, Нанӄытэмтэӈ — ынӄэн нынны ынин — аны нылгэӄамэтваӄэн, ыныкит гытъэвкы.
Ӄол итгъи, вулӄытвик, ӄаанматгъэ, лыгэн кытгынтыпэрэта рыннин ӄораӈы.
Наӄам аны нылгининъыӄин Нанӄытэмтэӈ чама нылгэнымлыӄэн.
Ынӄэн ынкы кытгынтыпэрэнэн ӄораӈы.
Ынӄо рилгыпэтэ рыннин, ынраӄ эрынвэ рыннинэт гыткат, лыгэн мыленинэт гыткат мынга.
Ынӄо тэтивэле инэвэнӈэтгъи.
Ынӄо ӄорэн нанӄын тэйкынин ынкъам мэмлытыёнэн, ынӄо рыратыквыткынык рытрилнин.
Ынӈин нувиӄин Нанӄытэмтэӈ ӄорананӄыткынык вычгывыквыткынык.
Таӈымыԓьэты ыпаннэн аймак.
Ынӄо гатарыгъёлгынлен, нанӄыванвылӄыл гэтэйкылин.
Аʼмын-ым ӄамэтваӈӈогъэ, апаӄатлыткогъэ, аны гаӄамэтвален.
Таӈымыԓьэты кунин ӄаанмэ.
Ынӄо ӄутгъи, нанӄыйӈын гэлгимэйӈэтлин, гагэнрычгатлен.
Ынӄо ӈилгэ тимтигнин нанӄын.
Ӈэлвыл вэгтилгъи.
Наӄам ыныкит ныгытъэвӄин, нылгимӄытвиӄин нанӄын.
Наӄам ыныкит ныплыӄамэтваӄэн, нылгэгэнрычгатӄэн нанӄын, рыпэт ӄун кылтэ нинэтчыӄин нанӄын.
Ынӄэн тэӈэмынӈин ганымытвален тумгэӄэй Нанӄытэмтэӈ.
Аʼмын, ӄол итгъи вулӄытвик нэмэ ӄаанматгъэ.
Ынраӄ нымэчыӄэргыԓьатӄэн увэма.
Ӈэлвыл-ым нытлытваӄэн.
Люур вай рымъэйӈэткун.
Ав-ач!
Ав-ач!
Лыгэн эвыр гагчыръогъэ Нанӄытэмтэӈ.
Эӄылпэ эръыкыргыт ӈирэӄ энатыёйвынэнат уунъыкэнъутэ ынкъам рытрэтэ ԓьулӄыленнинэт, ынӄо-ым мачыяа рывакъовнэнат ӈирэк рытрэԓьулӄытԓьэт эръыкыргыт.
Аны, ӈоты энмэч гапкэрыӈӈолен, ӄытлыги, эʼӄэԓьымкын.
Ӈэлвыл-ым ынкы нытлытваӄэн панэна.
Ынӄо атчысӄэквъэ Нанӄытэмтэӈ омкычыкогты.
Аны вай, нылӄэгнэвъюуӄинэт мачыяа вакъотваԓьыт эръыкыргыт тиӈурэ.
Нынпыткэвъюуӄинэт тиӈурмъэмитэ, вачаӄ ванэван ыʼнынпэӄэттавынат эръыкыргыт, миӈкыри ӄун нивӄинэт ытри, энмэн ынӄэнат — ӈирэӄ оʼравэтԓьат.
Натаӈылвавынат тымык.
Ӄынвэр, найъонат ӈирэӄ эръыкыргыт.
Ӄытлыги, ынӄэнат — эръыкыргыт, ытръэч уунъыкэнъутэ гэнатыёленат.
выл нымкыӄин, наӄам уйӈэ этынвыка, опопы моргынан ӈэлвыл мынылгын, миӈкыри ӄун эʼми авынраԓьыт.
Энмэч эргатык мынагтатын ӈэлвыл.
Тумгыт-ым ночыткоӄэнат, нанвэтгавын ӈэлвыл эргатык агтатынвы.
Аʼмын-ым энмэч тэӈунтымэквъэт ынкы, ӄамэтваԓьатгъат ынкы.
Эчги ӄэмиплыткугъэт, ынкы лыгэн йылӄатчагъат.
Наӄам таӈымыԓьо ирвыгинив ыннэнлеӈкы натанмайӈэвынат ынӄо-ым йылӄатчагъат.
Аʼмын-ым Нанӄытэмтэӈына чамэттанэнат йылӄыԓьыт, йъонэнат — эвын таӈвытрыӈ ныйылӄатчаӄэнат аʼӄалымкиӈыт.
Ынӄо танмайӈытваԓьыт ирвыгинив майынляйвынэнат нотагты, омкычыкогты Ынӄо йъонэнат йылӄыԓьыт, ытръэч ыннэн пойгын рынрынин.
Эвын ныӄынӈырвэлыръоӄэнат эʼӄэԓьыгинив.
Аны рымъэйӈэнинэт эʼӄэԓьыгинив: Ынӄо йъонэнат йылӄыԓьыт, ытръэч ыннэн пойгын рынрынин.
Эвын ныӄынӈырвэлыръоӄэнат эʼӄэԓьыгинив.
Аны рымъэйӈэнинэт эʼӄэԓьыгинив: Аны гаралелӄотчаленат аʼӄаԓьымкычгын!
Лыгэн лыленвэнтинэӈу ныпойгырэтръоӄэнат — уйӈэ, ԓьук нылвавӄэнат.
Аны ынкы кэмчичевръуԓьыт лыгэн нэнанмыткойвыӄэнат пойга Нанӄытэмтэӈына, ынкы тымыткойвынэнат таӈымыԓьо.
Ынӄо тумгэӄэй Нанӄытэмтэӈ ирвынӈэгъи, игыр-ым эʼӄэԓьэ нарынноркын.
Вулӄытвигъи.
Люур ӈайъэннысӄэпы ининигъи этратчыӈын, эвын гаӄолема.
Нылгирымъэйӈэткуӄинэт: Нанӄытэмтэӈ!
Нанӄытэмтэӈ-ым нытаӈонтымытваӄэн, таӈванэван найылгавын, энмэч нытэнмавыткоӄэн.
Люур пыкэтчагъат аʼӄалымкиӈын.
Накамлелтагъан Нанӄытэмтэӈ.
Аны Нанӄытэмтэӈына пойгычгын гэнилюлин.
Люур гырголятгъэ таӈампойгыԓьата Нанӄытэмтэӈ.
Оолё-колё аны, нылгинымкыӄин аʼӄаԓьэтратчыӈын!
Люур выентэтгъи камлелтаё Нанӄытэмтэӈ!
Аны, ынкы моогъат маравкы, наӄам пойгыԓьата мараквъат!
Аʼмын-ым нэмэ Нанӄытэмтэӈына тэӈыткунин эʼӄэԓьырэт.
Эʼтки гэрмэвлин Нанӄытэмтэӈ чама гамчытвэлен.
Нэмэ рымагтэты нымытваӈӈогъэ.
Итык-ым ныйъойвыӄэн эʼӄэԓьэ, вачаӄ-ым тымык натаӈылвавын.
Ӄол итгъи ӈайыткынэты ёпылӄэквъэ Нанӄытэмтэӈ.
Люур ԓьунин ынкы ӈэвысӄэт, ӈэйык ивтыл.
Нэнамӈылёӄэн Нанӄытэмтэӈына ӈэвысӄэт: Эʼмъим гынин ытԓьат,эвытлым-ым йичьэмиттумгыт?
Кытвылӄун-ым рэӄэ нытэйӈэтигыт?
Ынкъам ынӈин нытэйӈэтигым.
Ынӄо лыгиейвэчеквъи Нанӄытэмтэӈ, ивнин: Эвыр гынин нэмыӄэй уйӈэ, опопы кынмал мыннымытва!
Лыгэн-ым ӈэвысӄэт лыгэкоргаквъэ.
Ынӄо эквэтгъэт ӈалвыԓьэты.
Аны ганымытваленат ынкы.
Энмэч-ым гаранӈаленат ытри.
Энмэч-ым аккантогъэ ӈэвъэн.
Йытонэн ӈинӄэй, Умилгуну нынны гитлин.
Ынӄо, эчги ӈэръамытлыӈгэвэԓьо нъэлгъи Умилгу, нэмэ ӄол ӈинӄэй уʼрэтгъи.
Ынӄэнат ӈинӄэгти мэйӈэтгъэт, энмэч мачамнотайпы нылейвыӄинэт гэтленъютэ.
Лыгэн-ым лыгэыяагты нылӄытыԓьэтӄинэт Нанӄытэмтэӈын эккэт, наӄам ытлыгын пэнин ӄораӄ ваԓьын.
нмэч Умилгу мачьаачеко гэнъэтлин, ытлеӈи-ым энмэч майӈыӈэнӄагчыӈын.
Умилгун ытленъюн нынны — Тутъылӄут.
Аны, ӄытлыги, ытри нырэрмэвӈыӄинэт.
Ынӄо эчги Тутъылӄут мэйӈэтгъи, аʼатчеко нъэлгъи, ивнин Умилгунэ: Ынӄо амъянра нъэлгъэт.
Аны котчой нутэк нытваӄэнат, тэӈэмкытэ ярагты нылӄытӄинэт.
Люур ӄулиникэк Тутъылӄутынэ ивнин ынээԓьын нутэк: Миӈкыри ӄун Умилгу вэнъым галгэмчытвэлен, ынкъам Умилгунэ нинивӄин ытлеӈи: Тутъылӄутынэ вэнлыги нинивъюуӄин ынээԓьын: Еп ныппылюйгыт.
Энмэч этъоонмыл, эвыр мэчынкы рэнъэлгъэ, мачынан ынӈин ӄытваркын, ынӈэ акалырока, энмэч рымагтэты аʼтав мынлеркын.
Ынӄо эквэтгъэт амъянра.
Нэмэ ӄулиникэк ԓьувылгык ивнин ытленъютэ: Ынээԓьэ ивнин: Гыт-ым?
Эквэтгъэт нэмэ амъянра нотагты.
Галгоратваленат нэмэ эԓьувылгыкэ.
Ӄулиникэк нэмэ ԓьувылгыгъэт.
Нэмэ йынатъёоӈӈонэн ытленъютэ Умилгу.
Нинивӄин: Ынӈатал-ым, эты, игыр тыйъогыр.
Умилгу нычимгъуӄин, нивӄин: Нинивӄин ытленъютэ: Умилгунэ ивнин.
Вынэ эвыр опопы.
Аʼмын-ым моогъат тэйкэвкы.
Иаʼм нэнагнатъёоӄэн ынээԓьын Тутъылӄутынэ?
Миӈкыри ӄун ытлён ёргэты ваԓьын, чама тотъэты ваԓьын ынкъам ынӄэната ынээԓьын нэнагнатӄэн.
Лыгэн ӄун ёргэты ваԓьын!
Аны нинэнтэйкэвэтӄин ынээԓьэ, аны ӄэйвэ гэлгэрмэвӄээтлин Тутъылӄутӄэй, рыпэт ӄун нутэсӄын, ӄынур ыʼԓьыл — гыткат ӈэнри нунрэпэтӄинэт.
милгунэ эʼннэпы эйминнин ынкъам нинэтиӈуткуӄин ыныкаӈӄачагты.
Аны ныкытъыматыԓьатӄэн Тутъылӄут — ытленъюӄэй!
Люур ръэнут пэглягъэ — лыгэн эвыр ынкэӄэй пэӄэттатгъэ ытлеӈи.
Ӄытлыги, ытленъюн гыткалгын рыйылгынтэннин.
Аны гакапчачавлен Умилгу чама гэейвэчетлин тотъытлянъёгты.
Ынӄо рырагтаннэн нотайпы имтитэ.
Ытлыгэ пынлёнэн: Авъеткынка нытваӄэн Умилгу.
Ынӄо ытлеӈи иквъи: Ынӄо ытлыгын иквъи: Ынӄо Умилгу нэмэ эквэтгъи.
Ытлеӈи-ым ярак пэлятгъэ.
Ярак галгоратъылытвален Тутъылӄут.
Ынӄо мэлеквъи Тутъылӄут.
Лыгэн эвыр эквэтгъи нотагты Тутъылӄут.
Аны горатвален Тутъылӄут рэрмэвӈык.
Ӄынвэр нэмэ люур ԓьувылгыгъэт гэнээԓьэ.
Ынкы ынээԓьын галгэкоргавлен: Ынӄо ивнин Умилгунэ ытлеӈи: ынӄэн-ым виин раԓьонъёно мынылгын.
Энмэч виин ёпынвыӈаеты мынытлепыткусӄивмык.
Ёпынвыӈаеты эквэтгъэт гэтленъютэ.
Аны ынкы гапэрӄытваленат ёпынвыӈайгэӈкы.
Люур рай ӄол ёпылӄэвыԓьын ёпынвыӈаеты аны лыгэн ӄынур йъаяӄ нылеӄин, наӄам илгиръыԓьын.
Ынӄэн ёпылӄэвыԓьын торъаатчек, туринъытвиԓьын.
Ынӄо ынӄэн оʼравэтԓьан кытэӄэй ынкы вагъэ, ынӄо эквэтгъи.
Ынӄо нэмэ ӄол пыкиргъи ёпынвыӈаеты.
Ынраӄ ытленъютэ нинивӄин ынээԓьын: Нинивӄин Умилгунэ: Наӄам мэрынрэӄэй нывэтгавӄэнат ытри.
Нинивӄин ытленъютэ: Ӄынвэр эквэтгъи.
Люур ӄулиникэк колё пыкитчыӄиквъи оʼравэтԓьан —ӄынур кэйӈын.
Аны ынӄэн ытленъюӄэй наӄамлым лыгайылгавыԓьатыӈӈой.
Ынӄо ытлён нивӄин, ынӄэн Умилгу: Аны ытлеӈи найылгавӄэн.
Ытленъютэ нинивӄин: Ынӄо ивнин ытлеӈи: Эвыр рэнанмыгъа гым, ынӈэ гыт вэты ӄун уʼрэвкэ, лыгэн ӄонпы ынкы ӄатчытваркын.
Вытку рэквэтгъэ ытлён, ынкы вытку ӄэквэтги ярагты ынкъам ытлыгын ӄынымӈыляквын.
Аны ӈан эчги ёпынвыӈайык тыттэтгъи танӈармайӈын, аны гапэнрылен Умилгунэ.
Ынӄо лыгэн эвыр ивнин танӈармайӈа Умилгу: аны гапэнрылен Умилгунэ.
Ынӄо лыгэн эвыр ивнин танӈармайӈа Умилгу: Аны ынраӄ моонэн пынлёк танӈармайӈа: Ынӄо ивнин Умилгунэ танӈармайӈын: Чеӈэр-ым мытԓьувылгымык!
Аны гамголенат пойгыԓьатык!
Таӈымъылёӈэт гамаравленат.
Инъэ моогъат маравкы.
Наӄам ёпынвыӈайкэн лявтыткын нылгинычьувӄин, эрвъэӈэты ваԓьын!
Таӈымъылёӈэт гапойгыԓьатленат Умилгу ытри танӈармачьиӈын!
Люур волӄытвэма, тэкэм тиркытир нивтытвиӄин, ынкы люур почьакагыргык выквагъэ пойгырынрыянвыкэн поӄыткын танӈармачьиӈэн, ынӄо лыгэн эвыр пэӄэттатгъэ.
Ынӄо иквъи: Энантэнмаквъэ, энанмыгъэ, энмэч ӄэнатаӈынмыгэ, эʼтки танӈыӈавыйӈа гагтойгым майӈыпочьакагыргыԓьо!
Ынӄо тымнэн Умилгынэ танӈармайӈын.
Ынӄэнына танӈармайӈа танлымынӄо ниниткэйвыӄинэт ӈэлвыԓьыт, ынкъам ынанармачьо нитӄин ынӄэнайӈын, наӄам ынин маравратчыӈын нылгинымкыӄин.
Колё лыгэгаймычьыԓьыйӈо гатвален ынӄэнайӈын, миӈкыри ӄун танлымынӄо гаӄороткоԓьатлен чама маравтомга нинэпириԓьэтӄинэт ӈочьыткойпы.
ачак ынӄэнына ганмылен Умилгуӄэйынэ.
Аны ынӄэн ынкы пойгыԓьанма ымъылёӈэт гапаӈъэватычгатлен танӈармачьын, энмэч елычгын ганточгатлен, ныкэнчиӄыткуӄин.
Ынӄо йъонэн ивтыл ваԓьын ытлеӈи.
Ынӄо ивнин ынинэԓьэ: Ынӄо рагтыгъат гэнээԓьэ.
Ынкы ӄэйыӄын паӈъэвӈытотвагъат гэтленъютэ, ынӄо эквэтгъэт.
ны ынраӄ ынкы нылӄырирӄинэт ыргинэт йъэлгытомгыт, ынкъам ӄынвэр нэԓьунэт.
Ыннэн йъэлгытомгын нылгэнымлыӄэн, ынин-ым нынны Пэрӄыё.
Ыргин-ым гыттэпычьын нытваӄэн ымы, ӄытлыги.
Энмэч ынин нынны Вэтгавчьомыԓьо.
Ытри нытваӄэнат эннысӄыткынык.
Пыкиргъэт.
Ынкы лыгэн эвыр элкылнинэт Вэтгавчьомыԓьона ытлывъёт.
Ивнинэт: Ынӄо ивнинэт Вэтгавчьомыԓьона: Энмэч пэтле рэпкирӈыт рынноԓьыт.
Аны ынкы гатэнмавленат маравынвэты, ымы ынӄэн Пэрӄыён томгымкычгын.
Опопы гым виин ёпынвыӈаеты мыёпылӄэвык.
Эквэтгъи Умилгу ёпылӄэвынвэты.
Аны ёпынвыӈайыткынык гаёпытвален.
Люур рай, тэкэм тэркэвтытвэма, мооԓьычгын ӈоонӄо ининигъи.
Ынкы атчыгъэ тумгэӄэй Умилгу.
Люур ынкы тэкэм ёпынвыӈайык ӄача вулӄытвининэт мууԓьыт.
нкы гаманэгранпатленат.
Ынӄо, эчги тэӈвулӄытвигъи, ӄытгъи манэграԓьэты.
Аны Умилгунэ гачамэтталенат манэграԓьыт.
Ӄынвэр пыкиргъи манэграԓьык винвэӄэй, люнԓьутэ нынтыӄин эʼӄэԓьэ.
Люур ынкы вэнвыпалёмтэлгъэ манэграгэӈкы.
Ынкы нивӄинэт ытри.
Аʼмын-ым, аʼтав игыр ныкитэ мынчамэттанат Умилгун рэмкын.
Ынӄэнат рынноԓьыт Омэлгона, миӈкыри ӄун ынан ганмылен ыргин ынанармачьын танӈармайӈын.
Эчги-ым ынӈин ивыплыткугъэт эʼӄэԓьыт, винвэӄэй эквэтгъи ярагты.
Ынӄо яраԓьыт ивнинэт: Миӈкъым ԓьунэт эʼӄэԓьыт?
Ынӄо Вэтгавчьомыԓьо иквъи: Ӄутти-ым пытӄырымагты натчынат!
Ӈалгыл ӄэнъевык галгатчыръоленат гъыттъыма.
Аны люур нымгутылеӄинэт вусӄымчыку.
Колё нылгинымэйыӈӄин мооԓьиӈын нылеӄин ӄанъявэчгэтты!
Люур, эчги ынанэвтыляӈӄач ваԓьакы мачгаляк, ивтытԓьэтэ нъыттъытрилынэт.
Аны гиинъыттъыт гапэнрытколенат моогты!
Аны гэръилелин мооԓьыйӈын оʼраыʼттъыёлягты.
Ынӄо намгогъан танлымынӄо ыʼттъытриԓьюук.
Аны ыʼттъыт гаӄолема гапэнрыткоръоленат.
Ынкы муурил гэкымъугчитлин, чинит ирвык ӄэтвэтръугъэт таӈымыԓьо, эвыр эʼквырга чымӄык гэегтэтлинэт.
Ынӄэнат ыргынан нэпиринэт маравтомго.
Ынӄо нымытваӈӈогьат рымагтэты.
Таӈӄонпы ытри нотагты ӄытыԓьэтыԓьыт, пэниннэт рачвыӈыԓьыт.
С. Ӈалвыԓьиӈын ыргин аръаля нылгинымкыӄин, рыпэт ынанчинит лейвэ итыԓьын.
Энмэн, ганымытваленат тэӈыннэнчеэкэй чавчывамкиӈын, лыгэн ӄун нылгинымкыӄин рагэнэвчыӈын.
Ӈалвыԓьиӈын ыргин аръаля нылгинымкыӄин, рыпэт ынанчинит лейвэ итыԓьын.
Аны оʼтчой ганымытваленат ынӄэнат рамкиӈын.
Ынраӄ ӄол гатвален — ынин нынны Мотлынто.
Ынӄэн оʼравэтԓьан энмэч рэтинэнъэӄэӈгъэ.
Ӄол итык вулӄытвик гараеквэлен Мотлынто, лыгэн танъямгарайпы ныпалёмтэлгэлеӄэн.
Люур ӄолераӄайык палёмтэлгъэ, тэкэм ынраӄ ӈъочьыраӄайык.
Эвын ынкы ыргин ытлыгын нэмыӄэй нытваӄэн.
Ныпавӄэнат ӈирэӄ ӈъочьыӈэнӄайӄагтэ ӈан ӄаамотля вулӄытвик.
Наӄам ынӄэн ыргин ытлыгын ӈъочьо гитлин, тъарӄааԓьо.
Люур вай Мотлынто рагтыгъэ ынкъам яраԓьыт ивнинэт: ʼтав эӄылпэ мынынръэйвэвын мургин яраӈы ынкъам мынгынтэв нотаӄалеты!
Эӄылпэ нэнръэйвэвын яраӈы ынраӄ нэчвиркын чымӄык ӈэлвыл.
Лыгэӄылпэ нэчвигъэн ӈэлвыл мачамчымӈы.
ынӄо гэмгутылелинэт лыгэн нотаӄалеты, киткит-ым анымкычаӈэты.
Ӄэйыӄын ынкы гатчытвален Мотлынто.
Эчги эмгынунныкитэ нъэлгъи, тумгэӄэй Мотлынтоӄай гаваӈэйпаратлен гамгарайпы.
Нивӄин: Ик, энмэн рэмкын вай ӄорачетыркын!
Нивӄинэт энараԓьыт мургинэт ӄутти.
Ик, аʼмын ивкэ мыниткэчитыркын ӈэлвыл!
Ӄытлыги-ым ынӄэн гъыръунтэтлин Мотлынто.
Аны ынкы, турӄулиԓьыръук Мотлынто, гэлӄутръулинэт гамгараеквэйӈын!
Лыгэн ӈытоԓьын гапойгыма нынторъоӄэнат, чиӈивэӄ гатэӈорма.
Ынкы нымэйыӈӄин майӈымарав гатвален!
Лыгэӄылпэ нэчвиткуйвын ӈалвыԓьиӈын — лыгэн ӄун тымӈэнӈэн нытымӈэчвэткойвыӄэн.
Чымӄык-ым лыгэн оʼравэтԓьат нынмыткойвыӄэнат ынкы — лыгэн ӄаачыко, лымӈэ ярак ӄача.
Ӄынвэр тэӈуйӈэ нъэлгъи арака, эвыр ӈэлвыл — тэӈыннэн лёӈпэлята итгъи ӄораӈы.
Вачаӄ-ым ӄытлыги, ынкы ӄол гапэлятлен яраӈы ралӄаӈынвык.
Аны ӄынур пырӄаквылгын гэтэйкылин, галгэнъомравлен, аʼӄанчемавкы ваԓьын.
Ӄытлыги, ынкы ӈирэӄ оʼравэтԓьат гэтуйвынлинэт гэӈээккэтэ.
Люур пыкиргъи этратчыӈын.
Рыркаӈэлгиӈа нъэлгынтакаӈатын ынӄэн яраӈы.
Натаӈылвавын рыпирӄык.
Ымы ынраӄ намгон ивкы: Ынкы рыйигрывъэтэ мытрэнтыгыт!
Ынпыначгыӄай ночыткоӄэн: Ынӄо высӄу нытчыӄин.
Ынӄо нэмэ иквъэт: Ынпыначгыӄай нивӄин: Гымнин йъэлгытомгыт таӈатӄэлгычайвыркыт, ытръэч тэӈӄырым ӄыԓьугыткы!
Ынӄо ытри иквъэт: Ынин варкыт эвыӈан йъэлгытомгыт!
Ынраӄ-ым ръэмиӈкы кытъаткэ?
Ынӄо эквэтгъэт ӄырэрынво ынӄэн ынӄэнат.
Ынӄэнат-ым гэӈээккэтэ нымытваӈӈогъат ынкы.
Ӄынвэр, ӄол итык вулӄытвик иквъи ынпыначгыӄай ӈааккагты: Ынӄо ынпыначгыӄая лёнтатлыӈа рыннин, ытръэч ивнин: Гэквэтлинэт лыгэн ынӈин высӄумчыку, наӄам лыгэн нылгитымгыпиӈэтӄин, ныпыӈкытлетӄин.
Аны котчой гэлелинэт лыгэн нотагты, наӄам ынпыначгыӄай ныянотыԓьатӄэн.
Ӈээккэтэ наӄам гэмо, миӈкыри тылеркыт.
Люур вай, янотыԓьын ръэгъи.
Нэмыӄэй ытлён гэмо лыгнин ынан, ӈэвысӄэтэ, эвын лылепгъи — ӄытлыги, энмэпы гэкэмчичьэтлинэт.
Ынпыначгыӄай йъонэн ӈээккэтэ — эвын гэтъымымчеткуԓьэтлин.
Ынпыначгыӄай иквъи: Эвыр ӈэнку рэпкиргъэ, ӄымӈылтэлгэ каракэгты, ымыԓьо вагыргын ӄытвыԓьатгын.
нкъам ынан аʼвык ыргынан ӄонпы нэрэтчыгыт талвапалӄаттагнэты.
Ээ, энмэч гым лымӈэ рымагтэты аʼӄаягталы тытваркын!
Лыгэн ынӈин ивыплыткук, въигъи ынпыначгыӄай, миӈкыри ӄун лымӈэ ӄэйвэ аʼӄаягталы, эвын миӈкы гэлгитъымымчеткулин.
Ээ, ынӄэн-ым амынан нъэлгъи ӈэвысӄэт, наӄам ытлыгын въигъи.
Ытлён-ым рыгъеватылӄаӈынвыгъет аʼтав эквэтгъи.
Аны котчой гэлелин, ӄооӈ лыгэн гэмо миӈкыри.
Ӄынвэр вай люур оʼравэтԓьан ӈытоԓьын ԓьунин ӈэвысӄэтэ.
Лыгэн-ым ынӄэн ԓьоо оʼравэтԓьан ынӄэн ԓьунэӈу гэрэсӄивысӄычетлин ченэтрачыкогты.
Ынӄо нычимгъуӄин ӈэвысӄэт.
Ынръа ӈан мэӈӄокэн оʼравэтԓьаӄай, наӄам лыгэӄылпэ рэсӄиквъи?
Ынкэгйит лыгэн пыкитчыӄиквъи ивыптэгнык.
Ынӄо пыкиргъи ынкы — ӄытлыги, ынӄэн кэрэкрэмкын.
Аны намӈылёйвын ынӄэн ӈэвысӄэт.
Гамӈылтэтлен ӈэвысӄэт.
Таӈымыԓьо тывъёонэн ынин нымытвагыргыт—ымы ынӄэн ӈан чит ярамкиӈык рээн нымытвагыргын ынкъам ымы йъэлгытомгыт тывнэнат, ытръэч ӄоон, миӈкы варкыт.
ынкъам ымы йъэлгытомгыт тывнэнат, ытръэч ӄоон, миӈкы варкыт.
Нивӄинэт кэрэкыт: Энмэч морыкайпы, ӄол нитӄинэт, ныгаляӄэнат.
Ынӄо нанатвыгъан ӈэвысӄэт.
Ӄулиныкитэ пыкиргъи гэкэӈвыргыргын нэмэ кэрэкык.
Ӄытлыги-ым Ӄунлелюн рэмкын.
Люур вай Ӄунлелю ӈэнри ӄытгъи.
Пынлёнэнат: Вынэ вай тургин чакыгэт ӈутку.
Ако, элымӈэ!
Эʼмъим рай?
Эʼтки вынэ мытрэԓьуӈыркын!
Ынӄо нотасӄычыкогты ӄытгъэт ынӄэнат ымыԓьо.
Иийэ, мэй!
Ынӈатал-ым нымэԓьэв ӈэнку нынымытваӄэн, наӄам лыгонмычыко.
Ымы ӄун ырык ротванвык эвыча, наӄам ӈэнку нылгэӄэргатӄэн ээкэтэ.
Энмэч гъывэӄучитэ ӈэнку нынымытваӄэнат.
Нылгиныгтиӈӄин ынин ыʼвэӄуч!
Ыӈко иквъи Ӄунлелю: Ынӄы ӄытваркын нымэԓьэв!
Ынӄэн, миӈкы эʼӄэԓьэ нылӄырирӄин чакыгэт, ынкъам ынӄэната ганатчыӈатлен кэрэкитэ.
Ынкъым галгэкоргавлен чакыгэт.
Рыпэт ӄун ынӄэн чакэно нинъэйӈэвӄин Ӄунлелюнэ амкоргава, алымы ӄырымэн чакыгэт, ытръэч ӈавйъелгытомгын.
Ынӄо гэквэтлин Ӄунлелин рэмкын.
Гамаравыԓьатлен гэмгэлымынкы Ӄунлелю.
Миӈкыри ӄун нылӄыритъюуӄин Ӄунлелюнэ гэмгээʼӄэԓьэ, ынкъам ынӄэната гамаравыԓьатлен гамгааʼӄаԓьэты.
Ӄынвэр, энмэч гэлгинымкэвлин ынин ӈэлвыл, Ӄунлелюн.
Алымы чит Ӄунлелю нотайпы лейвэ итыԓьын, лыгэн ӄун ӈъочьыӄай чит.
Эʼквырга нутэк таӈамнымытвата галгэмчытвэлен, чама гэӈэӈытвилин чинит.
ылеӄинэт ӈанӄэн, нэмэ пытляӄ нъэӄэԓьыгынтэвӄинэт.
Люур ынкы тылянвык нэӈыръыԓьун ӄол оʼравэтԓьан ӄытлыги, нэмыӄэй лыгиейвэлӄэй.
Нэпиригъэн—гаӄэтывъэӈӈолен эвын.
Нанрагтатын.
Ярак пыкирык, наномаатын.
Ынӄэн, ӄытлыги, энмэн Уӄӄэмӄэй.
ӄытлыги, нэмыӄэй лыгиейвэлӄэй.
Нэпиригъэн—гаӄэтывъэӈӈолен эвын.
Нанрагтатын.
Ярак пыкирык, наномаатын.
Ынӄэн, ӄытлыги, энмэн Уӄӄэмӄэй.
Лыгэн ӄун Ӄунлэлюнэ нутэк тэӈэмԓьуткутэ гэнымкэвлин ынин итрэтӄэй.
юур вай, ӄуливулӄытвик, нэмэ гакаӈыԓьымкиӈын нылячаӄэн, ынӈатал-ым нылгинымкыӄин!
Ӄытлыги —эʼӄэԓьын.
Нэмэ лыгэн кыткаракэгъет пыкитчыӄиквъэт.
Ынкы пыкиргъэт ынкъам нымӈылёӄэнат: Ванэван ӄыԓьугыткы!
Ӄытвыгыткы!
Гэмо моргынан ымыԓьэты Ӄунлелюн рэмкын!
Вэнлыги танлёӈытва нэнтынэт Ӄунлелюн рэмкын, алымы ымы ынкы нытваӄэн ыргин чакыгэт — ӈавйъелгытомгын.
Эквэтгъи ынӄэн этратчыӈын.
Ако, ынраӄ ынӄэн ръэт нэркылейвын Ӄунлелюргин!
юур вай вытратычгатгъэ этратчыӈын.
Ӄунлелю нычимгъуӄин.
Ынӄо нивӄинэт Ӄунлелюн тумгыт: Ӄунлелюнэ ивнинэт: Эвнэгынтэвкэ.
Мачынан ыʼнйъомык.
Аны нычимгъуӄин Ӄунлелю, нивӄин.
Ыʼмӈан, этъопэл миӈкыри мынынтынэт?
Наӄам Ӄунлелюн тумгыт лыгитъэркинэт.
Нынныт ыргинэт — Пэтывтычгын, Иʼрэпиӄытъым, Вэтгавкытувъе, Чеграйӈо, Ыʼттъыӄопай, Риӄуӄӄэй ынкъам Уӄӄэмэӄэй, ӈан нутэк ԓьоо, ынкъам ӄутти, нэмыӄэй нутэк ԓьооӄагтэ.
Ӄынвэр ивнинэт Ӄунлелюнэ: Ынкъам ынӈин ӄаанэтлета мынлеркын.
Ытри моогьат ӄаанэтлетыԓьатык гамгорвэты.
Аны ӈоты лыгэймэквъэт эʼӄэԓьыт.
Ӄунлелю гиръытвылин, тэӈиръыкэ нъэлгъи.
Аʼмын-ым нылгитэнтымгэтӄин ӈаргынэн, таӈайъыткынка ымы.
Ӄунлелю иръытвинэӈу гаӄъолялен кытгырголягты, ӄынур иʼны.
Ӄъоляплыткой — нэръэпыӄэн.
Эръэпыма — эвыр ныйъэтӄин ӈаргынэн лыгэӄылпэ, рэченма — ныпиӈэръуӄин, къалейпыма — нывъятԓьоӄэн, лейпыма — ныпылмыръоӄэн.
Эвыр тантэнмавыплыткой, орвэты ӄытгъи, орвык вакъой.
Аны тэнлылечурмэтэ гапылмыръочгатлен, вачаӄ вэнлыги ынӈин нылеӄинэт.
Ынкъам ныянотӄэн тумгэӄэй Иʼрэпиӄытъым.
Аны нылеӄинэт аʼтав ынӈин.
Вулӄытвий ӄынвэр.
Нывилгъэт ынкы Ӄунлелюн мараврат.
Ынкы нэмэ нымэлеттылеӄин ӈаргынэн.
Ӄунлелюнэ ивнинэт тумгыт: Нэмэ Ӄунлелюнэ ивнинэт: Пэлӄынтэтгъэт оʼраяалегты.
Ӈоонӄо тылек ивнинэт мэрынрэӄэй тумгыт: Мынчамэттанат — ӈаан ныйылӄатчаӄэнат!
Тумгиирык-ым эвыр ночӄэн.
Ынӄо, ӈааанӄо тылек, ивнинэт нэмэ тумгыт: Эченур ирвыт таӈымыԓьо мынынлейвынэт —юрэӄ ӈаан ыʼръыйылӄэтыркыт.
Эвытлым виин амыргынан ытръэч пойгыт мынынрынэт!
Ик, тумгыӄэгти Ӄунлелюн айылгыкыԓьэнат, нымэԓьэв гатэнмавръоленат!
Начамэттанат ынӄэн йылӄыԓьыгинив.
Энмэч пыкиргъэт ырык — эвын ныйылӄатчаӄэнат.
Нэмэ ивнинэт Ӄунлелюнэ: Эчги мытрэплыткуӈынэт майынляк ирвыт, ынраӄ йылӄыԓьыт мынынмыткойвынат лыгэн ынкы орвык ыпэ.
майынляк ирвыт, ынраӄ йылӄыԓьыт мынынмыткойвынат лыгэн ынкы орвык ыпэ.
Намгонат ирвыт тыгинрыԓьэтык орвэпы.
Лыгэн нылгэӄэйылӄатчаӄэнат аʼӄаԓьымкычгын.
Нэплыткунэт майынляк ирвыт.
Ынӄо ивнинэт нэмэ Ӄунлелюнэ: Лыгэн ынкы нытынпычерӄэнат эʼӄэԓьыт.
Аны нырэлилӄутръуӄинэт эʼӄэԓьыгинив!
Наӄам эвыр чыкэевыԓьын орвэпы нэнарэрыԓьатӄэнат ченэтэрвэты, наӄам ԓьук нылвавӄэнат ирвыт.
Аны ынкы налгэнмыткойвынат эʼӄэԓьыт Ӄунлелюнэ мараврата!
Гынтэвыԓьыт тиӈурэ нычеӈкайвыӄэнат.
Нэмэ ынкы тэӈыткунинэт эʼӄэԓьыт Ӄунлелюнэ мараврата.
Алымы тъэркинэӄэй Ӄунлелюн мараврат, ӄоныръым гагыттавъяленат Ӄунлелюнэ.
Таӈымыԓьо выятӄаат ынкы ӈэлвыԓьу нагтатын ярагты.
Ынкы ӄутти анмыка рытъёттэ ӄаагтатыԓьо нэлгынэт ӈан оʼравэтԓьат.
ʼынвэр Ӄунлелюргин ӈалвыԓьиӈын гэлгимкэтлин, миӈкыри ӄун танлымынӄо эмиткэйвык, наӄам гамгалымынӄо нылӄыритъюуӄин эʼӄэԓьэ Ӄунлелю.
Ӄынвэр уйӈэ нъэлгъи эʼӄэԓьыкэ.
Аны Ӄунлелю ганӈэнайпылен.
Нивӄин: Люур ӄол ӄулиԓьэтгъи ӄлявыл: Ынӄэн —Мотлынтона!
Ынӄо иквъи Ӄунлелю: Ытръэч лыгимиӈкы варкын?
Ивнин Ӄунлелюнэ Уӄӄэмӄэй: Ынӄо Уӄӄэмӄэйынэ ивнинэт: Ынкъам мыныюмӈимык.
Нанмынат ынӄэнат рымӈэвъёно.
Ынӄо нымӈиӄин Уӄӄэмӄэй нутэк ԓьоо.
Нивӄин Уӄӄэмӄэй: Ынкы нэмэ мытрэмӈигъэ —ынкъым, вэчьым, мытрэԓьуӈын Мотлынто.
Ыныкит мытранмыӈын майӈывопӄы — вэчьым ӄун, мытрэԓьуӈын Мотлынто!
Ынӄо плыткугъэт мыӈик.
Аны ӈан гэмгутылелинэт лыгэн ӄооӈ, миӈкыри, ръаянраӈаеты.
Ымтыляӈэт ныръэтгэтаӄэн Иʼрэпиӄытъым, наӄам ытлён элгаргаканъёԓьын.
Люур Иʼрэпиӄытъым иквъи: Вэчьым ӄун, ынӄэн?
Уӄӄэмӄэй нивӄин: Вынэ,аʼтав лыгэн ынкэгйит мынлеркын — эплеэн, ръэӈэй ынӄэн!
Аны нымгутылеӄинэт аʼтав лыгэн ынкэгйит.
Люур, ӄэглынангэр, вытрэтгъи янраӈагчыӈын, ынкэсӄык-ым нывытрэтӄин ӄынур майӈыпырӄаквылгын — ӄытлыги, майӈывопӄачгын.
Ынкэгиӈкы рэвиквъэт, ынӄэн майӈыянраӈайгэӈкы.
Ынӄо эквэтгъэт ӈэнри, ӈэйыттэтгъэт ӈыроргарэ — Иʼрэпиӄытъым, Уӄӄэмӄэй ынкъам Ӄунлелю.
Нычамэттаӄэн вопӄайӈын.
Ӄынвэр, нэлгинэймэвын.
Ынкы ытлёнайӈын нытлытвачгатӄэн, ӄынур пырӄаквылгычгын.
Люур нэтиӈутчиргъэн ӈыронляӈо — ынкы нэтэӈкыргун вопӄайӈын.
Ынӄо нэнкэвчитчевын ӈайӄалетлы.
Нэныпкирэтгъэн ярак.
Нэнвэнӈын ӈэвысӄэтэ.
Ынӄо ивнинэт Уӄӄэмӄэйынэ: Гэмӈилин Уӄӄэмӄэй, энмэн йъэлыги ныӄуӈычгэтӄин.
Нинивӄин Ӄунлелюнэ: Энмэч эӄылпэ ӄырэԓьуӈыркын Мотлынто!
Ынӄо Уӄӄэмӄэй иквъи: ынӄэн нымным, мытрамӈылёйвыӈын ӄол ынкэкин оʼравэтԓьан.
Ытръэч ӄун нэмэлым нотасӄычыковты ваԓьыраԓьыт, чамъам мытрэԓьуӈынэт.
Ынӄо плыткуй вэтгавкы Уӄӄэмӄэй.
Ӄунлелю гивлин: Ынӄо ръэйвэтгъэт ынкъам муулӄытгъэт.
Нэмэ гэмгутылеԓьэтлинэт котчой.
Ныянрагакаӈыԓьатӄэнат ӈыроргарэ— Иʼрэпиӄытъым, Ӄунлелю, Уӄӄэмӄэй.
Иʼрэпиӄытъым нэмэ ныёпылӄэвыԓьатӄэн тэнлымынкыри тыляма.
Нэмэ ивнинэт тумгыт: Нивӄин Уӄӄэмӄэй: Ныянотӄэн Иʼрэпиӄытъым.
Люур вай пыкиргъэт — ӄэглынангэр ынкы нытваӄэн тытыл нотасӄычыкогты, ӄынур имчьэчукин.
Ивнинэт Ӄунлелюнэ: Гапэрӄытвален Ӄунлелю.
Наӄам элгарӄааԓьын.
Ынин гакаӈӄор — эмъалвэнӄор, нылгининъыӄин, наӄам майӈылеӈгыргыԓьын.
Ынин таӈымыԓьэты нилгыӄин Ӄунлелюн увик, миӈкыри ӄун элгувтычгыԓьын, элгыӄонагԓьан, илгылиԓьын, лыгэн ӄун ымыԓьэты нилгыӄин ынин орвоор эвыр ӄоолгыт.
Люур аʼатчеӄӄай ӈытогъэ.
Янор эмлевыт рынтоӈаннэн, тэнлымынкыри нытлепыткуԓьэтӄин, ынӄо ӄынвэр ымыԓьэты увик рынтоӈаннэн.
Ынӄо ӈытосӄычатгъэ, таӈванэван ныԓьунин атчытваԓьын Ӄунлелю.
Эчги ӈытосӄычатгъэ аʼатчеӄӄай — пэнрысӄычаннэн ытлён Ӄун-лелюнэ.
Аны гыттакавӄоолгиӈа гинэгнинтылин Ӄунлелюнэ, ынык гиӈкы рирэннин люур, ынӄэн алякватыткынык.
(Алякват — ӈан орвывынгыргык рыволватытваԓьын, ӈан риивтэгнык).
Ынӄэн ынкъам ынкы рирэннин.
Ынӄо пиринин, томгэнырыкы рыԓьэтэннин.
Ынкы намӈылёйвын: Ванэван ымы ночнэнат, миӈкыри ӄун амайылгавкы аʼатчеӄӄай.
Нэтэнринӈынъюн ынӄэн пэрэёӄай ынкъам намӈылён нэмэ.
Ӄынвэр пыӈылтэлгъэ.
Ытлёнаӄай нивӄин: Ынраӄ-ым иаʼм?
Лыгэн ӄун нылгиниквыӄин гэтэйкылин энмычгын ыныграк камлелы, иӈӄун мэӈин эвнэлӄыткэ нитгъэн.
Ынӄо игыр ԓьэлеӈкы ынраӄ гимлыттъивылин энмээм, ынӄэн-ым энмычгын гатарӄойвэнӈачгатлен, таӈэтъо таӈъаӄаттаты гэнъэтлин.
Ынӄо плыткуй пыӈылтэлык.
Ӄунлелюнэ ивнин: Ынӄо ивнинэт тумгыт Ӄунлелюнэ: Ынӄо ӄытгъи.
Ынръа ӈан галгэчаӈыттатчаленат.
Ивнинэт Ӄунлелюнэ: Нивӄинэт ытри: Наӄам Ӄунлелю нылгэнанӈэнаӄэн гатвален.
Тэӈвэнлыги лёӈытва нынтыӄин.
Ынӄо ивнинэт Ӄунлелюнэ: Ынӈатал ымы мытратвыгыт, эвыр ранмыӈыткы Мотлынто!
Эчги ынӈин ивыплыткук ынӄэнат, Ӄунлелю ганӈэнайпылен ынкъам гантосӄычатлен, пойгын пиринин, ынӄо ярачыкогты пиӈкугъи — ынкы тымыткойвынэнат таӈымыԓьо.
Ынӄо ӈытогъэ.
Аʼатчеӄӄай ивнин Ӄунлелюнэ: Энмэч моогты ӄылӄытги ынкъам ӄавэръэпыгэ!
Аʼатчеӄӄай ӄытгъи, наӄам иръычвыткыԓьин уйӈэ, лыгэн ӄун ӄэтывъэӈӈоԓьыӄай.
Ынкъам пыкиргъи муук, ӄоныръым нэмэ Иʼрэпиӄытъымынэ гэнԓьэтэтлин.
Нанавэръэпатъёгъан лыгитэӈэвиръэ.
Ынӄо эквэтгъэт нэмэ ынкэгйит.
Аны ӄынвэр вулӄытвий.
Люур ынкы эмлыттъэнмиӈын нэԓьун.
Ӄэглынангэт, ынӈин ваԓьын гэтэйкылин.
Пыкиргъэт ынкы — лыгэн гырголягты ныгитэӄин.
Наӄам вусӄымчыку — мачванэван нывытрэтын тарӄойвэйӈын.
Ынкы ӄэйыӄын чимгьугъи тумгэӄэй Ӄунлелю, нивӄин.
Миӈкыри мынынтын?
Ынӄо ивнин Ӄунлелюнэ Иʼрэпиӄытъым: Ынӄо гэквэтлин Иʼрэпиӄытъым.
Нэмэ пыкиргъи Иʼрэпиӄытъым алваԓьэнаръэтгыпы.
Ивнин гыттэпычьын маравраткэн: Ынӄо кылгытвынин ынин элгар, эмъалвэнӄор, наӄам майӈыԓьэӈгыргыԓьын, эвыр нирвыӄинэт ынин ԓьэӈгыргыт.
Ӄаӈаэвлявэлгиӈын рырыткунин ынкъам ръарʼатвавэлнэн эмъалвэнӄор.
Ынӄо чиглемнин эмъалвэнӄор — аны лыгэн эмъалвэнӄааӄай гавэлёвъялгыткоръэлялен гырголягты!
Лыгэн таӈамԓьэӈгырга ныкэӈунэӈэткуӄин гырголягты тыляма.
Лыгэн ытръэч яалгыткат ныкэнчиӄыткуӄинэт ӄуйвик, яноткэнат-ым ымы таӈванэван нытрунэт ӄуйвик.
Люур ынкэсӄэтгъи элгар, эмъалвэнӄор — ынко рэмыннуӈгъи этын ынин — тумгэӄэй Ӄунлелю.
Ынӄо гилгыйиквилин Ӄунлелю гырголягты, эмъалвэӄааӄай-ым ынкэсӄык ныкытъыматӄэн.
Ынкъым тинунин ынкасӄэты этын эмъалвэнӄаата.
Ынкы таӈэтъо гакоргавлен Ӄунлелю.
Ынӄо нэнайӈоӄэн ынкэсӄык эмъалвэнӄор, миӈкыри ӄун амкоргава.
гакоргавлен Ӄунлелю.
Ынӄо нэнайӈоӄэн ынкэсӄык эмъалвэнӄор, миӈкыри ӄун амкоргава.
Ынӄо тиӈунинэт тумгыт.
Ынкъам ралегъат лыгэн эвтылягты.
Аʼмын-ым, эвын ынкы нытвачгатӄэн Мотлынтон ярайӈын — эвын нылгэнымайыӈӄэначгын!
Вынэ ныкитэ, вусӄымчыку пыкиргъэт ынкы, ратагнык.
Ӄунлелюнэ чиниткин эвторвыӄай ратчаннэн ынкъам ыʼръэ нэнаркыпчыткоӄэнат вивтыт.
Люур рай кыявычгатгъэ Мотлынтойӈын, нивӄин: Ӄунлелюнэ нинивӄин: Энмэч эӄылпэ ӄынтогэ, вай мытъатчаркынэгыт!
Еп тыкынкэргыпатыркын!
Вынэ нэналгэнтэрӈыръовӄэнат ынин нэнэнэт.
Ӄытлыгъим, нэнатынпычерӄэнат чиниткин эккэӄэгти.
Ивнин Ӄунлелюнэ: Эӄылпэ аны ӄынтогэ, аʼтчавооргэгыт!
Еп ӈэвъэн кэргыпыркын!
Ӄытлыгъим — тымыркынэн, эчги ынӄэн тымыткоплытконэнат эккэӄэгти.
Плыткугъи ченэтрайыръытагэнӈыԓьатык.
Люур гырголягты пэӈкочгатгъэ Мотлынтойӈын.
Рынооргык ӄачайпы рыранэн рэтэм ынкъам пиӈкугъи ынӄоры гапойгыма, нутэсӄык иргъи.
Ӄунлелюӄэйынэ ынанчиӄай гапойгыма пэнрынэн.
Аны гапойгыԓьатмаравленат ынкы!
Ӄынвэр люур пойгыкэн пылвынтын эрэтгъи — эмуттэ чит гапойгыԓьатлен ӄэйыӄын.
Ынӄо Ӄунлелюнэ мынгычвэтконэн, уйӈэ амынгыка рытчынин.
Ынӄо пынлёнэн Ӄунлелюнэ: Ынык-ым танӈырат тумгу нитӄинэт — ынӄэнат гаймычьыԓьыт.
Наӄам ымы ӈэлвыԓьык ӄорагынрэтыԓьо нитӄинэт ӈъочьыӄагтэ.
Ытлён-ым нылгитэӈычьэтӄин, нылгинымэԓьэв нынымытваӄэн.
Эвыр ынӄэн ӈэнри ныӄамэтвасӄэвӄэн гаймычьыԓьэты.
Ынӄо Ӄунлелюнэ ивнинэт тумгыт: ӈэлвыл йытыйгот ӄынтыгыткы, мачынан ынан чинит ӈэлвыл нырэннин!
Ынӄо Ӄунлелю танӈырагты ӄытгъи.
Пыкиргъи танӈырак, ивниэт Ӄунлелюнэ: Люур вай моогъат ырыткуԓьэтык ытри Ӄонлялёна.
Ӄунлелюнэ тытыл рыныманнэн ынкъам лыгэн ынкы нулвыӄин.
Аны ынкы лыгэн ярачыко нылӄэгнэвъюуӄин!
Люур ытри тэӈъэмикэ нъэлгъэт, таӈымыԓьо мъэмит нэнинтынэт — вата нъэлгъэт.
Ынӄо ивнинэт Ӄунлелюнэ: Ынӄо ытлён риттывэгъи—эвын ратрочыкойпы рэрэтыткуйвынинэт мъэмикинэт иʼӈыт, ӄынур выква ратрон гэйыръэтлин.
Ынӄо ралянтаннэнат нотайкочаткынэты.
Ӄунлелюнэ пойгын йытонэн.
Ынкы моонэнат тымыткойвык гаймычьылымкычгын Ӄунлелюнэ: Ӄынвэр эвыр ӄынур аԓьэӄыӈӈой нотайкочаткыната, миӈкыри ӄун мутлытыръуле, ӄынур мимыл, гэтчылин.
Ынӄо таӈымыло тымыткойвынэнат, ымы ыннэн люӈыныгнувэ.
Ынӄо эквэтгъи, томыграанэты ӄытгъи.
Пыкиргъи тумык.
Ивнинэт тумгыт Ӄунлелюнэ: Мачынан амынгыка нылеркын!
Ынкъым вэнлыги гэԓьулин Мотлынто Ӄунлелюнэ.
Ынкы ӄаагтатыԓьо налгыӈӈон амынгыкыԓьэн, ӄынур рэтлётваԓьын.
Наӄам амотлытыӄэгты гэнкылвэтлинэт мынгыт.
С. Энмэч-ым ынкы нытваӄэн эʼӄэԓьыгынритыԓьын мараврат.
Аʼмын-ым, ӈэвысӄэт ынкэкин вынэ нылгинымкыӄин.
Энмэн, ыннэн гатвален мэйӈынымным, нылгинымкыӄин ярат гатваленат.
Энмэч-ым ынкы нытваӄэн эʼӄэԓьыгынритыԓьын мараврат.
Аʼмын-ым, ӈэвысӄэт ынкэкин вынэ нылгинымкыӄин.
Ынӈэнвараткэн-ым ӄол ӄлявыл атӄыԓьын, вынэ наӄам лыгъэвмынгыԓьын.
Ытлён-ым ванэван нымаравын тумыгрээн, миӈкыри ӄун атӄыԓьын чама нимпэӄин.
Ынин нынны Пыглын.
Ынкъам-ым вай, ӄол итгъи ынӄэн ынӈиннымкин мараврат маравынвэты гэлӄытлин таӈымыԓьо, ытръэч ӈэвысӄэтгинив гапэлятръоленат ярак, эвыр ынӄэн Пыглын.
Ытръэч амынан ынкы ӄлявылё гапэлятлен.
Эвын-ым таӈӄонпы, амӄынмаравысӄэвкы, ынкы амынан ныпэлятӄэн.
Наӄам ытлён нъумӄинэӄэй.
Люур ӄолетылё таӈымыԓьо гакватчаленат маравынвэты, ытръэч нэмэ ытлён гапэлятлен ярак ӈэвысӄэтырык рээн.
Люур рай, ӈавысӄатымкычгын ӄолеԓьатчагъат: Вынэ ӈоты аʼӄаԓьэтратчыӈын тылеркоон!
Вынэ миӈкыри мынинмык?
Ӈэвысӄэтгинив нылгэкапчачавръоӄэнат, аны нылгиӄучичьыръуӄинэт: Миӈкыри мынинмык?
Нинивӄинэт Пыглына, мэрынрэӄэй нинивӄинэт: Миӈкыри мынинмык?
Ынӄо ивнинэт ӈавысӄатымкиӈын: Лыгэн ӄонгыткаԓьо ӄыпэляркынэткы варэт, ярак ваԓьыт.
Ынкъам ыннэн ынанъомычьын ӄырэтгыткы вулвут, ӈан рывинэӈвулвут.
Иик, ытлён, эченур мэчеӄылпэ!
Аны акватчагъат лыгэӄылпэ ӈавысӄатымкычгын!
Варэвар нэтгинрыԓьэтгъэн гамгаракэн.
Ытръэч амӄонгыткаԓьо напэлянат ярачыко.
Эвыр ыннэн ынанъомычьын рывинэӈвулвут нэнԓьэтэтын.
Нэлгинумэкэвын варэвар.
Ивнинэт: Атчыръогъат эӄылпэ ӈэвысӄэтгинив.
Ваарваннэн тэӈотчыӈо рывэнаӈволвотчыӈин.
Ынӄо-ым ынӈин аʼтчаӈӈой аʼӄаԓьэты.
Ныпкэрыӈоӄэнат.
Колё аны ӄолейӈын: Ав-ач!
Нылгэйӄытчочаӄэнат аʼӄаԓьымкычгын!
Пыкэтчагъат аʼӄаԓьымкычгын.
Таӈымыԓьо ярачыкон нагэтайвыӈӈон: Ӄэйвэ гавынралыԓьэн?
Гамгарайпы нъоравэтԓьарэрыԓьатӄэнат.
Ӄынвэр, люур ынанъяатрак оʼравэтԓьаԓьогъат: Ӈотӄэн гъоравэтԓьален!
Ынкэкин гыттэпычьын иквъи: Яраӈы нэлгынтакаӈатын!
Эӄылпэ мынэлгынтакаӈатын яраӈы!
Ныкытгынтыръоӄэнат аʼӄаԓьымкычгын танлымынӄо, лыгэн пыкитԓьэн ӈилгык нинэнрэтӄинэт ынкъам нымгоӄэнат гымэтыԓьэтык.
Аны ынраӄ рыпэӄэтавкы нылвавӄэн яраӈы, ӄоныръым галгэнъомравлен яраӈы.
Гэлгитуйвынлинэт, выква гэлгинэгнилгиӄэвъюулин яраӈы.
лыгэн пыкитԓьэн ӈилгык нинэнрэтӄинэт ынкъам нымгоӄэнат гымэтыԓьэтык.
Аны ынраӄ рыпэӄэтавкы нылвавӄэн яраӈы, ӄоныръым галгэнъомравлен яраӈы.
Гэлгитуйвынлинэт, выква гэлгинэгнилгиӄэвъюулин яраӈы.
Аны лыгэн тытлыгъет нъэтԓьэт варъэмъамэйӈа нинэлӄэгнэвӄинэт Пыглына.
Эвыр таӈымыԓьо нинэнпирӄыԓьэтӄинэт Пыглына!
Ӄэйвэ вынэ нылгинымкыӄин аʼӄаԓьымкычгын, лыгэн танлымынӄо ныкытгынтатчаӄэнат.
Ӄэйвэ ӄун нытгиливӄин Пыглын, аны нэналгэнмыткоӄэнат варэмъамэта.
Ӄэйвэ, вынэ ныгыттэпӄин Пыглын!
Лымӈэ тэйкынин вулвуттин тиӈур эвыр варэта мъэмитгъи!
Ӄол итгъи ӄолеӈэлгыпоӄыткынкэн оʼравэтԓьамкычгын тытлыгъет гэнъэтлин.
Лыгиӄэгнэвъюунинэт —таӈымыԓьо рыпэӄэтавнэн, ынкъам ӈоонэнӄаткэнат таӈымыԓьо гапэӄэтатчаленат.
Наӄам нылгиӄулиԓьыръуӄинэт: Эʼми ӄолеӈэлгыӄалкэнат оʼравэтԓьат?
Нэмэ ӈан тытлыӈӄачагты кытгынтыръогъат,— лыгэн тытлыгъет нъэтԓьэт нэнанмыткоӄэнат ярачыкойпы Пыглына.
Ӄынвэр таӈавынмаравыԓьатэты талпыӈӈой оʼравэтԓьат.
Янор ынӄэн маравыӈӈок, ӈэвысӄэтти ымы гэтэмъэмиӈыԓьэтлинэт, лыгэн варэкэнат раквыргыт нынрылкынтэтъюӄинэт.
Ӄынвэр ӈытогъэ атӄыԓьын Пыглын, аʼмын-ым гэмилгэрыткулин торынток аʼӄаԓьэты.
Ӄынвэр, тэнтэлпыгъи эʼӄэԓьырэмкын авынӄолеԓьатэты.
Пыглына гынтэвыԓьыт нэначеӈӄайвыӄэнат.
Тэӈынтэлпэннин эʼӄэԓьырэт, ытръэч эвыр гынтэквъэт чымӄык, эʼквырга лыгитъэркин, — мэӈинрин ытръэч амӈырооткэн, мэӈинрин мытлыӈэн,— лыгэн-ым лыгитъэркин.
Плыткугъи марав Пыглынэн.
Аʼмын вынэ ӈэвысӄэтгинив гакоргавчаленат!
Ивнинэт Пыглына: Ӈэвысӄэтгинив лыгэн нъысӄагтатръоӄэнат амкоргава, ныпиӈкуръуӄинэт.
Ынкы-ым вытку ӄолетъылё пыкиргъи мараврат ынӈиннымкин.
Пыӈылтэлгъат ӈэвысӄэтгинив, эвыр ынӄэн Пыглын.
Нэнатвыӄэн Пыглына мараквыргын аʼӄаԓьэты, миӈкыри ынан варэмъамэта, рывинэӈвулвуттиӈурэ тэӈыткунин эʼӄэԓьымкын.
Нивӄин: Амгымнан вачаӄ тынрынэт мэчынкы.
Аʼмын-ым налганъягъан ӄлявылымка, нивӄинэт: Гэлгимэйӈывинрэтлин, алымы амынан атӄыԓьыӄай, вачаӄ тэӈыткунин аʼӄаԓьэтратчыӈын.
С. Ынин эккэт уйӈэ гатваленат.
Аны таӈамӄынъычо ытлён ныӄорагынрэтӄэн.
Энмэн, ӄол чавчыв эмнуӈкы ганымытвален.
Ынин эккэт уйӈэ гатваленат.
Аны таӈамӄынъычо ытлён ныӄорагынрэтӄэн.
Ӄол итгъи нэмэ рыюсӄиквъи.
Люур валёмнэн ӄынӈыӄын ынкъам чимгъугъи.
Како, ръэнут тывалёмын?
Кита мыёпатгъан!
Ынӄо ёпаннэн лыгэн ӄынӈыгйит — люур ԓьунин тилмытил гэрилымлелин.
Ӄытгъи ыныкагты ынкъам рырагтаннэн ярагты.
Ынкы оʼтчой гатъылытвален.
Оʼравэтԓьата ӈэлвыл нэнанмыткойвыӄэн, иӈӄун нымэлеквъэн тилмытил.
Ӄынвэр мачвэтгавыӈӈогъэ тилмытил.
Иквъи тилмытил : Оʼравэтԓьата ивнин: Ынӄо, ӄынвэр, мэчтъэттывигъи ӈэлвыл.
Ынкъам кыткытръоӈӈогьэ — ынин ӈэлвыл амтъарыӈ нынъэлӄин, эвыр нымэлевтылеӄин тилмытил.
Аляръоӈӈогьэ — ынин ӈэлвыл тэлпыгъи, эвыр тилмытил мэлеквъи.
Иквъи тилмытил: Мынылӄынмык морыкы!
Ынан трэныпкирэтгыт ымы оʼраӈанӄоры.
Ынӄо эквэтгъэт.
Тилмэ ивнин: Оʼравэтԓьан вакъогъэ тэлмыӄаптэткынык.
Ынӄо аны, оʼтчой гэлелинэт!
Ӄынвэр мачыпкэрыӈогъат.
Пыкиргъэт.
Чит ынин йичьэмиттумгыт иквъэт коргавэты: Ивнинэт тилмэ анӈэнайпэты: Гым ынӄэйына гинэнъегтэлетлин!
Этӄыле-ым торгынан ӄыранмыӈыркынэткы!
Ынӄо оʼтчой гатваленат.
Ӄынвэр, ӄол итгъи тилмытил иквъи: Ынан йылнин эмэйыӈкыԓьин ченлеӄэй ынкъам ивнин: Ынӄо эквэтгъэт.
Ӄынвэр, ярак рыпкирэннин тилмэ оʼравэтԓьан ынкъам рагтыгъэ.
Ченлеӄэй рывэнтэннин оʼравэтԓьата- эвыр ынкы ӈэлвыл томгатгъэ.
С. Энмэн экык ӈавтыӈыйгот рытык нэналвавӄэн.
Энмэн, аӈӄаԓьыт — ытлыгын-ым, ытля-ым ынкъам экык ыргин — ӈыроргарэ нынымытвакэнат.
Энмэн экык ӈавтыӈыйгот рытык нэналвавӄэн.
Ӄынвэр ытлыгын ивнин эккэтэ: Ытлыгэ ивнин: Иквъи экык: Ынӄэн траматаӈын.
Ытлыгэ ивнин: Нимпэйгыт ӄырым ӄыматагын!
Экык-ым иквъи: Ӄэйвэ, гаймаӈэн!
Траматаӈын!
Ӄыгтыгын !
Иквъи экык: Ынӄо ытля ивнин: Тэйкыплыткунинэт плекыт ытԓьата, тэкичгэ энатыёнэн ымыԓьо плякылгын.
Ынӄо иквъи экык: Пынлёнэн ытԓьата: Вэлет-ым ӄинэнвичыръуквъи!
Эквэтгъи аʼачек.
Ытлён нинъыӄин.
Эӄылпэ нылеӄин.
Плекыт эʼӄэрэгъэт — ӄутти плекыт йытонэнат, йымнэнат.
Тэкичгыт ынкэкин рунинэт — ыйлӄэтгъи.
Кыевкы, эквэтгъи.
Вулӄытвигъи — йылӄэтгъи.
Ынӄо нэмэ эквэтгъи.
Нэмэ ӄутти плекыт эʼӄэрэгъэт — нэмэ ӄутти йымнэнат, тэкичгыт нэмэ рунинэт.
Ынӈин лыгэн нылеӄин аʼачек.
Ӄынвэр мынгыткэн плякылгыт кунинэт.
Эвын плекыт гакаргатленат, ытръэтти плекыт йымнэнат, тэӈытръэтти.
Люур нымным ԓьунин: мынгыткэн ярат.
Колё ӈэлвыл нымкыӄин!
Атчыгъэ аʼачек.
Вулӄытвинтэтык ярагты ӄытгъи.
Ынанчьомыткынык винвэ пыкиргъи.
Ярак вэлёлгын рэтэмык рыпкирэннин ынкъам палёмтэлгъэ.
Ӈэвысӄэт ынкэкин ытлыгэ нинивӄин: Ӈээкык иквъи: Ӄырым!
Ивнин: Наӄам миӈкы ръэликэтгъэ?
Иквъи: Ытлыгэ пынлёнэн: Иквъи: Ивнин ытлыгэ: Плеур-ым!
Ӄытлыги-ым, пыкитԓьэн гынмылкин аʼачек тэленъеп нылӄытӄин ӈанӄоры ӈавысӄатӄаеты.
Ӄытлыги, тэленъеп винвэ нывэтгавӄэнат.
Ынӄо ытлыгэ ивнин: Игыр ыʼлё ӄыԓьугын!
ʼачека ынӈин ивыԓьын валёмнэн.
Иквъи эмӄэлелвынэ.
Аʼмын, мырэсӄиквъэк!
Тытлеты ӄытгъи.
Рыпэглявнэн тытыл.
Го!
Ытлыгэ ивнин ӈээкык: Нытлыгъан!
Ӈэвысӄэтӄэй иквъи: Ӈытогъэ ӈэвысӄэтӄэй.
Мынгаймэтгъат.
Рылгъат ралкогты.
Ытлыгэ гитэнин аʼачек.
Качьараквъэ ытлыгын.
Иквъи: Тэкичгын ыпаннэн ӈэвысӄэтӄэе.
Амалваӈ ваԓьын ӄоратъол ыпаннэн.
Ӄамэтвагъат.
Ынӄо ытлыгын иквъи: Игыр вусӄымчыку ӄэквэтгытык!
Ыныкит нэрэԓьугыт — наранмыгыт!
квэтгъэт еп вусӄымчыку.
Нымкыче киквъэт нутэк тылянвык.
Ӈэвысӄэтӄэй имтитэ нинэнтыӄин.
Ӄынвэр пыкиргъэт ярак.
Аʼачекэн ытлыгын иквъи: Чеӈэт ӈэвысӄэт нытэӈӄин гэԓьулин — вэлынкыӄунэйгыт!
Вытку тыԓьугъэн ӈэвысӄэт ынӈин ваԓьын!
Энмэн аноԓьатынвык нытваӄэн рагэнэвӄай.
Таӈымыԓьо ӄлявылтэ гэгрулмылинэт (ынӈин нытваӄэнат ылвэгилиԓьыт ялкаваамэты).
Гапэлятленат ытръэч ӈэвъэнйыръыт ярак, миӈкри мараквыргын энмэч гэплыткулин, ӄлявылтэ эпэгчиӈкэ гэнъэллинэт яраԓьэты.
Эʼквырга-ым панэна ванэван ныпаанат гынрырэтык аʼӄаԓьэты.
Яраԓьыт ӈэвысӄэтти ымъылёӈэт эмрынгиитэ ныгынрырэтӄинэт.
Вулӄытвик ролкойпы ныгынрырэтӄинэт.
Ралкойпы гынрыратгыргын нынлеӄин мэмлыёчгэпы.
Кукэӈы мимлыԓьын рыногыргыгъет нытрилӄин ынкъам ӈэвысӄэтэ ымныкэрэт нинэгитэӄин мимыл.
Эʼӄэԓьин ёпыеквэԓьын вэтыӄун рыногыргэпы нытлепӄин ынкъам нывйилетӄин мэмлыёчгык.
Ыныкит ӈэвысӄэтэ нинэԓьуӄин выйилетыԓьын эʼӄэԓьын, ытлён таӈэчёткынка нытваӄэн, ӄынур йылӄыԓьын.
Ыныкит эʼӄэԓьэ нинэтэнгиеӈӄин йылӄыԓьын, ытлён мэрынрэӄэй нэквэтӄин, миӈкри ӄун йылӄыԓьыт таӈынвэчгавыӈ ваԓьыт.
Ӈэвысӄэтэ нинэныгъевӄинэт тумгыт, ыныкит нэквэтӄинэт эʼӄэԓьыт, иӈӄун ытри етъаӈ нытваркынат.
Нэмэ ынӈин ныгынрырэтӄинэт ӈэвысӄэтти ӄлявылык эмиче.
Ныкитэ ӈэвысӄэтэ ԓьунин виилвиил рыногыргэпы.
Лыгэн эʼӄэԓьын эквэтгъи, ӈэвтсӄэтэ ынпыначгын рымӈылявысӄэвнэн, ынӄэн энмэч тэленъеп лыгэн вата гэнъэтлин.
Миӈкри вай мынинмык?
нэнанымӈылявӄэн ынпыначгын ӈэвысӄэтэ.
Ымыԓьо ӈэвысӄэтти ӄъэйӈэквынэт ынкъам аʼтав гымнин тиӈур ӄыpaвapвaнӈыгыткы, миӈкри ӄун гымнан чамъам траварванӈын чиниткин тиӈур.
Ыныкит раварванӈыткы тиӈур, тури ӈаеты ӄэквэтгытык, гым-ым амгымнан тырапэлятгъа.
Аны таӈымыԓьо ӈэвысӄэтти рагэнэвӄайкэнат гумэкэтлинэт, амраварванӈа ынпыначгэн тиӈур.
Лыгимэткиит ымыԓьо нэвʼысӄэтэ наварватын ынпыначгэн тиӈур.
Варватыплыткок ынпыначгэн тиӈур, ымыԓьо ӈэвысӄэтти гакымэӈыма ӈаеты эквэтгъэт, амынан ынпыначгын тиӈурык рээн пэлятгъэ.
Ымыԓьо тиӈурмъэмит таӈпэрэӈ нэтрилынэт.
Торэргырокы эʼӄэԓьыт ининигъэт.
Ытри таӈвэчвагты эвлелгыӈ нылеӄинэт, миӈкри ӄун ыргынан лыги нылгыӄин, иӈӄун ӈутиннымык эмӈэвысӄэтти нынымытваӄэнат.
Ынпыначга тортаӈпытватыԓьыт тиӈурнинэт, ӄутти-ым кэмчичэвыԓьыт рыпыткэвнинэт ынкъам ымынпэрӄава рыннинэт эʼӄэԓьыт.
Эвын гырулмыԓьыт пыкиргъэт, яраԓьа эʼӄэԓьыт галгэнмытколенат, наӄам ытри тэгнымэԓьэв нытваӄэнат.
Ынкатагнэпы ӄонпы гынрыратыӈогьат, ӄэйвэ-ым ымы мараквыргын атвака.
Ганымытвален Тъэюнкээв, ытлён колё нылгиныгэкэӈӄин.
Ынин мынгыт ытръэттэгын нивлыӄинэт.
Наӄам ытлён чинит нылгинырулӄин.
Ынӄэн гатвален аʼӄаԓьыԓьанма.
Ӄол итгъи инъэ Тъэюнкээв ёпылӄэквъэ ӈайыткынэты.
Люур ынан ԓьунинэт эʼӄэԓьыт муутылеԓьыт, наӄам нылгинымкыӄинэт.
Тъэюнкээв ралегъэ ӄаагты.
Ынан йыпнэнат иʼрэкинэт плекыт ынкъам ягнанэнат мууԓьыт, эвыт ынкы тымытконэнат.
Ытръэч ыннэн рырынувнин ынкъам тыӈивынин томгэты: Ӄылӄытги томгэты ынӄъам ӄиквынэт, иӈӄун мынпаамык маравкы, энмэч мынтумгыԓьэтыркын.
Ынӈин ивыплыткук, ынан рыӈивынин рырыновъё эʼӄэԓьын ынкъам ытлён нэмыӄэй рагтыгъэ.
Эргатык инъэ Тъэюнкээв нэмэ ёпылӄэквъэ.
Ынан нэмэ ԓьунинэт гакаӈыԓьымкиӈыт эʼӄэԓьыт, наӄам колё нымкыӄинэт.
Нэмэ ытлён ралегъэ ынкъам лыгэн яалейпы ынан ымыԓьо тымыткоӈӈонэнат.
Ынан янотыԓьын эʼӄэԓьын ыʼттъыёча танэн ынкъам эʼӄэԓьын иквъи: Ако, аʼмын етти, Тъэюнкээв.
Аʼмын гыт ӄырагтыгэ, ӄиквынэт Тъэюнкээвынэ нэткумык ынкъам ратанӈавӈэн, ныпаанат морыкы еттык маравысӄэвык.
Ынӈин ивыплыткук, ынан эʼӄэԓьин ӄаат пирининэт ынкъам рагтыгъэ.
Эргатык Тъэюнкээв нэмэ ёпылӄэвъэ.
Люур Тъюнкээв найъогъан эʼӄэԓьэ.
Тъэюнкээвынэ вэлво лыгнинэт эʼӄэԓьыт.
Ӄыныггивэтгынэт, эʼмитри тургинэт нымнымыт,— никвъэн эʼӄэԓьэ Тъэюнкээв.
Ынкы Тъэюнкээвынэ эвтылягты рыгъеватыӈонэн нымным ынкъам, рыгъеванма, ӄол тымнэн эʼӄэԓьын, ӄоԓьым ынкы пэлянэн.
эʼӄэԓьыт нивӄинэт, игыт Тъэюнкээв ягталеты мытрэпириӈын, ӄырым лым ытлён морыкайпы ныгынтэвын.
Тъэюнкээв пытляӄ гынтавымгогъэ ынкъам ӄол эʼӄэԓьын тымнэн, эӄылпэ орвыткынык ӈэлӄиквъи, эвыт ынкы моонэнат тымыткойвык эʼӄэԓьыт, ӄутти лыгэн галячычама нинэчвикинэт.
Ымыԓьо эʼӄэԓьыт тымыплыткок, ытлён рагтыгъэ.
Нэмэ ӄолетъылё ёпылӄэквъэ.
Нэмэ эʼӄэԓьыт, муутэ рынноԓьыт, тымыткойвынэнат.
Ӄутти-ым ивнинэт.
Ӄырагтытык ынкъам ынкы ваԓьыт ӄиквыткы, нэмэ Тъюнкээв нымгичигъи ынкъам ратанӈавӈэн ныпаанат нымгичик.
Аʼмын ӄол итгъи Тъэюнкээв нымгичигъи ӄоленымэты.
Ынӈиннымык нытваӄэн ӄол мылыԓьын ынкъам ынан, ԓьук Тъэюнкээв пыкитԓьэн, ивнин: Кылгытвынин мылыԓьын ынкъам рагтыгъэ.
Эʼквырга Тъэюнкээв лымынӄэнына рывэчвавык лывавнэн, эвын колё гэгэкэӈытвилин.
Въаглё Ӄол гитлин ытлён ытлыгэты гагакаӈкалыролен, энмэн-ым мэчмэчынкы нъэлгъи гакаӈыԓьатгыргэпы.
Энмэн ӄол гатвален нылгиныгэкэӈӄин оʼравэтԓьан.
Ымы элек ныгэкэӈыԓьэтӄин.
Ынӄэн гатвален еп аʼӄаԓьыԓьанма.
Гэкэӈыԓьин оʼравэтԓьэн нынны Въаглё.
Лыгэн-ым ытлён нылгинырулӄин, ытръэч колё ныгэкэӈӄин.
Ӄол гитлин ытлён ытлыгэты гагакаӈкалыролен, энмэн-ым мэчмэчынкы нъэлгъи гакаӈыԓьатгыргэпы.
Вытку титэ тыгимчепыт рэрэнӈын вытку ынкы тыралмаляквъа, итык ынӈин этлы агакаӈкалырокыԓьэн,— ытлыгэ татлыгнэн.
Ӄол итгъэт рынногъат.
Аʼмын энмэн Въаглё рыннолякы лымӈэнагъэ.
Лыгэн ытлён агтатӄаак яаленӄач ныпэгтъэмэтӄин, энмэн ытлён ӄырым ынанъёчга нырагтыгъан, миӈкри ӄун нылгинырулӄин.
Еп этывай ыяа варкыт эʼӄэԓьыт?
Вынэ вай чымче варкыт, вайыӈкы иквыӈэйык рымагты,— ытлён нататлыӈын.
Эвын эргатык кыеквъэт, Въаглё уйӈэ, ымы ынин ӄаат уйӈэ.
Ытлён мэчемгынунныкитэ гэквэтлин.
Ынан эргыръоӈӈок ԓьунин эʼӄэԓьин гакаӈӄлявыл откочьынтыватыԓьын.
Эвын ныръарэквотытваӄэнат егылгыгэӈӄаайӈын ынкъам ычватайкаквавийӈын, эвыр ынкы Въаглё чичеквъи, иӈӄун нотӄэн ныгэкэӈӄин.
Ынан эквэтыԓьын аʼтчанэн.
Эчги эквэтгъи, аны гаръэляпэнрылен.
Ӄынвэр эʼӄэԓьин ычватайкаквавийӈын таалгылятыӈогъэ.
Вынэ эʼӄэԓьын гэгынтэвлин.
Эʼквырга пэтле Въаглена ӈачыӈкы эʼрагалянэн.
Вынэ ръэлылетэ тырэтлепыткугъэ, опопы ӄэнанмыгэ,— эʼӄэԓьын вусӄэӈигъи.
Вынэ ӄырым мынмыгыт, энмэч гымнан мыйӈэгыт ынкъам ӄаат рытриле мынынтынэт.
Ынӈин эӄэԓьин гакаӈӄлявыл йыӈэтэ рыпкирэннин ярак Въаглёна.
Како аʼмын миӈкри ритыркын гыт?
Этʼыманы, ӈэлвыл тырэчвиӈын ынкъам ымы ӄаагтатыԓьыт тырантэнмавӈынат, ӄлявыл мачынан нэквэтын.
Лыгэн ӈэлвыл нэчвигъэн, Въаглё ярагты эквэтгъи.
Вытку ынкы ытлыгын лымаляквъэ, иӈӄун ынин экык Въаглё ӄэглынангэт гэгэкэӈытвилин.
Аʼмын энмэн ӄутти эʼӄэԓьэ ӈъочьыт гапэнрыленат (ынкы мараквыргын гатвален).
Ынраӄ-ым ынкы ӈъочьа гынтавтыляма гэнэрэтлин нэнэнэӄэй.
Ытлён эʼӄэԓьэ гэпирилин ынкъам аӈэнӄайкыԓьэты рымайӈавынво гэйытлин.
Ынпыначга гэӈэвъэнэ нэнмэйӈэвын ӈинӄэй.
Ытръэчтэгын аʼаʼчеӄӄай гамлытвэлен чама гэрмэвлин.
Ԓьук мылытвэԓьын аʼаʼчеӄӄай эʼӄэԓьэ эвыӈӈогъан: Колё аʼмын лыгэн морыкы эʼӄэԓьу рымэйӈэвыткы.
Опопы этъопэл нъынмыткы.
Ынӈин ӄонпы эʼӄэԓьэ нивӄинэт ынпыначгыт.
Ӄынвэр ынпыначга ынпыӈэв ивнин: Вынэ опопы мынынмын, миӈкри ӄун йъарат экэвку нэлгыркын.
Лыгэн эвын пыкирыԓьын мынынмын.
Ынпыӈэвӄэй амэрэпъака гэнъэтлин.
Пыкитԓьэн ынпыначга ӄамэтвама ивнин: Вай-ым, тылвъэм, опопы мытынмыркынэгыт.
Вынэ лыгэнэвыр торгынан,— аʼачека татлыгнэнат.
Чаёплыткок ынпыначга аʼаʼчек вакъойгот чотыткынык рыннин ынкъам тытлепы тиӈурнин, ытръэч-ым аʼаʼчека гапэчайвылен тиӈурмэӄым вакъота пиӈкук.
Наӄам эвыр ынкы ытлён пэнинэк нывакъотваӄэн, тиӈурмэӄым ынык рымагты гирлин.
Люур-ым ынпыначга ивнин: Опопы гыт ӄырагтыгэ ытлыгэты.
Наӄам чамъам эвын гыт мытранмыгыт.
Лыгэн ынӄэн ынкэгйит рэлеркын, ынкы варкыт гынинэт йытоткоԓьыт.
Тытвыркын гынин тылянвылӄыл.
Тылянвык варкын тэлмыкычыгъёлгын, ынкы гыт янор рэткиквъэ.
Рэӈирэӄэвыӈ кивык торӄойвэгытгык, ӈэнку гыт эʼӄэԓьэ нарайъогыт, ынӈатал-ым ынкы эвыр гынан миӈкри ритыркын.
Ыныкит ытлён ӄойвэткынык пыкиргъи, ытръэчтэгын гаёоʼръолен, рыпэт эʼӄэԓьыт чит ӄаплелтаткоԓьыт итъунтэтгъэт турӄуйвик левтычимиръэтгъэт ынкъам въиткугъэт.
Колё аʼмын лыгирэӄэ найъомык,— ытлыгэ ӈэвъэн нинивӄин.
Аʼмын гым мынтогъак,— иквъи ӈэвъэн.
Ӈыток ынпыӈэвэ ԓьунин оʼравэтԓьан ынкъам рывэтгааннэн: Аʼмын ети, колё аʼмын ӄэйӈун миӈкэкинэйгыт ынкъам рэӄыԓьигыт?
Аʼачека таӈытвынэнат нынныт ытлыгин эвыт ытԓьэн, тывнэн ынан энмэн ытлён ратагъё, игыт-ым нэнарэрӄэн.
Аʼмын ынӄэн мургинэйгыт эккэйгыт,— коргавэты иквъи ытля.
Рэсӄивык ытлыгын ынкъам ытля пынлёнэнат: Варкын,— ӄонкынмал нататлыӈын йытоткоԓьа.
Гымнан ԓьулӄыл ынкъам мынгыт тыраляԓьгыркэлеӈынат,— ивнинэт йытоткоԓьыт.
Лелгыркэлеплыткок ԓьулӄыл ынкъам мынгыт ӄынур вапычӄатыԓьыт гэнъэтлинэт.
Ынкатагнэпы ытлён Лелгыԓьуну гэнъэтлин.
Ӄээӄын вак ярак, эккэтэ йытоткоԓьыт ивнинэт: Этаны чамъам нъыӈэгъэвйиркынитык, наӄам вэлчиин энааԓьын мэлмыгӈэвысӄэтыԓьын.
Ытля энаагты ӈэвъэгйисӄиквъи.
Ыныкит ӈэвысӄэтти ытлыгэ рымӈылявнэнат, иӈӄун турыпкитԓьэн ӄлявыл ӈавысӄатэты тэгъеӈыркын, ымыԓьо ӈээккэт, ӄнур ыннэн нивӄинэт.
Ынӈатаԓьым экыркагыргын, микынэ вапычӄатӄыԓьо этынво нъылгынин?
Ытръэч амынан ынанӈэнчьан аввэткынка нытваӄэн.
Ӄээӄын вак ынан ытлыгын ивнин: Вынэ гым нинэлгыгъэн, ӄэлюӄ-ым миӈкы мынԓьун таӈъоʼраветԓьан.
Итыкэвын ӈэвысӄэт тынэквэвын, - рагтык, иквъи ытля аккагты.
Ынкы пэтле рэмкын эʼрыӈӈогъат.
Эккэтэ ытлыгын ивнин: Иъам эʼптэ гыт аръэлягтыка?
Чамъам, уйӈэ аӄаака, - ытлыгын тытлыӈыткогъэ.
Гым ӄаано ӄинэлгыги.
Ытръэч-ым чамъам.
Вынэ аʼтав.
Вэлерэвын ӄыкырвэнтогэ.
Эʼрагтыгъат.
Ытлыгын ынкъам ытля эʼмэннинэт рамкэты.
Тумгыт иʼрэԓьылӄылти энмэч ныкылгэтӄинэт.
Нэмыӄэй ынпыначга нинэкылгэтӄин экык.
Иʼрэԓьыт эквэтгъэт.
Ынпыначгын яалеӈӄач лымӈэнагъэ.
Аʼмын еп амэчатка нылвавӄэн тылек.
Ӄынвэр эвыр иʼрэԓьыт йъонэнат ынкъам эвыр ынкы пэтле янотыԓьыт.
Ярат вытрэтгъэт, янотыԓьын галянэн ынкъам пэчачӄэвнэн.
Вэты ӄэнантавыркын, - ытлыгын нинивӄин ярак пыкэрыӈок.
Лыгэн гачаӈанкы пиринин рыпъё тааʼчоман ынкъам ытля эвыр ынкы галягъэ ярагты.
Илгытэвыплыткук ытръэчтэгын гэгтиӈэвлин.
Эвыр ынкы ӈавынрагтатгъэ.
- эʼнӄэтыԓьыт нинивӄинэт.
Ӈирэӄ ӄлявылтэ ӄаагынрэтынвык нытваӄэнат.
Ыргынан ӈэлвыл пэнин гытгыӄытрык рырылгалятъё.
Нэмэ ӄол нэнтын ӈэлвыл нанрылгалятын гытгыӄытрык, люур-ым навалёмын эʼӄэԓьин ӄулиӄул .
Ав-ач, ав-ач!
Камлелы лылепыткугъэт.
Эвын-ым ытри энмэч гакамлелтатленат.
Нылгъэӄэгнитӄин.
Уккэнчит галгэкыкватленат.
Ытри вэнчымӈата ӄорагыркэгъат ынкъам уккэнчит нэнитлитынэт ӄаак.
Колё аны ӈэлвыл нылгикэмлитԓьэтӄин, миӈкри ӄун кыкватокканчет нывыргыргыръуӄинэт.
Аны ӈэлвыԓьэ эʼӄэԓьыт нэтэнчичӄуйвынэт, таӈымыԓьо нанмытконат, ымыӈ ыннэн люӈынрынувэ нэнтын ӄаата.
Ытръэч ӄлявылтэ лёӈынма нэнтынэт ынкатагнэпы ытри нымэԓьэв ганымытваӈӈоленат.
Энмэн гатвален ӄол мургин мылыԓьын, мэӈин таӈванэван эʼӄэԓьэ титэ ыʼнытвыгъан.
Ыныкит нывалёмӄэн эʼӄэԓьэ нынны Вэвченԓьун, ытри атчыгэлета нырагтыӄэнат.
Вэвченԓьу айылго нылгыӄин, миӈкри ӄун ыныкит ныпойгыԓьатыӈоӄэн, ытлён эвытрыкэ нынъэлӄин, ытръэч нывалёмӄэн таёлгын выёпчьайӈаԓьын.
Ыныкит нымаравыӈоӄэн, эʼӄэԓьыт тэӈирвыкэ нинэтчыӄинэт таӈампойгычвэткота, мэрынрэ нэначвэткоӈӈоӄэнат левытти эʼӄэԓьин, ӄнур пъоӈпъоӈтэ.
Ӄол гитлин Вэвченԓьу эвын нутэниӈэтык рыровэты нымнымык гуунъусӄивлин, ирвыкэ гитлин.
Люур вай нэмэ эʼӄэԓьэ рымъайӈама намӈылёӈӈогъан: Ав-ач, мэӈин, ав-ач, мэӈин?
Вэвченԓьу лыгэн нуунъуӄин, ванэван ымыӈ нытлепын аʼӄаԓьэты.
Ытлён вэты нынъувэвӄин эʼӄэԓьэ, наӄам ымыӈ ванэван пынлёк ыʼнынпаавын.
Ынан гымнан тури ӄонпыӈ тырэԓьуркынитык, ӈотӄэнат-ым вай уунъыӄэгти ӄэйӈун рэнинэӈыт,— нытатлыӈыткоӄэн, оонъома Вэвченԓьу.
Эʼӄэԓьыт рыровкамлелы нывилгъэт, ырыкы гэнанайылгавыӈолен онтыматгыргын оʼравэтԓьэн.
Ӄынвэр ытри пытӄы эймэквъэт.
Ав-ач, мэӈин?
Вэвченԓьу,— нунтымъэв иквъи уунъуԓьын.
Гынтавэты эʼӄэԓьыт ныӄулиԓьэтӄинэт: Эв-ач!
Тэгнунтымъэв ӄуунъуркын, ав-ач, аʼтав йъарат нунтымӄин, ав-ач, Вэвченԓьу.
Лыгэн таӈымыԓьо эʼӄэԓьыт амманаӈ ныгынтэвӄинэт капчачеты.
Ынкатагнэпы эʼӄэԓьыт галгэтаӈпааленат эймэвык морыгнотагты, миӈкри ӄун гаймаӈӈэн лымынкы нэрэԓьуӈын Вэвченԓьу.
ӈэлвыл ганрылгылятлен.
Аʼмын ынкы ӈэвысӄэтти эʼӄэԓьэ гайъоленат.
Ӈэвысӄэтэ эʼӄэԓьыт нэԓьунэт вытку рымъэйӈэткуԓьыт.
Вынэ ӄээӄын ӄъатчатык, янор мури мытраӄамэтвагъа, —ӈэвысӄэтэ нататлыӈынат эʼӄэԓьыт рымъэйӈэткуԓьыт.
Ӈэвысӄэтти лыгэӄылтэ увэмгогъат, ныроратпатӄэнат.
Ӄол-ым ныӄымляталяӄэн, ӄоԓьым тымӈотта нытапойгыӈӄэн, тэёлго нэтэйкыгъэн тэтивэл.
Аʼмын аʼтав мыпэнрын мылыԓьын,— ынпычьэ ивнин чакэттомгын.
Вынэ гымнан,— татлыгнэн ӈинчьэ чакэттомга.
Вынэ ынанкэн гымнан янор, ынан эвыт гым уйӈэ ринэнтыгъэ, ынкы гынан ӄыпэнрыгын.
Ӄлявыл, эʼӄэԓьин мылыԓьын, ӈавысӄатэты эквэтгъи.
Ынпычьэ таӈымъыʼлёӈэт рыпойгыԓьавнэн эʼӄэԓьин мылыԓьын.
Ӄынвэр эʼӄэԓьин мылыԓьын ӈэвысӄэтэ пиринин ынкъам рэлпыткынык рывакъовнэн.
Вынэ опопы ӄэнанмыгэ, ӄынвэр тырэгынтогъа,— ӄлявыля эвыӈӈонэн ӈэвысӄэт.
Ванэван мури мынрэтэгинӈэнӈымык, мури ӈэвысӄэнмури,— татлыгнэн ӈэвысӄэтэ эʼӄэԓьын.
Вынэ ӄырымэнаторэ ӈэвысӄэттури.
Ӄырым ынӈин нъымлытвэяанат ӈэвысӄэтти,— нымэтивэтӄин аʼачек.
Гынан-ым ԓьуркынэт мургинэт кыттэлти.
Вынэ ӄутти ӄлявылтэ эвын кыттэлԓьэт,— панэна ӄлявыл нымэтивэтӄин.
Аны ӄун-ым эвыт йъарат мэтивэтык, гымнин лёԓьот ӄыгитэгынэт,— ӈэвысӄэт ынӈин ивыплыткук эвиръытвыгъи ынкъам лёԓьот рыкалыровнэнат.
Вытку этъопэл ӈыркылеты тыратвагьа, ыныкит равалёмӈыт, иӈӄун гым ӈэвысӄэтэ гинэнрулылтэвлин, энмэч эӄылпэ ӄэнанмыгэ, ытлён вай ӄынвэр тытаӈэгынторкын,— нъараӄатӄэн ӄлявыл.
Вынэ мури эвын ӄырымэнаморэ тэгинӈыԓьылӄылмури,— рымагтэты нэнататлыӈӄэн ӈэвысӄэтэ.
Эвыр йъарат эʼнӄэтык тэгинӈэтык, опопы гым гынан ӄлявылё ӄинэлгыги, эвынъым нанъынмыгым.
Ӄырым гым мырагтыгъак, наӄам тумгэ нэԓьугым ръаӄавйыԓьавъейгым.
Ӈэвысӄэт вэтгыры вагъэ.
Энмэч рагтэты тыляма, ӄлявылен пойгын ныӄэлпэраӄэн тэркэты.
Ярак райвачыӈ ытлыгын ныгатгаткоӄэн.
Ӈээкык мачрыров вэтчагъэ ынкъам ытлыгын ивнин: Атэй, гым гэмумкылынӈэйгым,— ынӈин нивӄин ӈэвысӄэт ытлыгэты, миӈкри ӄун ытлён гаӄлявылынӈален.
Ынкатагнэпы ытри ӄлявылынӈагъат ынкъам таӈычьыӈӈогъат чама ӈинӄээтыԓьэтгъэт.
Ганымытваленат ынпыначгын ынкъам ынпыӈэвӄэй.
Ырык гатвален амынан ӈээкык Пэляткоԓьын.
ӄин, ԓьэлеӈкы нинэнвинэвӄин.
Пэляткоԓьын нымэԓьэв нынымытваӄэн.
Ымыԓьорык аʼачекык матак нылвавӄэн.
Ытлыгэ ынкъам ытԓьата нивӄин, иӈӄун вытку микынэ гыт нарайъогыт рачвыӈкы, вытку ынкы гынан ынӄэн тумгу рэпириӈын.
ӈэвысӄэт-мылыԓьын.
Ытлён элёԓьатымгогъэ, энмэн ытлён Почьаткын.
Ӈроӄ гивит галяк, ынат чиниткин увик гантэнмавлен ӄръачетынвэты.
Ынан ымы кытэпат ӈагъеквэ тылеԓьыт нинэпириӄинэт.
Мылыԓьын Почьатко эквэтгъи, ԓьусӄивнин ӈэвысӄэт — мылыԓьын Пэляткоԓьын.
Ӄынвэр ынан ԓьунин ӈэвысӄэт ӈэлвыԓьык ӄача ваԓьын, аны колё ытръэчтэгын ныгтиӈӄин.
Аʼачека ԓьунэӈу ӈэвысӄэт пиринин ынкъам рыԓьэтэннин ӄолеӄаатагнэты.
Ӈэвысӄэтэ ытлён ивнин: Колё гым гынан инэнъэӄэлтэквъи, китаӄун игыт гынан гым танйъота ӄинэнтыги.
Вынэ ӈэвысӄэтӄэй гэгынтэвлин.
Ӄлявыля таӈӄонпы кытвыл нинэнтыӄин.
Ӄынвэр ӈэвысӄэт высӄэквъи.
Вынэ чеӈэр кытвыл инэнтыгъи, оʼпопы мынрагтымык.
Ытри рагтыгъат.
Пэляткоԓьын паагъэ ӄорагынрэтык, ӄлявыл ӄорагынрэтыӈогъэ, эвыр ынкы ӈэвысӄэт пэтле нанӄатгъэ.
Ӄынвэр мытрэпэлӄэтгъэ еп эԓьукэ ӈэлвыл, эргатык инъэ ӄырэтгын ынкъам мынӄаанманмык, - ивнин ынпыначга ынтуулпыр.
Ӄытэйкыгын тэлетин кэнчиӄ,— ивнин ӈэвъэн Почьаткынына.
Плыткунэӈу ынӄэн, ӈэлвыл йыннэн.
Румэкэвнин ӈэлвыл Почьаткынына.
Ярагты тыляма, ынан ԓьунин чымӈы, ръырыӈкытыԓьын.
Ӄлявыля кэнчиӄэ ӈойӈэпы нинэкэнчиӄӄин чымӈы.
Ӄынвэр чымӈы ръырыӄгыпы пинтыӄэтгъи.
Аʼачека лыгэн рэпъултыӈыԓьын кэнчиӄэ нинэкэнчьиӄин.
Ӄынвэр чымӈы ярагты вэтгатгъэ.
Ымыԓьэты ӈэлвыл лымӈэнагъэ чымӈак, нылеӄин ӈэлвыл ӄынур агтатгъё.
Ынӄэн ынпычымӈы ӈэлвылекы этынво нитӄин.
Ярак ӈэлвыл рыпкирэннин.
Ытри ӄаанматгъат.
Гырыткуплыткук ынпыначгыт рыпэлӄэвийгут итгъэт, палӄатыӈок яатԓьат ынпыначга ивнинэт: ӄынпэлӄэвыткутык.
Вытку торгынан тэӈгынритык ӈэлвыл райъоӈыткы тагнымытвагыргын, ытлён еп игыт лымынкы гэмо нэлгыркын.
Ынӄэнат торгынан ымваӈэт лыги ӄылгыркыниткы, иӈӄун амынан мигчир инэнтэӈытвэтыԓьын нымытвак.
Энмэн ӄол тэленъеп чавчыв ганымытвален, ытръэттэгын тэленъеп, рыпэт нынны гапылмавлен ынкъам гантыгэватлен.
Ытлён ганымытвален гэӈэвъэнэ, ырык гатвален ӈээкык.
Ырык гатвален ӈэлвыл.
Ыргынан ӄорагынрэтыԓьо гэлгылин ыннэн оʼравэтԓьан, ытлён ырык энмэч ӈэръамытлыӈэн гивиӈит гаӄорагынрэтлен.
Наӄам чавчывата таӈванэван титэ нымынгыкваннэн.
Гым амгымнан энанӄамэтвавыԓьэгым,— ӄол итгъи ӈавъанэты иквъи чавчыв.
Итыкэвын-ым ӄэйвэ, ытръэч ымы ӈэвъэн нывинрэтӄин энангаймычьаватык, итык эвыт ытлён чинит гэчимгъулин, — татлыгнэн ӈээккэтэ.
Ынӈэ гымыкы эʼтйивкэ ӄитыркын, энмэч морыкайпы ӄэквэтги,— ӈээкык татлыӈыткоԓьын чавчывата экэвку лыгнин.
Ӄырым мэквэтык,— ӈээккэтэ татлыгнэн.
татлыгнэн выёԓьа.
Аʼмын ӄэглынангэт, этъопэл ынӈин,— иквъи чавчыв.
Ынӄоры ӈэвысӄэт ӄоленымэты намайынлыгъан.
Ӈэвысӄэт-ым ынкы ваӈӈогъэ.
Эчги ӈэръамытлыӈӄав гивиӈит галягъэ, чавчывата ӄорагынрэтыԓьын ивнин: Игыр-ым гыт мэчынкы мигчирэтгъи опопы чинит ӈэлвыл ӄычвигын ынкъам тэӈпылытъымгитэтэ.
Гынан чинит гынрыру лыӈын ӈэлвыл ынкъам гынан тэнлыги лыӈыркынэт ӄаат.
Ӄлявыля вэтгочнэн.
Ытлён нэмэ ӈалвыԓьэты ӄытгъи.
Эргатык-ым ӄлявыля чавчыв ивнин: Ӈэлвыл-ым рай тычвин, чеӈэр наӄам гинивигыт, эвыр-ым ынӈин титгъэк.
Ӈалвыԓьэты ӄытгъэт ынкъам ёмрыёттэ нарылгыӈӈонат.
Эвын ытръэч мытлыӈӄлеккэн ганъянръавлен, итыкэвын-ым амтанъян.
Гымнин-ым итык ӈэлвыл вилю тырэлгыӈын, миӈкри ӄун чамъам тыраӄорагынрэтгъа,— чавчывата ивнин ӄорагынрэтыԓьын.
Аʼмын-ым ымы гымнин вилю тырэлгыӈын,—татлыгнэн ӄорагынрэтыԓьа чавчыв.
Этынвэн ӈэлвыл нымэԓьэв нэркурын, миӈкри ынан таӈвэлыткоԓьэты гэйытлин.
Ӄутынин-ым тамъёӈыткоԓьэты гэйытлин ынкъам ытлён гэтэмъюнлин.
Чеӈэр-ым аны колё вэймэну нэлгын: Ынӈатал-ым миӈкри ӈэлвыл нинэнԓьэтэтигыт?
Вынэ вай вилю нинэлгигым,— татлыӈыткогьэ ӈъочьын.
Тъэтйиԓьу нинэйылигыт ыннэн ӄораӈы?
Аʼмын ӄлявыл нэтэмъюӈын, лыгэн ныӄэлпэраӄэнат пылвынтыт нэйылынэт.
Ӈавысӄатэты ӄытгъи ынкъам ӈэвысӄэтэ тэнынвилӈынин.
Ӄлявыл ӈавысӄатэты нымӈылтэлӄэн: Гынык ытлыгэ гымыкы ӄаат гинэйыллин ынкъам чывэӈ гэнлилин ӈэлвыл, эвын амъянра мытынвиливынэт.
Гымнан мынгытъёԓьо ыннэн ӄораӈы тыйылын.
Китаӄун кэлитъулти мыгитэнэт, эплеэн миӈкэмил мыкэԓьыт,— ивнин ӈэвысӄэтэ.
Ӈэвысӄэтэ гитэнинэт, эвын ынкы нытваӄэнат ытръэч тымӈэпылвынтыт.
Ӈэвысӄэтэ пынрынэн манэта ынкъам ивнин: Ӄылӄытги ӄамэтварагты, вай ынӈин ипэ ваԓьыт манэт, ынӄэнат-ым ӄырымэнат.
Эвыр ытлыгын гымнин рэԓьуӈын, ымы ыныкы ӄыркургынэт ынан тэгъеӈу лынъёттэ, гымыкагты ынӈэ ръэнут эркуркэ.
Ӄырэмкичиги.
Эвыр ръэнутэт ӄэвийгут нэрэнтыӈынэт— ынӈэ эʼнӄу элгыкэ.
Эчги ӄлявыл эквэтгъи, ӈэвысӄэт ръэтгыпгъэ, ынан рынрынинэт тымӈэпылвынтыт ынкъам рыԓьэтэннинэт тамъёӈыткоԓьэты.
Ӈэнку пыкирык, пынлёнэнат: Торыкы гэйытлин ӈэлвыԓьыӄэй?
Ии, морыкы,— ытлён нататлыӈын.
Колё аны тури нытэтыӈгиттури, тэмъюӈыткы ӄорагынрэтыԓьын, ынан гэмо миӈкри ваԓьыт манэт.
Ӈавысӄатэты нэйылынэт манэт.
Ӈэвысӄэт ярагти эʼквэтгъи.
Тэючгыӄэй ярак йымэнэн.
Мэчӄээӄын вак люур ръэнут выргыргыръугъи.
Ӈэвысӄэт ӈытогъэ, эвын гэпкитлин ӄлявыл.
Ынӈатал рэӄулым тыгакаӈӄаанӈагъак, вэлер ӈан-ым нылгиныйыӄыӄинэт.
Гынан-ым чинит иниквъи, рэнӄэвивӈык ынӈэ эʼнӄу элгыкэ йыԓьёттэ.
Вай-ым ынӄэнат тырэтынэт.
Ынӄорыӈ ӄлявыля лыгнин ӈэвысӄэт.
Ынкатагнэпы ытри таӈычьэты нымытваӈӈогъат.
Имыръэнут нынвытрэвӄин мигчирэ.
Ӄол итгъи ытлыгын гэкэӈыԓьын ырыкайпы тагъэ ынкъам пычвэтгавма ӈээкык нинивӄин: Аʼмын аʼтав-ым ынкы ӈан гыт нивигыт, иӈӄун ымыӈ ӈэвъэн нывинрэтӄин гаймычьавык, нэкэм эвыт ӈэвъэнйыръын ныгыттэпӄин.
Эʼрыкут ынкы гым ганӈэнайпэгым, ӄэглынангэт гым вытку игыт тылымалявык, эмрэӄу тури ӄытагнымытваӈӈотык.
Ынӈин ӈэвысӄэтэ чит ӄорагынрэтыԓьын ынык ытлыгин нымытватомго рытчынин.
Ӈэвысӄэтэ рыкалыровнэн, иӈӄун ымы ӈэвысӄэт винрэтыԓьылӄыл танымытваӈӈык.
Гынымытваленат ынпыначгын гэӈэвъэнэ.
Ырык гатваленат ӈирэӄ эккэт.
Ынпычьын энмэн Танэлго, ӈинычьын Анъяԓьо.
Аʼачекыт ӄонпыӈ ныӄааԓьатӄэнат ынкъам нырагтыӄэнат вытку вылгыӄаанматыӈок, лыгэн-ым ӈэлвылекы рээн.
Ӄол итгъэт оманма, ӈэлвыл рылытвама, тимтиӈгъэт (гырыткугъэт).
Эчги нэнэчгытвыплыткун аймак, люур ӈэлвылык камлелыӈ аʼйӈаръоӈӈогъэ тутлик.
Ынпычьэ чичевнин эʼйӈэԓьын тутлик.
Ынкы Таӈэлгона Анъяԓьо ивнин: Эӄылпэ аймак мынынпэтын ынкъам рорат мыныпатын, эвыр ынкы рорат ыʼлыткынык ӄынӄытвэтгын, ытлён вай эʼӄэԓьыт тылеркыт.
Лыгэӄылпэ рорат ныпатын ынкъам Анъяԓьона рыӄытвэннин ыʼԓьылык, наӄам эвыр эʼӄэԓьэ ытри ныкамлелтаӄэнат.
Эвыр рорат ӄэтыма, камлелтаткоԓьыт нымӈытатӄэнат, наӄам нырымъэйӈэткуӄинэт.
Таӈэлгона Анъяԓьо ивнин: Ыʼттъыёл Таӈэлгона рэтитӄэнӈынин рораткэн чывипыт ынкъам рутгыԓьэвнин титӄэтык.
Нэмыӄэй Анъяԓьона нутгъэв титӄэннин рораткэн чывипыт энэлюкэ.
Эʼӄэԓьэ вэты нынъувэвӄинэт, наӄам тэнайылгыӈэты ныӄулиԓьэтӄинэт, миӈкри ӄун ытри нымкэргэри, наӄам ӈэлвылекы ваԓьыт ытръэч ӈирэргэри.
Гынан айгысӄыӈӄач ваԓьын элгычымны ӄыкынъугын эръывтычгын ӄынитлитгын, ынӄорыӈ-ым лыгэн ӄытрилгын, гымнан-ым айгысӄытэгнык тырэкынъуӈын калеԓьычымӈы, нэмыӄэй травтычгынэтленӈын.
Эʼӄэԓьыт ӈэлвылекы умэкэтгъэт камлелын.
Чымӈат нэкынъунэт ынкъам навтычгынэтлетынат.
Аны чымӈат ӄаачыкоеквэ гэръилемъетлинэт.
Ӄынвэр ымыԓьэты ӈэлвыл ръэлямйыԓьатыӈогъэ ынкъам эʼӄэԓьыт нанмыткоӈӈонат тэнтисӄутэ.
Чымӈат пэӈъивэтык нывилгъэт, эвыр ырык рээн ӈэлвыл нывилгъи.
Ыныкит ӈэлвыл нывилгъи, эвын лыгиттъэркинэт гапэлятленат эʼӄэԓьыт, наӄам ымыԓьо ирвыкыԓьинэт, ымыԓьо пойгыт гэмчеткулинэт ӄаата.
Тэрмэчьыӈысӄивыԓьыт гэквэтлинэт.
иӈӄун ынӄэн эпаӄын ынӈытэӄ гатвален.
Кэԓьэв-эрмэчьын ынкъам аʼачек Стр.
Энмэн ӄолетъыʼлё нымнымыԓьэ нэԓьун тылеԓьын ныӈинӄин аʼачек.
Ымыԓьорык гэмо нылгыӄин мэӈӄо пыкиргъи аʼачек ынкъам рэӄыԓьын ытлён, алымыӈ рыровнымъоʼравэтԓьат лыги нылгыӄинэт, ӄэйвэ ытри ынӈэннымэты эчгилейвыкыԓьинэт, ытри армачьиӈа гэнымчевлинэт ӈанӄоры етыԓьыт.
ӄэйвэ ытри ынӈэннымэты эчгилейвыкыԓьинэт, ытри армачьиӈа гэнымчевлинэт ӈанӄоры етыԓьыт.
Ынӄэн эрмэчьын гитлин ынанармачьо гэмгэнутэк.
Нымгыпы пыкитԓьэт эвыт ынкы мигчитԓьу нинэпириӄинэт, ӄутти-ым лыгэн эвыт ынан ынкы нэнанмыӄэнат, эвыт экэвку лыӈкы.
эккэт нинэнӈивыӄинэт ӈалвыԓьэты, иӈӄун ыргынан ыʼнгитэркынэт рыюԓьыт мигчитԓьэт ӄорагынрэтыԓьыт.
Аʼмын пыкирыԓьын аʼачек вэты пэгчиӈу нылгыӄин, рыпэт ымыԓьо ӈэвысӄэтти нумэкэтӄинэт, рыпэт ытри ыʼттъыёча нытаткочетӄэнат, миӈкри ӄун еп эԓьукэ гэргыпатлен, инӄун ынӄэн нылгинытэӈӄин аʼачек.
Наӄам ынӄэн аʼачек ӈэвытлепычӄивыԓьын.
Ынӄэн аʼачек нэмыӄэй гэрмэвлин.
Ынӄэната ӈэвытлепгичинэӈу эрмэчьын тылянво гэлгылин, ытръэч аʼачек нунтымӄин акалырокыԓьэн.
Ымыӈ эрмэчьин ӈээккэт нинэрэԓьуӈӄинэт аʼачека, ытръэч ӈэвысӄэтти ытлыгэ нэнанъотавӄэнат.
Тэрмэчьыӈыԓьын энмэн-ым Кэԓьэв.
Аʼачек ванэван Кэԓьэвынэ ныпкирын, ытлён гэпкитлин Кэԓьэвын мигчитԓьэк ынпыначгык.
Ынан авынраԓьын нэнанымӈылявӄэн, иӈӄун ытлён ытԓьата гэнӈивылин ӈавытляпгэченвэты ынкъам ытръэч ынан еп ӈутку эԓьукэ ыныкэгйит ваԓьын ӈэвысӄэт.
эгъюлеткыԓьин тэйкэвык.
Эргатык эрмэчьэ аʼачек эʼйӈэвнин ынкъам етъаӈ нъэлийгут рытчынин тайкавынвэты.
Ытръэч-ым гым туръурэттэгныкинэйгым еп этэйкэвкэ чама гым ӄырымэнайгым тэйкэвысӄивыԓьигым, ипэ ӈэвытлепгичиԓьигым,— нэнататлыӈӄэн аʼачека эрмэчьын.
Ынан вэтгавма ԓьунин ӈинчьэн ӈээкык эрмэчьин, ытлён колё нунтымӄин.
Етыԓьэ йынаннэн армачьэты ынӄэн ӈинычьын ӈээкык.
Гымнинэт ӈэвысӄэтти тырэйылӈынэт вытку гымык арма ваԓьэты лымэвыт гымыгмил армачьэты, ӄэйвэ ымы гаймаӈэн матролы ваԓьэты,— ынӈин татлыӈыткогъэ эрмэчьын аʼачекэты.
Аʼтав ӈэлвыл тайкавыӈӈок нэныпкирэтын, ӄытлыги рыролылтавъё тымыӈӈок рыӄамэтвавъёлӄыл, мэчермэԓьын ӄаата мачылпынрыёлӄыл ынкъам выёԓьо рытчыёлӄыл.
Эвыр кынмал итык ӈэлвыл авынчывэёлӄыл.
Эʼквырга-ым Кэԓьэв нымычвынатӄэн, иӈӄун ынан аʼачек рэнрулылтэвӈынин ынкъам ранмыгнэн.
Ымыӈ тэӈӄырым ынин ӈээкык ныматанэн.
Мигчитԓьэ оʼптытъар рэпалгыт нанъэвытлявынат алгээкыԓьэнат.
Ынӄэнат тайкавысӄыёлгыт.
Янор аʼачек нъэнӄэтӄин тэйкэвык, эквырга ытлён эрмэчьэ ӄраӄо нинэлгыӄин.
Тайкавыӈок кыкватрэпалгэн иръыт ынкъам ӄонагтэ найпынат.
Эчги алгээкэрэпалгыткынык нъэлгъи аʼачек эвыр этъонтатыӈогъэ, наӄам Кэԓьэв ванэван нитъунтэтын.
Колё оʼравэтԓьат нытлепӄинэт тайкавыԓьэты.
Ӄутти нытэнӈыткуӄинэт, ӄутти-ым лыгэн авъэткынка нытлепӄинэт.
Эрмэчьын ӈэнаʼачекыӈ ныкытъыматӄэн.
ивнин аʼачек: Оʼтчой вай ӄынвэр вулӄытвиркын, гым ярак ӄэнапэнрыгэ.
Ванэван микынэ гым ынӈин нэнаноратвавъяагъан рытэйкэвык.
Аʼачека лёӈпэнра рыннин Кэԓьэв, ытлён ыʼсӄагтатгъэ Кэԓьэвын ӈааккагты ынкъам йынаннэн, иӈӄун ытлён вэтгыры нытван.
Ӈэвысӄэт вэтгыры вагъэ.
Ынӈин ивыплыткук Кэԓьэвынэ ивнин: Вынэ гымнан ӄээӄын гыт тырэрэнинтыӈгыт.
Нэмэ ытри тайкавымгогъат, этъыманы Кэԓьэвынэ ӈээкык гыто нинэлгыӄин.
Чама рулылтэтык нъэнӄэтӄин.
Ӄынвэр эргыръогъэ.
Панэна нытэйкэвӄинэт.
Ӄутти лылепыткуԓьыт гатъэраткоӈӈоленат.
Амгынотъылё нъэлык, пэӈъивэтыԓьэ Кэԓьэвынэ аʼачек ивнин: Гым гымык ярак ӄэнапэнрыгэ.
тэрмэчьыӈыԓьигым, — пэнрыткоӈӈок иквъи лыляпыԓьэты аʼачек.
Наӄам аʼачек урэтэйкэвык йъэлыги гамлятлен.
Аʼачека ыʼмӈычвыно нинэлгыӄин Кэԓьэв, миӈкри ӄун еп ытлён ныруԓьэв вама ынин ӈирэк ынпычьыт ынээԓьыт ганмыленат.
Кэԓьэв пэнрэнаӈо ринтысӄивнин ынкъам ӄнут нэнэнэӄэй алгээкэрэпалгыткынык рычымкэннин ынкъам ӄолерэпалга энаръэнэн.
Ынкэчыку ытлён ныӄулиԓьыръуӄин, иӈӄун ытлён ыʼныгтогъан.
Наӄам чинит аʼӄантоӈ, мытӄымыт йъарат нитъыӄин.
Ӄинэтрилги, ынан гымнин ӈээкык ӄыматагын ынкъам ымыԓьо ӈэлвыл ӄыпиригын, эвыр-ым мигчитԓьу ӄинэпириги,— нываӈэйпыӄэн Кэԓьэв.
Аʼачека ванэван лымалё нылгынин Кэԓьэв.
Энмэч ытлён нотагты кытгынтатгъэ ынкъам аплёратвака рэннин нылгинымэйыӈӄин пойгын.
Рэпалгыт алва рыленинэт Каԓьавыткынык ваԓьыт, ынкъам ивнин: Вынэ мынпойгыԓьанмык, чеӈэр гым энагтыгъэ гыркэнво.
Кэԓьэвынэ рэннин пойгын, итыкэвыръым ӄутырык аʼӄанэлгэты ваԓьын, ытръэч аʼачекык мыӄын ваԓьын.
Пойгыԓьатымгогъат, еп торымгок ынан Кэԓьэвын пойгын мыленин ынкъам нывилык ивнин: Гынан гымнинэт ӈирэӄ ынинэԓьыт пойга ганмыленат ынкъам гыт ымы гымнан пойга тыранмыгыт.
Ынӈин ивыплыткук, Кэԓьэвынэ тынпынэн, тымнэн.
Аʼачека Кэԓьэвын экык матанэн ынкъам гынунэтэ ӈэлвыл чывинин, ӈирэӄэв чывипыт ӈъоянвэты тэйвыгнин, ӄоԓьым чывипыт ытԓьагты рырагтаннэн.
Ынӈатал ымыԓьо ӈъочьыт таӈычьыӈӈогъат нымытвак этэрмэчьыӈыԓьыкэ.
Энмэн ӄол мылыԓьын гатвален.
Ытлён ныкынтэӄин.
Имыръэгынник ынан ымынма нинэнтыӄин.
Колё ынангэт титэ гэнутэсӄытъулютэ.
Тумгыт ваннагыргыт инэтуԓьыт, кырвэгты ӄамэтваԓьыт,— ныӈынваӈэӄэн ӄлявыл.
Ӈинчьэн ӈэвысӄэт амноӈэты энатанво ӄытгъи.
Энатанма нэнэнэӄэй вавчаӈыткынык рытрилнин.
Ӈэвысӄэтэ эвынгитэтэ нинэнтыӄин нэнэны.
Ынан нэмэ гитэнин нэнэны, эвын кэйӈэ нэнэны нинэнъюӄин.
Ытԓьата винвыгитэтэ рытчынин нэнэны.
Ӄынвэр кэйӈэ ивнин: Ынӈэ аны пэгчиӈу элгыкэ нэнэны.
Энмэч эӄылпэ ӄинэтэркын ӄэйӈун лыгэнитык гыт наръайӈаԓьатыӈогыт≫.
Ӈэвысӄэтэ аморатвак нинэвинвыгитэӄин нэнэны.
Ӄулигитэк ԓьунин эвын кэйӈэ нэнэны нинэнгынтээтӄин.
Ӈэвысӄэт вэлеркылегъи.
Эʼквырга-ым йъок лывавнэн, миӈкри ӄун кэйӈын ынанкэн нинъыӄин.
Высӄэвык, ӈэвысӄэт нутэк выква тараӈгъэ.
Наӄам рагтык найылгавӄэн уʼваӄочегты.
Амтэргыԓьатык чама ӈылгыля лылет ынин галгэчелгыръоленат.
ынин мынгыт гымыгмил ваԓьыт, наӄам ытлён нытэмиӈӈыӄин имырэӄык≫,— нычимгъуӄин аʼачек.
Ынан эчъытъул пэнъёлгэты ринтынин.
Эчьытъул тыкэръогъэ.
Аʼмын ӈавыл, ӄынур титэ ачьыткэръогъэ,—иквъи ӈэвысӄэт ынкъам гырголягты лылепгъи.
Люур ынан ԓьунин оʼравэтԓьан, ытлён нытлепӄин эвычагты.
Колё аʼмын миӈкэкинэйгыт?
Ынӈатал гыт колё галгэтаӈэнаглятэгыт гымык аккагты, ытлён гэнгынтээтлин кэйӈэ.
Миӈкри ваԓьын кэйӈын?
Лыгэн-ым рыгыԓьын, оʼмгыткаԓьын ынкъам мэйӈылевтыԓьын.
Эв-им рай гымнин ытля ынӈин ваԓьын,— иквъи аʼачек.
Наӄам-ым раӄылӄыл, ӄыпэлягын, мачынан амынан нытваркын,— ивнин аʼачек ӈэвысӄэтэ.
Вынэ аʼтавлыгэн гинэнмэйӈэвлин, вэлер мынпэлӄэвын.
Ынкы нылгинымкъэв аʼачек гэлвулин ынкъам волӄыӈ гэлелин.
Пыкэтчыӄэвма вулӄытвик валёмнэн кэйӈынпыӈэв ӈынваӈэԓьын: Колё аʼмын ытԓьаԓьогъэ, ытлыгыԓьугъи.
Лыгэнитык тэленъеп еп отгыԓьанма тъынугыт.
Рэӄын мэливыԓьигыт, ыммэмэй?
Вынэ ванэван, ытръэч пэгчиӈэ гым тытотъывэтгавыӈоркын.
Вынэ ынӈэ эпэгчиӈэткэ.
Эвын волӄытвэтагнэты тырэлеркын, миӈкри ӄун ылвылю гагыткален, улвыкэ атвакыԓьэн.
Энмэч эргатык ӄылымӈэнагэ, вэлер киткит ӄинэвинрэтги.
Ылвылю тылгэнмыткон.
улвыкэ атвакыԓьэн.
Энмэч эргатык ӄылымӈэнагэ, вэлер киткит ӄинэвинрэтги.
Ылвылю тылгэнмыткон.
Эргатык чикинъэ ылвамаеты эквэтгъэт.
Кэйӈын тимтигнин ынкъам ивнин: Виин ӄытъирэткургын гым тэмтэгма.
Кэйӈын нытъирэткуӄин.
Аʼачек нытимтиӈӄин ынык рыягнавкы.
Иʼрэткуԓьын кэйӈын аʼачека тиӈурнин.
Лыгэн йылӄынвэпы рыннин.
Ымыԓьо аймакыт лыгэтԓьагты ривлынинэт.
Тэӈунтымэвык ытԓьата аʼачек ивнин: Чымче варкыт гынин ытлыгын ынкъам гынин ынээԓьын, вэчьым нъыёпатынат, ӄэйвэты эчвэрагыргын варкыт.
Аʼачек ёпатгъэ.
Эвын-ым ытлыгын ӈаргын ныгатгаткоӄэн.
Лыгэн экык пыкитԓьэн ԓьунин ынкъам ивнин: Колё аʼмын гыт мэлгымнинэйгыт эккэйгыт?
Эʼми ытля?
Гым кэйӈэ гинэнгынтээтлин.
Ынӈытэӄ ытля тыԓьун.
Чымче ныквыратваӄэн.
Таӈамынан ынкы ытлён нытваӄэн.
Вынэ ӄыгтыгыткы, ратанӈавӈэн, мынумэкэнмык,— ытлыгэ ивнинэт эккэт.
Эккэт эквэтгъэт, ытԓьантагъат.
Таӈымрэвля нэнтынэт ымыԓьо ынкэкинэт яаёлӄылтэ ымыӈ ылваймакыт нэрэтынэт.
Ынкатагнэпы ымыԓьо йычьэмрэт умэкэтгъэт ынкъам таӈычьыӈӈогъат чеэкэй нымытвак.
Энмэн ӄол гитлинэт вопӄы ытри ӄораӈы гэрынгииввылгылинэт.
Аʼмын гыт нырэӄигыт?
Ынӄоры вопӄы ынкъам ӄораӈы гаелырачвынленат.
Ӄаата вопӄы нинивӄин: ӈалгылеты айылгатыркын эʼӄэлиӈэтыркын эʼгэты.
Гым-ым таӈонтымэты тэвииркын, гым этынва инэгитэркын эвииԓьигым.
Ымыӈ майӈыёокы гым онтымэты тытваркын, миӈкри ӄун гымык гыролмакы тывалёмыркын гымнин этын типъэйӈэԓьын.
Гырокы гымнин ӄэюу ӄонпы гытамо нэлгыркын.
Гыт-ым мэчичьу ӄупӄыԓьигыт, миӈкри ӄун малмалма чама ёома, ӄонпы гынрырэтыркын.
Гырокы гыт этъо айылгэты варкын, гынин ӄэюу ныруԓьэв вама.
Ынӄоры вопӄы тылвавъеткынка эквэтгъи.
Энмэн ӄутти ганымытваленат гэтленъютэ.
Ытри гэӈэлвыԓьылинэт.
Ынпычьын пэнин ытръэч йылӄыԓьын.
Ӈэлвыл нывэгтилӄин, рэллёчга пойгэмтэԓьын ӈэлвылекы нылымӈэнаӄэн.
Наӄам эвыр ынкы рылгалык ныйылӄэтӄин.
Ӈинчьэн пэнин тылеԓьын, нотайпы гэлейвыԓьэтэ ытлён.
Ӄол нэнтынэт найъонат мылыԓьа, энмэн увэчватынво.
Ынӄэн мылыԓьын пыкиринэӈу иквъи: Вынэ вай микынэ рээн мынпойгыԓьанмык, гым вай увичвысӄивыԓьигым.
Вынэ кынмал,— ӈинчьэ татлыгнэн.
Элёв, ынанкэн гымнан янор,— ынпыначгын ӄолентогъэ.
Моогъат пойгыԓьатык.
Йылӄымылыԓьа лыгэн нинэркылеӄин пойгыԓьатыԓьын, ванэван нынрэӄэвнин.
Ӄынвэр пыкитԓьэ ивнин: Гыт эгъюлеткыԓьигыт пойгыԓьатык, лыгэнитык рэӄыркын.
Ынӈин ивык, йылӄыԓьын мылыԓьын гэнэкэвкивлин ынкъам ынан пойгымчатконэн рэмкыԓьын эвыр ынкы тымнэн, наӄам эвыр ынкы пылыткук йылӄыӈӈогъэ.
Нэмэ ӄол нэнтынэт найъонат ӄолемылыԓьа.
Нэмэ ынӈин моогъат пойгыԓьатык ынкъам нэмэ тэӈуйӈэ рыннин.
Ынкы ынан ытлеӈи ивнин: Гым тэквэтыркын ӄоленотагты, гыт ӈутку рапэлятгъа, гымнан гыныкы тыйылынэт мэчынкы гыёлгыргыт.
Ынӈин ивыплыткук ынпыначгын йылӄымылыԓьын эквэтгъи гэвэты миӈкри.
Энмэн ыттъыӄэй ӄоленымэты ӈэвынъюсӄиквъи.
Рэмкык пыкирык, ыʼттъыӄэй тытлык ӄача вакъогъэ.
Ытлён нэтэнрэсӄивӈын.
Аʼмын мэӈӄокэнайгыт, ӄэйӈун рэӄыԓьигыт?
Вай-ым гым ӈэвынъюсӄивыԓьигым,— татлыӈыткогъэ ыʼттъыӄэй.
Валёмтык ӈэвыскэттури?
Гым-ым вай мъэликэтык,— иквъи, ӈинчьэн ӈэвысӄэт.
Эргатык инъэ ытԓьата татаӄъаӈыӈонэнат эквэтыԓьыт, ынан нинэтэйкыӄинэт прэрэмыт.
Эвыр ԓьук тылянвык ыʼттъин пэнээԓьыт, ӄинэнинтыткуркынэт,— ивнин ӈээкык ытԓьата эквэтыԓьын.
Эквэтгъэт, эʼрыкут ыʼвэӄучитэ тылянвык нинивӄин, иӈӄун вайыӈӄы вай ынинэт ыʼттъыёлԓьат.
Ӈэвысӄэт тэӈвэлер гивэ рэӄын, лыгэн нытваӄэн.
Пыкэрыӄок ягнагъат тэтимкыԓьыт ыʼттъыӄэӄэгти.
Ӈэвысӄэт ӈынваӈэӈӈогъэ: Раӈӈытаръоркынэтык ыʼттъыӄэӄэгти вэлер ныгтамъав гатвата.
Ыʼттъыӄэӄэгти нытэргатӄэнат, рагтыгъат ынкъам ытля нивын, иӈӄун ынъэӄэйынэ лыгъэткиӈ ӈэвысӄэт рэтыркынин.
Пыкэтԓьэты ыʼттъынапыӈэв ӈытогъэ, ӈавынйытравкэн пиӈинэӈ нинэнрыӄин.
Ӈэвысӄэтэ лыгэнитык рытагъевынэн, наӄам нинивӄин, лыгэнитык ӈавъыттъийӈын рэӄыркын нылелюлвыгъэн.
Илкэ ӄырэсӄикви,— никвъэн ӈэвысӄэт.
Ытръэч ытлён вэнлыги лыляпэты рэсӄиквъи.
Ымыӈ илкэ яӈагчейгот ынкъам аймыйгот рытык налвавын.
Ытлён тэйӈэтԓьук нылвавӄэн ымыӈ аймын ԓьук лывавнэн, ӄынвэр ынан рагтык ымыԓьо ивнинэт: Уйӈэ аймынвыка, ытръэч гымнан аймынвык тыԓьун ыʼттъывагылгын.
Мынйылӄэнмык, вытку ӈирэӄэвык рэвыргыргэтгьэ, вытку ынкы ӄынтогэ ӈаргыновты,— ыʼвэӄуччитэ ивнин ӈэвысӄэт.
Ӈэвысӄэт эмӄынвыргыргык нынтоӄэн, ынан ванэван нинъэйвын лыги нылгынин.
Ӄынвэр ӈэвысӄэт ӈиру нэтчын ынкъам нэмэ панэнагты нэнԓьэтэтын.
Лыгэн ынӄоры пыкирык нэмэ ӄоленымэты эквэтгъи, нэмэ ӈэвынъюсӄиквъи.
Нэмэ пэнинэмил тытлык ӄача вакъогъэ.
Аʼмын мэӈӄокэнайгыт, ӄэйӈун рэӄыԓьигыт?
Аʼтав чит ӈэвытлепгичиԓьигым, - ыʼттъын татлыӈыткогъэ.
Ӈэвысӄэтти валемтык?
Мэӈин ипэ ръэликэтгъэ?
Вай-ым гым аʼтав,— ынанӈэнчьан иквъи.
Эргатык кыевык ытԓьата ӈэвысӄэт татакъагнэн прэрэма.
Татаӄъаӈыплыткок эквэтгъэт.
Ев-ев агагчыръоԓьатка, янор пэнээԓьыт гынинэт минэнинтыткунэт,— ивнин ыʼвэӄуч тылянвык энвилкэ итыԓьын.
Ыʼвэӄуч галгэкоргавлен.
Ярак пыкэрыӈок ӄэйъыʼттъыӄэгти ягнаръогъат.
Таӈымыԓьо нэналпынрыӄэнат гытолгытъоля.
Ыʼттъыӄэӄэгти ярагты ныръилемъетӄинэт ынкъам ытля нивын иӈӄун ынъэӄэйынэ нылгинытэӈӄин ӈэвысӄэт рэннин.
нинэнрыӄин йыкырга.
Ӈэвысӄэтэ пэнрынэн ынкъам ивнин: Вынэ гыт ынпыӈэвигыт гаймаӈэн рарыгылвыгъа, гымнан пиӈинэӈ мынрыгъэн.
Илкэ рэсӄивийгут нэнтын, эвыт ытлён илкэ рэсӄиквъи.
Илкэ яӈагчейгот нэнтын, эвыт ытлён илкэ яӈагчегъэ.
Эвын лылепгъи, ярачыко таӈамалваӈ валын четлокот нытваӄэнат.
Илкэ аймыгъэ, наӄамлым ынан тэгнытэӈӄин аймын ԓьунин.
Вытку ӈыраӄавкэнак выргыргэтык ӄынтогэ,— ынӈин ыʼвэӄучитэ ивнин атчьатыӈок ӈэвъэн.
Эвʼыт ытлён ӈыраӄавкэнак выргыргэтык ӈытогъэ.
Эвын ярак ӄача нытваӄэн ӈалвыԓьиӈын.
Ыʼвэӄучь-ым ӈалвыԓьиӈык ӄача нытваӄэн, ытръэчтэгын ныгтиӈӄин аʼачек.
Ынкы нытваӄэнат ӈинӄэйгинив, ытри лыгитэӈиръыԓьыт ынкъам лыгэтаӈӄонагԓьат, ытԓьайӈын лыгэтаӈкэтԓьан.
Ӄаат ныпанръачаткоӄэнат, ӄоръалтэ ныгтоӄэнат каврапылвынтэн.
Аʼмын-ым ыʼттъыёлкэн ӈэвысӄэт наӄамлым кыӈатыԓьатыногъэ ӈэнӈавысӄаттомгэты, миӈкри ытлён нивӄин, энмэн ынин ыʼттъыёлкэн ыʼттъыӄэй.
Эʼквырга-ым миӈкри нъытван, ытлён чинит гъэӄэлтэтлин.
Энмэн ганымытвален Нутэӈэвыт (рэӄокалгын).
Ӄол итгъи Нутэӈэвыт эквэтгъи нотагты пэлыгэленвэты.
Нутэӈэвытынэ тылянвык рырынгиивнин кэйӈын, ынкъам ивнин: Аʼмын етти!
Ии,— татлыӈыткогъэ кэйӈын.
Аʼмын гыт нырэӄигыт?
Вынэ вай аʼтаквымнан, пилигилиԓьигым.
Гыт-ым нырэӄигыт?
Нэмыӄэй гым пилигилиԓьигым.
Рымагтэты кэйӈын ынкъам Нутэӈэвыт вэтгавыӈӈогъат.
Чиниткинэт вагыргыт нытвыӄэнат, ӄынвэр Нутэӈэвытынэ кэйӈын пынлёнэн: Аʼмын гынан ръэнут ынанайылго нинэлгигыт?
Вынэ гымнан амыргынан рэвымрэвыт ынанайылго нинэлгигым, миӈкри ӄун ытри гым тыляма лыгэчымчаӄайгыпы ныриӈэсӄычетӄинэт ынкъам гым колё нычеӈыттэтигым, лыгэн нынгынтэвигым.
Гынан-ым ръэнут айылго нинэлгигыт, Нутэӈэв?
Вынэ гымнан амынан айылго нинэлтигым тымкылевыт (оʼравэтԓьан), миӈкри ӄун гым нылгичеӈыттэтигым ыныкагты.
Китаӄун гымнан мылӄырирынэт рэвымрэвыт.
Гынан-ым тымкылевытти,— ивнин Нутэӈэвытынэ кэйӈын.
Эпԓьэм микынэ мыкыӈ ваԓьыт ранмыгнэнат?
Эченур ынӈэ апэнрыка тымкылевыт, микынэ ляйвыма нинэнрыӄин каӈэгты ваԓьын рыннылгын ыннанмынга.
Гынан ӄыпэнрыгын тымкылевыт, эʼмитлён ӈайыткынгыпы нылёйвыӄин ынкъам ӈэранмынга нинэнрыӄин волвакы оттылгын (пойгын),— рымагтэты нинэнинъэйвыӄин Нутэӈэвытынэ кэйӈын.
Вэтгавыплыткок, ытри амъянра эквэтгъэт.
Авынтыляма Нутэӈэвытынэ ԓьунинэт ӄэгрэвымрэвӄэгти ынкъам ынӄэнат тымытконэнат.
Омакатынвылӄылеты эквэтгъи.
Еп кэйӈын нэнарэрӄэн.
Кэйӈын нылеӄин рымагтэты.
Люур ынан ԓьунин пойгыӈынратыԓьын ӈайыткынгыпы оʼравэтԓьан ынкъам чемгъотваӈӈогъэ: Этъыманы ӈотӄэн тымкылевыт Нутэӈэвытын тувъё?
Аʼмын-ым кэйӈэ пэнрынэн оʼравэтԓьан, оʼравэтԓьата пыкитԓьэн кэйӈын пойга тынпынэн.
Ӄынвэр кэйӈын атынвыԓьын оʼравэтԓьэпы эквэтгъи.
Кэйӈын риӄукэтэ рырынгиивнин, эвын-ым ынин атын нымутлытъыӄин.
Эми рай гынин тымъёлӄыл?
Эʼтки энмэч тытъылыркын, ӈавъеԓьой.
Этыӈан, ӈавъеԓьой, чамъам гынан нъинэнмэлевэтын?
- иквъи кэйӈын.
Вынэ итык эвысӄэткэ ритыркын, мэчынкы тырэнмэлевэтгыт.
Вынэӈ ынан мынмэлевэтгыт, ытръэч-ым вай гымнан инэнмэлевэтык нэнаяайгым выквытгылявӄай.
Виин гыт аʼтчама ӄууркиркын, гым-ым ӈаеты мыквынтагъак,— ивнин Нутэӈэвытынэ кэйӈын.
Аны аʼтчама кэйӈын нуттынумэкэвӄин.
Нутэӈэвыт-ым ӈэйык ныквыномакавӄэн.
Нутэӈэвыт етгъи.
Ынан гэнумэкэвлин таӈамэвлыӈ ваԓьын выквылгын.
Нутэӈэвытынэ пэнъёлгын ръюнэвнин ынкъам выквыт рытгылявыӈонэнат.
Эчги выквыт ымытгылята итгъэт, риӄукэтэ кэйӈын ивнин: Аʼтав вайынрэ пэнъёлгэты ӄэймэкви.
Аны риӄукэтэ атын гылетыԓьэ выква гэнатыёйвылен.
Тъылкамаграԓьын кэйӈын риӄукэтэ ивнин: Вынэ лыгэн гытгытэ ӄытваркын ынан рэмэлеквъэ.
гъэ, наӄам нывэтгавӄэн: Рэӄулымӈэ тыраӄамэтвагьа, рэӄулымӈэ тыраӄамэтвагъа!
Эчги ӄамэтваӈӈогъэ, риӄукэтэ ԓьунин тылеԓьын эʼгычгын.
Ынан эʼйӈэвнин эʼгычгын.
Ӄыетги мынӄамэтвамык, ӈотӄэн кэйӈын гымнан ганмылен.
Ынӄоры аны колё гаӄамэтваленат.
Гытъыԓьын эʼгычгын нылгэӄамэтваԓьатӄэн, ӄынвэръым эʼквырга паагъэ.
Аʼмын виин гым ратан ӄамэтвак,— эʼгычгын иквъи.
Ынӈатал-ым гыт тэӈыԓьигыт; эʼрыкут гымнан гыт тъэйӈэквыт ӄамэтванво, ӄытлыги-ым лыгэнитык.
Нутэӈэвытынэ ивнин.
Аны лым эʼгычгын гамголен ӄамэтвак; рыпэт ӄынвэр ынан лывавыӈонэнат титӄэтык тэкичгытъулти, миӈкри ынан нэналвавӄэнат титӄэтык эмъэнӄэвэ.
Ӄынвэр эʼгычгын Нотаӈавытына иквъи: Аʼмын виин ратан ӄамэтвак, тъэнӄэквъэк.
Ынраӄ-ым ӈоонрэ ӈайыткынэты амраӈкэянвэты мынйылӄычӄивмык.
Ытри ӈайыткынэты эквэтгъэт.
Ӈайыткынык пыкирык, Нутэӈэвытынэ ивнин эʼгычгын: Гыт эвычаӈӄач ӄыйылӄэтги, гым-ым гынык гыргоча.
Аны гэйылӄэтлинэт эʼнӄэвыԓьыт.
Ӄынвэр авынйылӄатэты Нутэӈэвыт ӄутгъи ынкъам эквэтгъи.
Ынан тылянвык ԓьунин пэнээԓьин ваны, миӈкы нытваӄэн нымэйыӈӄин кокайӈын.
Ынӄэн кокайӈын рыԓьэтэннин эʼгэты йылӄыԓьэты.
Пыкиргъи Нутэӈэвыт — эʼгычгын панэна ныйылӄэтӄин.
Чимгъуплыткук Нутэӈэвытынэ эʼгычгык ӈойӈык рытрилнин кокайӈын.
Пылыткук Нутэӈэвыт пиӈкугъи эʼгыткынэты гаӄолема: Вынэ вай оʼравэтԓьата найъомык, эӄылпэ ӄыгъекви мынгынтэвмык!
Аны эʼгычгын гэлӄутычӄычетлин ынкъам гэръилеквэтлин.
Эʼгычга лыгэн выквыткоеквэ нинъэмэтӄи кукэӈы ынкъам нывыргыргыръуӄин.
Выргыргэ колё ныпытӄийыӄэвӄин ръилемъетык эʼгычгын.
Ӄынвэр ытлён ӈэйык рымагтыгъэ.
Миӈкри ӄун нивӄин, иӈӄун ытлён ӄэглынангэт оʼравэтԓьата кылеԓьэтыркынин.
Ӄынвэр кокайӈа иʼгин налгыӈойӈын рылыпъэннин.
Вынэ ӄэйӈун Нутэӈэвытынэ инэтэмъюӈгъи.
чимгъугъи эʼгычгын ынкъам анӈэнайпыгъэ.
Нутэӈэвытынэ-ым чиниткин лылялгын ванава гэнэймычӄэвлин.
Иъам гынан гым гинэтэмъюнлин?
Гымнан гыт игытӄэй тырэнугыт!
Алымыӈ гымнан гыт ванэван мытэмъюӈгыт, миӈкри ӄун гымнан гыт вытку тыԓьугыт, чама аʼӄатамъёӈыткоӈ эʼтки гымнин лылялгын тъылыркын.
Вынэ вай гым аʼтаквымнан,— эʼгычгын иквъи ынкъам рымагтэты эквэтгъи, ынӈин ивыплыткук.
Эʼгычгын ымы эвэккэ гэнъэтлин.
Ынан элвэԓьин рэӄокалгын тымнэн.
Энмэн тэленъеп ӄутти гэгтылинэт мурыкэкыԓьинэт аʼӈӄата ивиниԓьыт.
Ытри ганомленат ӄулинутэк.
Ытри айылга ванэван нымнымэты нылӄытынэт.
Ӄынвэр ӄээӄын вак ытри вэтгатгъат ӄытык нымнымэтыӈ, ӄэйвэлым ымыӈ ытри наранмыткоӈынат.
Ытри нымнымэты ӄытгъэт.
Ӈыпэԓьыт оʼравэтԓьат ямгаярак нынрэмкыԓьэвӄинэт.
Ванэван ыʼнынтэрмэчьыӈэвынэт.
Ӄолерак ваԓьын аʼачек, эмытъэт ӈэвыгйинрэԓьын, этынва левтыръэйипнин айватагнэты.
Эчги йъонэн, аны аʼачек гэтэнӈыткулин.
Чымӄык аʼачекыт чыгэчеквъэт ынкъам тэнмавыӈӈогъат гынтавынвэты.
Ӄолеайвэча, эчги ымыԓьо йылӄэтгъэт, ӈытэтыԓьыт гынтэквъэт ярагты.
Ярак пыкирык аны ытри гамӈылтэлленат, нынумэкэвӄинэт ымыԓьо эрмэчьыт, мылыԓьыт, иӈӄун ытри нырыннонат.
Эквэтгъэт рынноԓьыт.
Ӄол рынноԓьыкэн йыӈатватгъэ, ытри нылеӄинэт йыӈэчыку.
Ымыӈ чымчеӄэйкинэт ванэван ръэнутэт нывытрэтынэт.
Тэрмэчьыӈыԓьин нымным налгэтаӈынвэчгавын.
Таӈымыԓьо оʼравэтԓьат нанмытконат.
Нэԓьун айваръайепыткоԓьын ынкъам нэмыӄэй ынӈин нэнтын.
Ӈэмыӄэй йъок ытлён тэнӈыткугъи ынкъам въигъи.
Таӈымыԓьо кымиӈыт роԓьянвыт нэпиринэт ынкъам ярак пыкирык танлымынӄэнына нанчыганчавынат рымайӈавынво.
Ӄол ынӄорыӈ ӈэвысӄэтӄэй Ӄачап рэтынваннэн чавчывата.
Ынӄэн чавчыв гээвэты муулӄытгъи.
Ӄонпыӈ ытлён гыпиԓьу нылгыӄин.
Чама ытлён ривыԓьу нылгыӄин.
Ынкы чавчывэн экык тъылыӈогъэ ынкъам ыʼвэӄучитэ ӈэвъэн ивнин: Энмэч ытлён ӄытилгэвиръыӈгын.
Ӈэвъэнэ ӈэвысӄэтӄэй нэнанъотавӄэн, ытръэч ыʼвэӄуч нъараӄатӄэн, миӈкри ӄун энмэч мэлевыԓьын экык.
Ӄынвэр ыныгӈэвэ тэйкынинэт тэӈэмнилгыӄинэт эвиръыт.
Эчги пылыткунинэт эвиръыт, ыʼвэӄучитэ ӈэвъэн ивнин: Ӄолеравэвынвык мынынмыгъан ӈэвысӄэт, энмэч ялгытыӈок ныйпынэнат турэвиръыт, ымыӈ ялгытыӈок эвнэнъюкэ нитын, нылгинымэԓьэв ӄынӄамэтвавыркын.
Ялгытыӈок ӄлявыл ривыгъи, ӄэйвэ ӈэвысӄэт нъэнӄэтӄин ярак кивык, эʼквырга вэнлыги ярак нэныткивэтын.
Эчги ыʼвэӄуч ривылӄытгъи ӈэвысӄэтэ Ӄачап ивнин: Ытлён вай гыт наранмыгыт.
Гынан ӈотӄэнат тэӈилгэвиръыт ӄыйпыгынат.
Гымнан пытляӄ тырэнэрэнӈын эʼчуулгын ынкъам гыныкы ръэтгыпийгот тарэнтыӈын.
Лыгэн ынкы ръэтъеквэ ӄыгынтэкви.
Эченур ынӈэ эпыннэвкэ, пэнинэмил ӄыкоргычьатыркын, ытлён нэрэчичеквыт.
Эргатык ытри ялгытгъат.
Ӄээӄын тылек ӈэвысӄэт ӄаарагты лылепгъи ынкъам иквъи: Ынӈатал эʼчуулгын тынэрэтын вынэ, Ӄачап, ӄыръэтгыпгын ӄырым ыяа нэрэтын.
Вынэ гымнан мыръэтгыпын,— иквъи ыʼвэӄуч.
Мачынан Ӄачапына ныръэтгыпнэн; ытлён гэкэвлин лейвык.
Ӄачап эквэтгъи, ӄытлыги ипэ гынтэквъи.
Аʼтчак лывавык, ӄлявыл эвыӈӈогъэ, иӈӄун ынан гэкэӈэ раръэтгыпӈынэн.
Ӄэйвэ Ӄачап нывэтгавӄэн, ытръэч гэкэӈыԓьын ныйӄытчоӄэй эймэвык, ӄынвэр вэты йъоӈӈонэн.
Ӄачапына йъонэн ралӄаӈын ынкъам, пэнъёлгык ӄача арычганма, пэнъёлгын ивнин: Ӄэнанатчыӈатгэ, аʼтавлыгэн гымнан гыт тынмигчирэквыт.
Эʼтки гым наръэтгыпыркынэгым авынраԓьа.
Ӄлявыл пыкиргъи.
Аны гавэнварэтлен, ытръэч ытлён тэгмэтэквъи винвыԓьук.
Тэгмэтэвык винвыԓьук, ытлён пэлӄынтэтгъи ӈавъанэты.
Нэмыӄэй Ӄачап рымагтэты эквэтгъи.
Аны ӈавъёлгын нылеӄин.
Тыляма ынан ԓьунин тылеԓьын ӄлявыл ынкъам ӄынвэр йъонэн.
Ӄлявыля ивнин: Морыкагты мынылӄынмык.
Ытръэч ынраӄ мургин нэнэны нытъылӄин, рыпэт икутъэче мытыткивмык эйылӄэткэ.
Пыкиргъэт ярак.
Эвын-ым нэнэны ӄонпы нытэргатӄэн, таӈванэван нывйитвын.
Ӄынвэр Ӄачап ӄлявыля ивнин: Ивкэ киткит ӄыкынъюркын, ынан пэтле ӄыныгъевыткуги, виин мури мынтъирэткумык.
Ӄачап вэтгыры вагъэ.
Тумгыт йылӄэтгэт.
Ытлён ныкынъюӄин.
Нэнэнэӄэй ванэван нывйитвын.
Нэкэм эчги ыʼвалӄагтэ нинэнйиӄинэт этъо ынкы нэнэнэӄэй нытэргыръоӄэн.
Ӄынвэр гитэнин.
Эвын ыʼвалтэ ръырыӄэ гакытвыленат.
Ынан мэрынрэӄэй рэмутэтъюнинэт ръылӄыт ыʼвалгыпы.
Пылыткук ынӄэн, нэнэны вээтвычьатыӈагъэ ынкъам ӄынвэр лымкэтгъи.
Ымыӈ Ӄачап йылӄэтгъи.
Ӄлявыл кыеквъи, эвын таӈавъеткынка нытваӄэн нэнэны.
Ытлён чеӈыттэтгъи, нивӄин этъым энмэч въигъи.
Палёмтэлнэн.
Эвын нывъентоӄэн.
Мэрынрэӄэй ӈэвъэн рыгъевнин.
Аʼмын мургин нэнэны нылымкэтӄин ынкъам ымыӈ ӈэврэмкыԓьын ныйылӄэтӄин.
Мачыргынан виин ныйылӄэтыркынэт, энмэч мури ӄээӄын мынйылӄэнмык,— ӈэвъэн ивнин.
Вытку тэӈэмтынэвык кыеквъэт.
Панэна ӈэврэмкыԓьын ынкъам нэнэны ныйылӄэтӄинэт.
Рэӄэ мытралпынрыӈын кыевык Ӄачап,— ӄлявыля нинивӄин ӈэвъэн,— нэлгэ вэчьым лым тааӄата?
Вынэ гым ынӈэ рэӄэ эналпынрыка, гымнан ванэван мынрэӄэвын нэнэнэӄэй, ытръэч тыниԓьэтын.
Вэнлыги ытлён таӄъата налпынрын ынкъам ӄээӄын имтиԓьэннин ӄлявыля Ӄачап.
Ӈоонко тылек, ытри янра эквэтгъэт.
Ӄээӄын тылек Ӄачапына рытаалгылявнэн ӄлявыл, эвын кэйӈын.
Ваамыйӈын Ӄачапына йъонэн.
Ытлён эмурэтылетэ ӄынвэр ваамръэляк гэлелин.
Ытлён ваамлыӈкы йылӄэтгъи, миӈкри ӄун ныӄылӄылетӄин иʼрык.
Эвыр Ӄачапыӈо ритгъэ, моргынан ытлён мынъынъирэтын,— валёмнэн вэтгавыԓьыт Ӄачапына.
Ӄачап лылепгъи.
Эвыр ынык ӄача нывэтчатваръоӄэнат аʼачекымкыт.
Миӈкри нылейгыт?
Ечьамэттомгэты,— татлыгнэнат аʼачекыт.
Вынэ гыт мытрэнъирэтгыт.
Лыгэн вайыӈкы ӈэйык рымагты варкыт гынин райъонъёттэ, - нэнинъэйвын ытлён.
Ӄачап нэнъирэтын.
Эвын гитэнинэт игыткинэт аʼачекыт, ӄытлыги ытри ӄэтчанрот.
Ӈэвысӄэт Ӄачап пыкиргъи нымнымык.
Наӄамлымӈэ лыгэтаӈычьыӈӈогъэ нымытвак.
Митъэ лыги ӄытчыгыткы: вэнратгыргын нымэлӄин.
Энмэн ӄол ӄлявыл ӄааԓьатынвэпы нырагтыӄэн.
Ынан нинимтиӄин пойгын.
Нывулӄытвиӄин.
Энмэч ытлён гагчава гэнъэтлин, ныволӄыгагчавӄэн.
Люур ынан ԓьунин ынпыначгын, тымкыткынык вакъотваԓьын, наӄам лыгэпэтывтычгыԓьын, ымыӈ ратамвытычгыкэн пучьэт гэлгичимиръэтлинэт, лыгэн-ым лейвыткуԓьыӄэй.
Ынӄэн-ым ръэкин?
Вай-ым мынгыпаткэн яаёлӄыл,— татлыгнэн оʼравэтԓьата.
Китаӄун ӄинэйылги, мынчичьэтгъэн гынин кэӈунэӈ,— ивнин ынпыначга ӄлявыл.
Ӄлявыля йылнин пойгын ынкъам люур ынпыначга выквык пойгын рыпытковъевынэн.
Плыткук ынӈин рытык, ӄлявыл ивнин: Вынэ волӄын тылеркын, аʼтав ӄылеркын.
Нэмыӄэй гым тырэквэтгъэ лыгэн гынык вэнвыеквэ.
нэ оʼравэтԓьата пиӈкуԓьэ пойга лымынӄо нэнатынпыӄэн кэйӈын.
Ӄынвэр лыгэн кэйӈын оʼравэтԓьамэл вэтгаквъэ: нэ оʼравэтԓьата пиӈкуԓьэ пойга лымынӄо нэнатынпыӄэн кэйӈын.
Ӄынвэр лыгэн кэйӈын оʼравэтԓьамэл вэтгаквъэ: Колё аʼмын вынэ тытъылыркын, ратанӈавӈэн, вэлер игыт гымнан лыги тытчын ръэкин ынӄэн пойгын.
Ӄытлыги ытръэч эмпэгчинэ оʼравэтԓьагты кэйӈын гапэнрылен пойгыԓьэты.
Ынӄэн ылвылю гъурэтлин эʼнтагныткынык.
Ӄэюу йытонэн.
Нинэнмылюӄин.
Ӈойӈыԓьа тымнэн ытля ынкъам чит, ытля тымыплыткок, ӄэюуӄэй йъонэн, ытръэч ӄэюутэ ивнин: Аʼмын юргыԓьигыт.
Янот мымэйӈэтык≫.
Ивнин янот: Эченут ынӄэн лёԓьолгын ӄынпэляквын ытԓьэн≫.
Ынӄэн рырынувнин чама ыʼттъымыт пэлянэнат.
Ӄэюуӄэе лёԓьолгын нэнайъоӄэн ынкъам гыролмакы ныръилемъетӄин.
Мэйӈэтгъи, лыгинъытвигъи, ытръэч лыгиӄупӄыԓьыӄэй.
Ынӄорыӈ йъонэн нойӈыԓьа, ивнин: Ынӈатал нырэӄигыт, иъаʼм эмэйӈэткыԓьигыт?
Опопы Ӄопӄыгыргыно ӄитги≫.
Ӄэюутэ ивнин: Миӈкри ӄэԓьо ватапъянвэты инэнԓьэтэткыԓьигыт, ӄонпы лыгэн кыкватлёԓьойӈык ӄача тытваркын.
Ынӄоръым лыгэн ватапъянвэты рыԓьэтэннин.
Пэлянэн, ӄоныръым ӄунэче йъонэн, эвын галгачьатычгатлен, галгэмайӈатычгатлен.
Наӄамлым ынкы ивнин: Игыт-ым гым тырэмэчгынкэвы.
Кылеԓьэннин.
Лыгэн-ым онмываамъёлгык ӄэюу ыʼчӄагтатгъэ, ӈойӈыԓьын чит энанӈатгъэ, ытръэч лываквъэ, гыткамчаткогъэ.
Ынӄэн ӄэюутэ пэлянэн ынкъам ынык тумгык эʼчетгъи.
Ынкъам лыгэн ынанармачьиӈо нитӄин ынкы.
Ӄулилвымкыкин армачьиӈыт кынмал нэймэквылгыӄинэт.
Ивнин Майӈычьиӈа выёԓьын: Китаӄун Ӄопӄыгыргын ӄыԓьусӄиквыткы.
Миӈкри нъэлгъи?
Иӈӄун амравэтаʼнӈа, ивнинэт: Миӈкри ӄун Ӄопӄыгыргын ӄулиӈэлвыԓьык ынанармачьо нитӄин.
Нэԓьусӄиквъэн.
Рагтыгъат ынкъам никвъэн: Эʼтки Ӄопӄыгыргын ынанкылпаӄачык ръэптыӈын.
Ынӄоры Ӄопӄыгыргына ынинэт выёԓьыт тыӈивынинэт, ӄырэрынво Майӈычьылвайӈын.
Ынӄэн рагтыгъат нэмыӄэй.
Ярак пыкирык нивын: Эʼтки нымэйыӈӄин, рыпэт тиркытир рынна нинэйпыӄин.
Ӄопӄыгыргына ивнинэт: Вынэ мачынан.
Вэлер мынтааӈыткочӄэвмык.
Ӈан-ым эквэтгъэт гэтумгэ Майӈылвайӈына.
Пыкиргъэт.
Ӄэглын нылгинымэйыӈӄин, ӄэтэв-ым майӈылвайӈын.
нинэниттилетӄин.
Ынкъам Майӈычьиӈэн тумгыт нинивӄинэт: Онмыӈавыт яайӈава нъэлык эвнъэнӄэткэ!
Ӄынвэр эвыт Майӈычьиӈын пэӈъивэтгъи.
Лыгэн Ӄопӄыгыргына лыгэнролылтавыӈӈонэн ынраӄ ытлён.
Ынраӄ Ӄопӄыгыргынэн тумгыт нивӄинэт: Яайӈавыт онмыӈавыно нъэлык эвнъэнӄэткэ чевмыватапа!
Лыгэн ынӄэн ӄынвэр тымнэн Майӈычьиӈын — елыйӈын эʼмэтэ гэтчылин, тэнтинин-ым ынӄэната Майӈычьиӈын гэвъилин.
Лыгэн Ӄопӄыгыргына ӄэглынангэт рыръэлевнинэт яайӈавынынтэ ченэтӈалвыԓьэты.
Лыгимкэтгъи ӈалвыԓьиӈын.
Ӄулиникэк ынръам вай нырачвынръоӄэнат ӈойӈыԓьыт риӄукэт, пипиӄылгыт, йиԓьэт ынкъам ӄутти.
Рачвыӈынвык нэгрулмыгъэн ӈирэнкивык урэԓьын ӈэгны.
Янот чегкынмал нылеӄинэт, наӄам ӈойӈыԓьыт ынкъам Ӄопӄыгыргын гэтумтэ.
Эʼквырга-ым нэмэ Ӄопӄыгыргына гагачачӄэвленат.
Ԓьук выялчыӈын, пэпэӄылгынпыначгыӄагтэ нивӄинэт: Лыгэнитык-ым вайыӈӄэнат Нотармэ.
Пипиӄылгэ чиниткинэт эвынинъыԓьыт нотармэно нылгыӄинэт.
Ӄытлыги тыляма ганъегъенторъовленат нотармэнтэ.
Ынкатагнэпы Ӄопӄыгыргын ымыԓьорык лыги гэтчылин ынанармачьын ынкъам ынанэнъычьын.
Энмэн ӄол ӄлявыл ӄонпыӈ пэнин ривыԓьын, наӄам эмӄынривык эвыр нъэгынтыватӄэн тэӈэмйылӄэ.
Ӄынвэр ытлыгэ эʼйӈэԓьэнин ынкъам ивнин: Иъам ытлён гыт тэӈэмӄынривык эʼгынтыватыԓьатыркын?
Ӄынвэр ынӄэн гынан тэӈэмйылӄэ ымыԓьэты ӈэлвыл рэткуӈын.
Ӄол рыннин ривыԓьын ӄлявыл иʼгӈэвысӄэтэ йъонэн.
Ӄлявыл-ым, амкоргава ӈавысӄатэты, ванэван нивын, этъым ӈотӄэн иʼгӈэвысӄэт, эмитлён ӄонпыӈ ытлён эмӄынривык тэгинӈэтыԓьын.
Ӈэвысӄэт гиину лыгнин ынкъам рэвырагтык рырагтаннэн.
Эргатык матаԓьа амӄынӈыток нинэԓьуӄинэт тымъёттэ ӄорат.
Ӄытлыги ынӄэн ӈэвысӄэт нытэгинӈэтӄин.
Ыʼвэӄуч рэвынвык вама, ӈэвысӄэт чикинъэ лыгэн ныпириткуӄин.
Ӄынвэр матаԓьын, амӄынэргатык тымъёԓьок, эмӄэлелвынэ чемгъоӈӈогъэ: Ынӈатаԓьым иʼны колё нывинӄин, лыгэн ярак ӄача тэгинӈэтыркын.
Игыр лыгигынрыру тырэлгыӈын иʼгын тэгинӈэтыԓьын≫.
Эчги ыʼвэӄуч ривыгъи, нэмэ иʼгӈэвысӄэт чикинъэ кыеквъи ынкъам лыгэн тэгинӈэтгъи.
Ынпыначга ԓьунин ӈэвысӄэт инэнлювлевыԓьын, ынан нинэгитэӄин патгыргэпы ынкъам лыгэн рэӄын люӈивэ рыннин, ӄынур-ым люнԓьутэ рыннин, ытръэч экык, рэвынвэпы етыԓьын, ивнин: Колё аʼмын гынин ӈэвъэн нымэлӄин.
Иъаʼм ӄаат нанмыӈӈонат, ытлён мурык нъалтагнэпы?
Аны иʼгӈэвысӄэтэ талваволӄытвэтагнэты нэнапалёмтэлӄэнат элгааткоӄолеԓьыԓьыт.
Аʼтчак лывавык, иʼгӈэвысӄэт ӄаарайпы уʼрэквъи ынкъам эвын таӈамынан нытваӄэн, ытръэч ӄаарак камлелыӈ мымлымкын нылгэлгааткоӄэнат.
Иʼгӈэвысӄэт колё ганӈэнайпылен ынкъам гаръэтгыплен мооԓьэты.
Тэгмэчынкы, катам торчаёма, ынпыначга ынкъам эккэтэ навалёмын иʼрэвыргыргын ӈэлвыԓьин.
Иʼгӈэвысӄэтэ ӈэлвыл лыгэн ӄаараӈӄачагты кээчьивынин.
Таӈымтыляеквэ колё нэналгэнмыткоӄэн.
Ӄынвэр ӈэлвыл еп ымыӈ ӄаарак эныпкирэткэ тэнтылеткутэ рыннин.
Ратчылгык ӈэйкин нытлытваӄэн гаӄаёома вэӈкэнрув.
Люур ӈэнри ӄытгъи нувӄин иʼны.
Чит ӄораӈы иʼрэркын, ытръэч ӄэюу кэтъонэн.
Иʼны эймэквъи ӄаагты ынкъам иквъи: Гыт гаӄаёома мынугыт.
Чемгъотвагъэ ӄораӈы ынӄорыӈ иквъи: Янор мынтумгылӄырирэнмык.
Ыныкит гыт рэтумгыԓьугъэ — гаӄаёома ӄинэнуги, ыныкит гымнан тумгытум тырэԓьуӈын, ӄырым гым ӄинэнуги.
Иʼны чемгъоӈӈогъэ: Эвыр ӄаата тумгытум рэԓьугнин, ӄымэԓьым ӈирэргэри тырэнуӈынэт.
Гымнан-ым ӄырым тумгытум мылӄыриргъэн, юрэӄ рэналпоттыгъа≫.
Чимгъуплыткук, иквъи: Эвыръым.
Ытри амалвагты эквэтгъэт.
Иʼны лёнтомгырэра итгъи, ӄораӈы-ым оʼравэтԓьэты ӄытгъи ынкъам иквъи: Ӈирэмури мынтумгэвмык, ымыԓьо эʼӄэԓьыт уйӈэ мынынтыркынэт.
Ынӈин томгыԓьатыӈӈогъат оʼравэтԓьан ынкъам ӄораӈы.
Ӄол итгъэт амноӈэты эквэтгъэт ӄораӈы ынкъам оʼравэтԓьан.
Иʼгэ ԓьунинэт ынкъам ӄораӈы пынлёнэн: Мэӈин ынӄэн?
Иʼны гырыноӈэты иквъи: Тымӈатомгыка тырэнунтык≫.
Ынӄоры-ым ӄораӈы пэнрынэн, ытръэч оʼравэтԓьата иʼны тиӈурнин.
Эмъэʼӄэчеӈыттэтэ иʼны рыпэт гавнытколен ынкъам гачеваровлен.
Ынӄорыӈ-ым эӄылпэ гынтэквъи.
Ӄораӈы ынкъам оʼравэтԓьан колё гагтытанӈытколенат.
Ӄунэче ӄораӈы ӄэюуԓьын ԓьунин иʼгэ ынкъам ивнин: Мынугыт.
Ӄораӈы татлыӈыткогъэ: Амгымнан ӄинэнуги, лыгэнитык ӄэюуӄэй ӄупӄыԓьын.
Иʼгэ тымнэн ӄораӈы ынкъам рунин, нычимгъуӄин: Гым игыт тъэнӄэквъэк ӄамэтвак, чама ӄонырыӈ ӄэюуӄэй еп ныппылюӄин, опопы ынан гивиӈит галяк мынугъэн≫,— ынӈин чимгъуплыткук ӄэюу ивнин: галяк мынугъэн≫,— ынӈин чимгъуплыткук ӄэюу ивнин: Гивиӈит галяк гым тырэетгъэ ынкъам тырэнугыт.
Игыр-ым гыт вэты ӄыгтыватапоркын ынкъам ӄымэйӈэтыркын.
Ӄэюу валёмгъэ ынкъам вэты нымкъэв ныватапоӄэн чама ытлён нырэрмэвӈыӄин, ытлён ӄонпыӈ ныръилемъетӄин, нинэпиӈкуӄинэт вээмӄэгти.
Галяк гивиӈит, ӄытгъи иʼны.
Вынэ мынугыт.
Киткит виин ӄъатчагэ, миӈкри ӄун ӄупӄыԓьигым,— пээчваӄ татлыӈыткогъэ.
Яврэна тырэетгъэ,— ивнин иʼгэ.
Иʼны эквэтгъи, ӄораӈы-ым рымагтэты рармавӈыӈӈогъэ.
Энмэч ынан уттыт пэӈкоӈӈонэнат, энмэч инъытвигъи.
Нэмэ галяк ыннэн гивиӈит иʼны етгъи.
Игыр-ым ынӈатал мынугыт,— ивнин иʼгэ.
Аʼмын еп ӄупӄыԓьигыт, яврэна наӄамлым тырэнугыт.
Иʼны ӄээӄын чимгъугъи ынкъам вэтгатгъэ.
Ӄораӈы нэмэ рармавӈыӈӈогъэ.
Ӄынвэр ынан пэӈкоӈӈонэнат ӈэгти, вээмыт, ымыӈ вэтъатык уттыт рыпэӄэттавыӈонэнат.
Гивиӈит галяк, ӄораӈы нычимгъуӄин: Ынӈатал-ым игыт иʼгэ ринэнугъэ≫.
Ыннэн гивиӈит галяк иʼны гэчимгъулин, иӈӄун ӄораӈы вэты мэйӈэтгъи, тагноӈ нъэлгъи, ынкъам йъонэн.
Янор ӄэнайъогэ, ынӄорыӈ вытку ӄинэнуги, итык ынӈин ӄырым эвын ӄинэнуги, ыныкит айъока гым ринэнтыгъэ, гыт тыранмыгыт.
Иʼгэ пэнрынэн.
Ӄораӈы маёлгыткынэты пиӈкугъи.
Пытӄыпэнрык ӄораӈы ӈаеты пиӈкугъи.
Иʼны галвавыӈолен валеркылек.
Ӄынвэр иʼны элвэтиӈэтэ нъэлги тылек, панэна нывэлеркылеӄин.
Ынӈин вол- ӄытвэтагнэты ӈаеты тылегъи, миӈкы ӄораӈы нъатчаӄэн ыныкы.
Вулӄытвик, иʼны пыкиргъи ынкъам ӄаата ивнин: ӄытвэтагнэты ӈаеты тылегъи, миӈкы ӄораӈы нъатчаӄэн ыныкы.
Вулӄытвик, иʼны пыкиргъи ынкъам ӄаата ивнин: Эвын чамъам рэнанмыгъа, опопы ынӈин ӄинэнуги.
Эченур ынӈот ӄытвэтчагэ, ынӄорыӈ гымыкагты ӄыпэнрыткогэ.
Ӄораӈы ӈайыткынык вэтчагъэ.
Эчги эʼйӈэгъи, иʼны лыгэӄылпэ пэнрыткогъэ.
Эчги иʼны эймэквъи, ӄораӈы рултысӄычетгъи ынкъам иʼны эрэтгъи энмэпы.
Ынӈин ӄаата уйӈэ рыннин гытлиԓьын ынкъам тутъыԓьын иʼны.
Энмэн тэленъеп ӄутынин гатвален тэӈыннэн ӄораӈы.
Ӄаата нэнагтывэнратӄэн чиниткин этын, йъарат ԓьэлеӈкы таӈайгыпы.
Ыргынан таӈымыԓьэты эмнуӈин лыги гэтчылин, миӈкри ӄун ыргынан ӄонпыӈ ляйвынво эмылгивык.
Ӄынвэр ӄораӈы рылӄыгъи, лейвык рулевык, ӄынвэр атынӈапка нъэлгъи ынкъам аргатка.
Оʼравэтԓьан ӄувчемгъоӈӈогъэ, иӈӄун ытлён эвинрэтылыыкэ нъэлыркын, миӈкри ытлён рымагтэты ранымытвагъа эвинрэтыԓьыкэ.
Ынӄэн чемгъогыргын оʼравэтԓьэн, ӄынур валёмнэн ӄаата ынкъам ивнин оʼравэтԓьаелымэл: Эвыр рэлеръугъэ, равтатгъа, чеӈэр ръэкинэйгыт этынвэгыт, гым ӄинэӄэтвыги.
Эченур гымнин мутлымул тэӈынӈэ нутэсӄык эныргэлеткэ.
Ымыӈ рилӄырил гаямгама ынкъам тэкичгын гымнин ымнота ӄынтыгынэт.
Ыʼттъымыт-ым тэнрымӈуплыткук ӄытэӈынлывэтгынэт.
Ӈэръйъилгык эмгынунныкитэ вылтыёмромкэты ӄылӄытги, ынкы ӄыӄаарымъаʼйӈаткоркын.
Ынанъаʼёк эвыр гымнин вэтгав рэтэӈыркылеӈын, юрэӄым ӄырым ӄыгытъэтги.
Вытанмэч этынва ӄораӈы эйминнин.
Таӈымыԓьо вэтгавыт ӄорэн нинэркылеӄинэт оʼравэтԓьата.
Ӈэрйъилгык, эмгынунныкитэ нъэлык, оʼравэтԓьан ӄытгъи вылтыёмромкэты ынкъам ӄаарымъайӈаткоӈӈогъэ.
Люур ынан валёмнэн тынвыргыргын.
Оʼравэтԓьан йылӄэтгъи.
Эргатык инъэ, кыевык, оʼравэтԓьан лылепыткугъи, ынан ԓьунин нылгинымкыӄин ӈэлвыл.
Ӄытлыги ынӄэн пууръу рылӄыԓьин чымӈэн.
Ынкатагнэпы оʼравэтԓьан ӄонпын ӈэлвыԓьынӈэгъи.
АӇӃАЛЬЭН ЛЫМӇЫЛТЭ (стр.
Илгиръыԓьын Стр.
Ӄол итгъи ивнинэт ӈэвъэнти: Ганымытвален илгиръыԓьын ӈирэнӈэвыԓьын.
Ӄол итгъи ивнинэт ӈэвъэнти: Китъам ӄытэйкыгыткы эвиръыт, ытръэч ымыԓьо нилгыӄинэт.
Ӈэвъэнти лымаляквъат.
Нэтэйкынэт нилгыӄинэт плекыт, иръын, ӄонагтэ, къэли ынкъам лилит.
Гэвулӄытвилин.
Ӄлявыля йыпнэнат ымыԓьо эвиръыт.
Ӈэвъэнти ивнинэт: Ӈэвысӄэтти ӈытогъат.
Аны оʼтчой ытлён нэлӄырирйивыгъэн, ытръэч вэнлыги ытлён ԓьук налвавын.
Гым ӈотӄэнайгым!
иквъи илгиръыԓьын.
Гым торгынан нинэтэнтисӄутури, нэкэмӄун ыʼԓьылигым.
Игыт гым тэквэтыркын!
Ӈэвъэнэ намӈылёгъан: Миӈкри эквэтыркын?
Ӈэвъэнэ ытлён никвъэн: Гок, лыгэнитык чамъам!
Лыгэнитык гыт въисӄивыркын.
Вынэ лыгэн-ым аʼтав тыёпатысӄэвыркын.
Эквэтгъи илгиръыԓьын.
Йъилгын гаковляԓьатыӈолен.
Нылеӄин ныкитэ, вусӄымчыку.
Люур ԓьунинэт нутэсӄык чыӈатгыргык кэԓьэт.
Эвын нъанэлёӄэнат ытри.
Каԓьанпыначгиӈын нъанэлёӄэн.
Йытонэн люур ынан нэнэнэӄэй.
Нытэргыръоӄэн.
Ивнин илгиръыԓьэ: Эвиӈан тури нытэгинӈэттури!
Аʼтав-ым мургинэт нэнэнэт нытэлпыръуӄинэт.
Каԓьанпыначгиӈын ынӈатал чеӈыттэтгъи, ынӄорыӈ иквъи: Оккой!
Ӄаӄа!
Ӄаӄа!
Аʼтаквымнан!
Энмэч мынрагтымык.
Нараалёмгыт тумгэ.
Наранмыгыт, энмэч гыт ӄыянотгэ.
Илгиръыԓьэ ивнин: Вынэ гыт ӄыянотгэ, гымнан гэмо миӈкри тылек.
Каԓьанпыначгиӈын ыʼттъыёча нылеӄин.
Ярак пыкэрыӈогъат, наӄам энмэч нэргыръоӄэн, кэԓьэк-ым наӄам туртутъэвыԓьын.
Каԓьанпыначгийӈа ивнин илгиръыԓьын: Виин ынкы ӄъатчагэ.
Ӈэвъэн мынымӈылявысӄэвын, ӄэйӈун айколят рэлку варкыт.
Илгиръыԓьэ валёмнэн ынӄэн вэтгав ынкъам гынтэквъи.
Ытлён ратагнык арычгатгъэ.
Каԓьанпыначгиӈын ӈытогъэ.
Аны гэлӄырирлин ынан илгиръыԓьын.
Ԓьук лывавнэн, ынӈэ вай ынан нинэтэнтисӄуй- выӄин.
Ӄынвэт таӈэргыръогъэ.
Тумгыт ынин аʼнэлёԓьыт пыкиргъэт, намӈылёгъан: Ръэнут ынан нинэлӄырирӄин волӄытвэмачы?
Иквъи каԓьанпыначгиӈын: Вынэ вай онъалгыннэкиӈын ынанпыкэра итгъи ынкъам тымӈэквъэ≫.
выӄин.
Ӄынвэт таӈэргыръогъэ.
Тумгыт ынин аʼнэлёԓьыт пыкиргъэт, намӈылёгъан: Ръэнут ынан нинэлӄырирӄин волӄытвэмачы?
Иквъи каԓьанпыначгиӈын: Вынэ вай онъалгыннэкиӈын ынанпыкэра итгъи ынкъам тымӈэквъэ≫.
Никвъэн тумгэ: Лыгэн ԓьолӄылычгын гэннупэтлин.
Вусӄэквъи,рыԓьгъат.
Лыгэн рыԓьгъат, эквэтгъи илгиръыԓьын рымагтэты.
Нылеӄин.
Ынан йъонэн нымнымӄэй.
Ынкы кэӈунэӈэнпыгъи.
Ынкэкин ыʼттъыӄэй тавтаватгъэ.
Ынпыначгын ынкэкин иквъи: Гоккой, раӄэты тавтавтыркын ыʼттъын.
Аʼмын гантота, гэллепыткусӄивэ≫,— ивнинэт ынпыначга нэнэнэт.
Ынанынпычьын кымиӈын ӈытогъэ.
Ытръэч ӈытонаӈо иквъи: Аʼмын йъилгын гэтэӈкувлиԓьэтлин!
Ытлён татлыгнэн илгиръыԓьэ: Ии, ынӄэн гэкувлиԓьэтлин≫.
Ченыттэтгъи аʼачек, ванэван ынан ныԓьунин вэтгавыԓьын оʼравэтԓьан: Оккой, мэӈин?
Илгиръыԓьигым,— иквъи илгиръыԓьын.
Вынэ ӄырэсӄикви.
Рэсӄиквъэт.
Ынӄэн ынпыначгын ивнин аʼачека (ӄунъым ытлыгын): Вынэ вай илгиръыԓьын пыкиргъи!
Иквъи ынпыначгын: Како, ӄэйвэ ӄырымэн кэлы?
Илгиръыԓьын иквъи: Вынэ ӄырымэнайгым!
Ӄыллыгэ,— ивнин ынпыначга,— ӄыӄамэтвагэ.
Татлыгнэн илгиръыԓьэ: Пээгти нинэӈэвусӄивигым!
Како чамъам!
ивнин ынпыначга.
Лыгэнитык въисӄивыркын.
Вэлер-ым тыёпатыркын.
Миӈкэмил-ым урэԓьу нъэлгъи?
Лыгэн ӈотӄо рэквэтгъэ, рэпкиргъэ,— ивнин ынпыначга.
Эргатык кыевкы эквэтгъи.
Нылеӄин.
Волӄытвэӈӈок пыкиргъи.
Ԓьунинэт: гынрырэтыԓьыт нычейвыгрулмыӄинэт.
Нынны ынин Куурки.
Нывакъотваӄэн Пээгти ранмыквыткынык.
Куурылынэ ивнин: Ӈав, етти.
Рэӄыԓьигыт ӈот?
Вынэ Пээгти тыӈэвусӄивын.
Люур Пээгти ӄутгъи ынкъам иквъи: Вынэ лыгэн!
Янор-ым мынуучвэт.
Ынан кымиӈыт ивнинэт: Ӄол ӈэлвыл ӄыпэнрыгыткы, ӈыраӄ кэюут ӄэймитгыткы, ыннэн чымӈы≫.
Эквэтгъэт ынкъам нанмынат ӄаат.
Лыгэн етык нэтэйкыгъэн увэлӄиӈын, ынкы напатынат мытлыӈэн ӄорат.
Нэйпэнэт ититыԓьыт эръэт.
Пээгтинэ илгиръыԓьын ивнин: Вынэ уучвинэӈ гымнин ӄыԓьугын.
Нутэсӄыкин тытлычгын рывэнтэннин.
Ээʼкуйгут рыннин.
Илгиръыԓьэ гитэнин.
Люур Пээгтинэ упынъылинин илгиръыԓьын, наӄам ынкэчуку йынйыниӈын.
Ынраӄ-ым илгиръыԓьын выюнтэтгъи нотасӄычыковты.
Мэчичьу нинэԓьуӄин ӄамэтваԓьын Пээгти.
Лыгэн ӄэмиплыткугъи Пээгтинэ люур нэмэ ԓьунин ӄотытваԓьын илгиръыԓьын.
Нэмэ кымиӈыт тыӈивынинэт, ивнинэт: Нэмэ ынӄэнат нэймитынэт ынкъам ымыԓьо напатынат.
Вынэ ӄычаёкватгэ!
Рывэнтэннин нэмэ ӄол тытыл нутэсӄыкин Пээгтинэ ынкъам илгиръыԓьын ивнин: Ынӄэн ӄыгитэгын!
Эчги гитэнин, Пээгтинэ упынъылинин ытлён ынкачыкогты.
Наӄам ынкэчыку ӈирэӄ кэйӈыт, наӄам колё ытри нылгигытъэтӄинэт.
Ынкэчыку гатытлынныматлен ытлён Пээгтинэ.
Ынраӄ-ым гыллимрэӈӄэю гэнъэтлин илгиръыԓьын.
Ынкэчыку ытлён ныриӈэмъетӄин.
Ӈирэнкэйӈык ӈалгыл вэлёткынык нывакъоӄэн.
Пээгти ӄэмиплыткугъи.
Гитэнин тытыл, ԓьунин ытръэч гыллеграмлыӈын ӈаргыновты ӈытогъэ.
Люур вэтчагъэ — ӄытлыги илгиръыԓьын.
Пээгтинэ ытръэч ивнин: Аʼтав-ым гинэӈэвусӄивигыт≫.
Илгиръыԓьын иквъи: Ии, аʼтав-ым тыёпатгыт!
Пээгтинэ ивнин: Ик, ытръэчӄэй игыт ӄыԓьугын оочвынвын!
Эʼйӈэвыйгут рыннин Пээгтинэ ынпыӈэвӄэй типъэйӈэԓьын.
Нэмэ ынан нутэсӄын рывэнтэннин.
Гитэнин: ынкэчыку тынылвэнаӈвытрын ԓьунин.
Илгиръыԓьын наёгъан рэтэмтэючгычыку, нэнкылвэтгъэн ынкъам тынылвэнаӈвытгырык нэтрилгъэн.
Ынпыӈэвӄэй етъаӈ нъэлгъи тэпъайӈанвык.
Люур илгиръыԓьын гырголяйпы эпэӄэйынэ илгэннин ынкъам гырголягты тиӈунин, ынӄо ивнин: Ӄыпалёмтэлгэ чама ӄыгитэгын тынылвэнаӈ миӈкри ритгъэ.
Ытръэч рэтэмтэючгын ынкы пэлянэн.
Ынпыӈэвӄэй моогъэ тинъэйӈэк: Колё таӈычьыгыргын рыёллык рэтэмтэючгын гъоравэтԓьама≫.
Пылыткугъи типъэйӈэк.
Нагтогъан мэлпэнин илгиръыԓьын.
Пээгтинэ ивнин.
Аʼтав-ым гинэӈэвусӄивигыт.
Илгиръыԓьын татлыӈыткогъэ.
Ии, аʼтав-ым тыёпатгыт.
Ик, ынраӄ-ым мынэԓьоткорачвыӈмык!
Эԓьоткоӈӈогъат.
Пээгтинэ ӈирэӄ ӈэвъэнти оммачайпынэнат: ӄол ыʼттъыёлыӈӄач гаакъолен, ӄол-ым яалеӈӄач.
Гыткат ӄутынин яалеӈӄачагты гъэлевлинэт, ӄутынин-ым ыʼттъыёчаӈӄачагты.
Илгиръыԓьын ниԓьуткуӄин.
Ынан ивнин Пээгти: - Гынрыру ӄылгыркынэт ӈэвъэнти, тырагтыркын.
Иԓьуткугъи ӄээӄын, ынӄо паагъэ.
Амъярар нывыргыргэтӄин.
Ынӄо гэмо гэлгылин йылӄатгыргын Пээгтинэ.
Энмэч ӄытлыги илгиръыԓьын ярагты гапкэрыӈолен.
Пээгтин ӈэвъэнти ынык рээн.
Люур эппээпэй гивлин.
Ӈотыӈ-ым Пээгти вэлеркылеркын гэкэӈыԓьын.
Илгиръыԓьэ ивнин.
Аʼмын вынэ мачынан.
Ярак пыкиргъэт.
Пуэʼкэлийвынинэт ӈэвъэнти Пээгтин.
Пээгти пыкиргъи.
Илгиръыԓьэ ивнин: Лымӈэ-ым ръэгъи?
Вынэ ӈэвъэнти тыёпатынат!
Илгиръыԓьэ ивнин: Эʼмъим алымы гынык тыпэлянат, наӄам-ым ӈотӄэнат ӄырымэнат гынинэт.
Итык-ым чит гыт ӄэйвэ тиквыт рагтыӈӈок: — Ӈэвъэнти лыги ӄылгыркынэт - тырагтыркыӈ.
Ӄэйвъэм итык гымнин чакыгэт варкын, ытръэч-ым эʼтки.
Пээгти иквъи.
Вынэ мэчынкы.
Илгиръыԓьэ ивнин.
Ӈутку ӄъатчагэ, мыгтыгъан.
Ринтынинэт винвэ валяӄай ынкъам пиӈинэӈ.
Ёролмэты ӄытгъи.
Ыʼԓьылин тэйӄынин ӈэвысӄэт ынкъам ынык яалеӈӄачагты вакъогъэ илгиръыԓьын.
Ыʼлӈэвысӄэт илгиръыԓьэ ивнин.
Тагам, эӄылпэ мынрагтымык.
Илгиръыԓьэ рывинрынин.
Рэсӄиквъэт.
Ивнин Пээгти: Пээгти татлыӈыткогъэ: Како вынэ нылгинымэлӄин.
Лыгэн эвыт эӄылпэӄэй эквэтгъэт ярагты.
Ӈэвысӄэтэ ивнин тыляма: Вынэ эӄылпэ мынлеркын, вынэ вай тыгръоӈӈогъак.
Пыкиргъэт ярак, ӄамэтваӈӈогъат.
Эчги ыʼлӈэвысӄэтин иʼӈъиʼӈ нылгыӈӈоӄэн омома, нъурэвӄин ынкъам ынан ынкы нинэтэнкэвӈыӄин.
Пээгти нинивӄин: Аʼтав эӄылпэ ӄыӄамэтваркын, вынэ вай гым тыгръоӈӈогъак.
Пээгти рыпэт нымгыԓьатӄэн амгагчыӄамэтвак.
Эчги ытлён ӄэмиплыткугъи, вынэ ыʼԓьыл гэлгылин.
Лыгэн-ым ӄэръылчыӈа яраӈы, ёроӈы гэйыръэтлин мимле ынкъам Пээгти гэвъилин.
Наӄам тумгыт ымыԓьо ӈэлвыԓьык.
Тэгмэчынкы гаёъоръолен, наӄам ӈэлвыл амманаӈ гэритлелин.
Ынкы инэлӄырирыԓьыт гэӄитувъилинэт.
Ымыԓьо илгиръыԓьин яалԓьат гатаӈычьыӈӈоленат.
Энмэн чит тэленъеп нэрӄук ытръэттэгын ныкоргъайӈаӄэн гатвален, пэнин амӄынтэркыгырголянма амалваӈ нъэлыԓьын, эʼйӈэԓьын.
Нэмэ волӄытвэма ынӈин нъэйӈэӄин.
Рэвымрэв-ым пэнин тымкыткынык вакъотваԓьын ынкъам лымынкыри пыннэты лылепыткуԓьын.
Ынан лыгивэнну нинэлгыӄин коргъайӈаԓьын нэрӄук.
Ӄол рыннин рэвымрэвэ амалваӈ эʼйӈэԓьын йъонэн нэрӄук ынкъам ивнин: Гым нилгигым, гыт нэмыӄэй нилгигыт.
Ытръэч гыт нымэйӈигыт, гым-ым ныппылюйгым.
Эмэлкэ гым гынан ытленъюну нъинэлгыркын.
Ынӄэната-ым вэчьым ӄулитэ мынъылпууръыткумык.
Чама гыт нымэйӈигыт, малнъаӄапэраӄэнат ынӈин мэйӈыԓьыт коргычьатыԓьыт галгат.
гыт нымэйӈигыт, малнъаӄапэраӄэнат ынӈин мэйӈыԓьыт коргычьатыԓьыт галгат.
Ынӈин ивык, гэлгиринӈэвлин нэрӄук ынкъам лыгэн люнтэнчимгъутэ чиниткин ӄулиӄул йылнин равымравэты.
Ынкатагнэпы рэвымрэв ӄонпыӈ эмӄынъинъэ ынкъам волӄытвэӈӈок таӈамалваӈ ныкоргъайӈаӄэн, рээн гырголягты гэлӄытэ эвтылтыляма, эмрэтэӈъэйӈэӈэ.
Нэрӄук-ым ӈоткатагнэты пэнин тъалявылӈыԓьын, миӈкри ӄун ынпыначгын.
Энмэн ганымытвален ынпыначгын гэӈэвъэнэ.
Ыргин гатваленат ӈэръамытлыӈэн эккэт.
Эккэт нылгиныгынниӈӈыттыӄинэт, ванэван лымынкэкин гынник тымык ыʼнылвавын.
Нынмыӄэн гынник эмнуӈкы, нынмыӄэн аӈӄак.
Ытръэч ӄол гитлин ӄонпы уйӈэ эгынниккэ гатвален.
Ӄонпы йичьэмрэт нырагтыӄэнат аммынга.
Ӄынвэр гынникгилиԓьыт эпкиркэ ваӈӈогъат.
Аӈӄагыннэкгэлеԓьыт эвыр эпкиркэ нитӄинэт, ымыӈ амноӈэты ӄытыԓьыт ванэван ныпкирынэт.
Ӄынвэр пэлятгъэ ынанӈэнычьын, ытлён ванэван миӈкри ыʼнытрилын, наӄам ӈинычьэ нинэрэлӄырирӈыӄинэт ынинэԓьыт.
Аʼачека ныкитэ, винвэ ытлыгырык, нинэтэйкыӄин янръатвыӄай.
Тэйкыплыткук ыʼтвъэт, аʼачека йыпнэн нывытлыӄэн уккэнчи ынкъам элкыгъи.
Ынан алкыӈӈок кытвыл энъатэты ваԓьын етъаӈ гэтчылин, ымыӈ гэтэйкылинэт тивэлтитит.
Аʼачек ныкитэ элкыгъи.
Нылеӄин ытлён аӈӄачормыеквэ.
Люур ынан ԓьунин оʼраветԓьачгын, аръаля нымэйыӈӄин.
Оʼраветԓьата аʼйӈавыӈӈонэн тылеԓьын.
Аʼачек ръэвилюкэ нытваӄэн.
Ӄынвэр люур оʼраветԓьайӈа мимыл виитиӈунин, эчги янръатвыкэн рэӄыр расӄэвыӈӈогъэ йыкыргык.
Мимлытиӈунэ мимыл ралёнтонэн ынкъам ыʼтвыԓьыӄэй лыгичикгынунык нъэлгъи.
Мимлытиӈунэ нэмэ пытӄытиӈунин.
Тыляма аʼачека етъаӈ рытчынинэт тэтивэлтитит.
Ыʼтвыӄэй турыгнунэтык, аʼачека йыкыргычыкогты ринтынинэт титимкыт.
Мимлытиӈунэ ымыԓьо титимкыт мимлык рээн титӄэннинэт ынкъам, мимыл ралёнтоплыткок, Мимлытиӈу въигъи.
Аʼачекӄай рымагтэты нылеӄин.
Ынан, ӄээӄын тылек, ԓьунин Танӈэлён, вакъотваԓьын энмык.
Аʼачек аʼйӈавыӈонэн тылеԓьын.
Аʼачек ыʼръэвилюкэ нытваӄэн.
Энмыгэӈкы ровтытваԓьын мэмылӄай аʼачека тымнэн ынкъам кэӈик йытонэн, эвыр ынкы окканчепытвыгэӈкы ёнэн.
Аʼмын-ым мынатчыченмык, - ивнин аʼачек Танӈэлёӈына.
Янор гым матчыгъак, - иквъи Танӈэлён.
Танӈэлён атчыгъэ.
Миӈкри ӄун-ым мэйӈытытэӈэт лыгэн-ым таӈъораӈ нытваӄэн, ытръэч аʼачека ыʼръэԓьукэ нинэнтыӄин, лыгэн нинэтэнгиеӈытӄуӄин.
Ынӈатал-ым эгынрыркыԓьигыт ӄэглынангэт, алымыӈ ынкы лыгэн нытвайгым, вачак ԓьук эналваквъэ.
Аныӄун гыт ӄонԓьоӈ тырэнтыгыт, - ивнин Танӈэлёӈына аʼачек.
Аʼачек лымгычыку Танӈэлёӈына атчыгъэ.
Аны гэнарэрлен Танӈэлён, эʼквырга-ым тэнԓьук нэналвавӄэн.
Ӄынвэр аʼачек Танӈэлёӈына рыягнавкы вэтчагъэ.
Ынӈатал гымнан гыт ԓьук тылваквыт, ынраӄ-ым мынпонточенмык, - нэмэ иквъи Танӈэлён.
Ытръэч-ым гымнин понты вэты гэӄупӄэтлин, миӈкри ӄун тэленъеп аӄамэтвака гэнъэлигым,— татлыгнэн аʼачека.
Вынэ мачынан, энмэч янор гыт мыпонтогыт.
Аʼачек вытрынтэтгъи.
Танӈэлёӈына уккэнчин рыранэн ынкъам мэмылен понты йытонэн, рунин.
Аʼачек малвэлваԓьын ӄутгъи ынкъам ивнин Танӈэлён.
Ынраӄ-ым мыпонтогыт, наӄэм гым ынӈатал тыгытъэтыркын, наӄам гыт аʼӄакытгылгавыӈ варкын, миӈкри ӄун гымнин понты гынан ругъэн.
Танӈэлёӈ вытрынтэтгъи.
Аʼачека рыранэн нанӄын ынкъам линлиӈ леӈпрорылвэнэн.
Танӈэлёӈ въигъи.
Ынкы аʼачек рагтакватгъэ, миӈкри ӄун ынан лыги гэтчылин, иӈӄун ынык ынээԓьык тэгинӈэтылыыт тымнэнат, игыр аӈӄачгын таӈгыннэӈӈыттынво нъэлгъи.
Итык аӈӄачгыкэнат тэгинӈыԓьыт тыткунэт, ынӄэнат морыкы гэтинэнъэӄэнлинэт,— ивнинэт ытлыгыт,— амыргынан эмнуӈкинэт нъэлгъэт.
Аʼмын вынэ ӄынвэр наранмыгыт, ратанӈавӈэн ынӈэ амноӈэты элӄыткэ,— ивнин ытлыгэ аʼачек.
Ытръэч ытри эвынлыӈыр яалтынаратэты ратэнанъаʼӄавыӈоӈыт, ынӄэната гымнан ытри тырэԓьуӈыркынэт ынкъам тыранмыӈыркынат.
Тэнмавыплыткок аʼачек амноӈэты эквэтгъи.
Ытлён эмнуӈэтэ нылеӄин.
Ӄынвэр колё нымкыӄин уунъыт лъоӈӈонэнат.
Наӄам вак нылвавӄэн уунъукэ итык.
Ӄынвэр ытлён оонъоԓьатыӈогъэ ынкъам люур нутэсӄын аркычатыӈогъэ.
Эвтылягты лылепгъи, эвын ынык эвыча нытваӄэн эппээпэйин гиныӈгин, ытлён ныпэгчиӈэтӄин эплеэн рымагтэты миӈкри ратвагъа.
Люур ынан ԓьунин тылеԓьын гэнъёпыԓьын Лёлгыԓьын.
Еп рыров ытлён нылгэкоргавӄэн, иӈӄун ынин купрэн гэгынникулин.
Лёлгыԓьа аʼачек эмтэйпынэн ынкъам ыныграгты рэквэтэвнин.
Аʼачек тыляма умкык нинэнрэтӄин ынкъам чекавэтываӄ нинэтрилетӄин, ынкы Лелгыԓьын ӄымэк ныпэӄэттатӄэн.
Лёлгыԓьа ытлён рыпкирэннин, эвын гэвулӄытвилин ынкъам элвык нэнанэргаткэнаӈын, волӄытвэӄамэтвагъат.
Ыныкы ривыԓьу найпатынат ӈирэӄ вэлвыт.
Ыныкит ытлён нилюԓьэтӄин, эвыр ынкы вэлвыт нъэйӈэӄинэт.
Лыгимиӈкри митыркын?
Ӄынвэт ынан чымче ваԓьыт кукэт пирининэт мимлыԓьыт ынкъам лыгэн ынӄэната инэнъимпэннинэт ривыԓьыт.
Ынкы ытри паагъат ӄулиԓьэтык.
Лелгыԓьин яраӈы ынан ӈаргынойпы лыгэтаӈнъомравнэн ынкъам рылвэннин.
Эчги тэӈынлетгъи яраӈы ынан гынунык яраткынык рытрилнин нылгинымэйыӈӄин выквылгын, эʼмитлёната ӈылетыԓьыт уттыт рэрэтыткунинэт ынкъам ынкы нэмэ ӄутти эʼӄэԓьыт тылвыгъэт.
Ынӈин аʼачека ымыԓьо татлыгнэнат тэгинӈэтыԓьыт ынык ынээԓьык, лымынӄорыӈ ляйвыгыргын айылгыкэгты рытчынин.
Энмэн ӄутти гайъэԓьга ганымытваленат.
Йъэлгытомгын ӈирэнӈэвыԓьын ынкъам гаймычьыԓьын, ӄоԓьым ныгтыӈъоӄэн ынкъам янраӈ валӄарӄайык нынымытваӄэн.
нытэминӈэтӄинэт, ӄутырык уӄӄэмэт нытэйкыӄинэт, ӄутырык-ым элвэԓьинэт яанаӈат.
Таӈынанъяачы нылӄытӄин йъэлгытомгын ӈинчьэн: Вынэ рай еԓьо етгъи, ӈэвысӄэттури, ӄытэӄэмэӈгытык,— пэнин ынӈин нивӄин йъэлгытомгын.
Гыт гымыгӈэвъэнэ нанӄамэтвавыркынэгыт, вачаӄ иъам ыʼттъыёл эеткэ итыркын, эвныпэ гыт ганавтыӈэгыт?
вачаӄ иъам ыʼттъыёл эеткэ итыркын, эвныпэ гыт ганавтыӈэгыт?
Ӄлявылӄая ӈыркыля нутэсӄын чоттагныкэн нэнаргыткоӈӈоӄэн ынкъам вытку тумгэ нивӄин, иӈӄун налпоттыркын, ӈыӄамэтваӄэн.
Ынан ӈирэют рэлюуръыт нинэнуӄинэт ынкъам ӄэмэйыръыт нытэлпыӄинэт.
Вулӄытвик ытлён таӈынанъяачыӈ нынтоӄэн.
Нырагтыӄэн.
Нэмэ эргатык аʼӄайганма нумэкэтръуӄинэт, нэмэ аʼачек яачыӈ нылӄытӄин тумык, мычетэ левлеву лынъйивык.
Ӄол итгъи нэмэ ынанъяал йъэлгытомгэпы ӈытогъэ.
Ӈыток аӈӄачормык ԓьунин ӄэйымгук мэчыӄэргын.
Аʼачек рагтыгъэ.
Нэмэ ярак ӄача вэтчагъэ ынкъам нэмэ ԓьунин мэчыӄэргын.
Ӄынвэр аʼачек пэгчиӈэ ӈэнри кытгъи.
Ӄайымготкынык вэтчагъэ ынкъам ԓьунин ӈэвысӄэт нытээнӈэтӄин мимлычыку, ынӈатал-ым колё нытэӈӄин, ымыԓьо рылгыт рылгыквыԓьыт, ымыӈ эʼтти.
Ӈэвысӄэт гырголягты лылепгъи: - Вынэ ӄырэсӄикви.
Ытръэч миӈкри мырэсӄивык?
Лыгэн ӄилкымъетги ынкъам ӈанӄорыӈ ӄыпиӈкуги.
Ӄлявыл нытантэнмыӈатӄэн ытръэч нылгыгаратӄэн пиӈкук.
Ӄынвэр ытлён вэтгатгъэ — пиӈкугъи.
Люур-ым ынан ԓьунин нылгиныгтиӈӄин ӈэвысӄэт.
Лыгэнэвыр ынкы ынан оммачайпынэн.
Янор мытэӄэмэӈык, ынан ӄэмиплыткук мынйылӄэнмык, - ӈэвысӄэтэ ивнин аʼачек.
Вынэ лыгэн мынйылӄэнмык, гым ванэван мыгытъэтгъэк.
Ыныкит гымнан эԓьукэ тъынтыгыт ӄонпыӈ гытъыԓьигыт ынкъам левлеву лынъёйгыт йъэлгытомга, ӄырым тъывытрэтык гыныкы.
Ынӈатал таӈамалваӈ гэтэӄэмэнлин ӈэвысӄэт.
Ӄэмиплыткук атчьатгъат.
Гым амторгынан энанӄамэтвавыркынэтык, игытъым эʼптэ ӄыӄамэтватык гымыкайпы.
Нэмэ эргатык таӈынанъяачыӈ ӄытгъи аʼачек, нэмэ-ым мэлпэнинэмил ӄлявыля эвыӈӈонэн йъэлгытомгын: Гым ӄырым гынык ӈэвъэнэ нэнанӄамэтвавын, гыт-ым гымык ӈэвъэнэ нанӄамэтвавыркынэгыт, вачаӄ ӄонпыӈ кимылтэтыркын морыкы ӄытык, ынынъяачыӈ етыркын.
Ӄамэтвагъат.
Эчги ӄэмэйыръыт тэлпыгъэт, еӄоткогъэ мынга аʼачек ынкъам ратвынэн нытампэраӄэн уӄӄэм, наӄам таӈамалваӈ ваԓьын тэйӈэт ынкы таӈымтаӈэты гэтриллин.
Таӈамгыныкайпы гым тыӄамэтваркын, эʼптэ гымыкайпы гыт кыӄамэтвагэ, ӈотӄэнат ӄытааӈгынат.
Колё аʼмын мынӈэвтумгэнмык ӈирэмури, - ӄамэтвама ивнин йъэлгытомгын ынпычьэ.
Ӄол-ым лыгэн авъеткынка нытваӄэн.
Лыгэн ӄэмэйыръын тэлпыгъи, ӄэмэӈы ринтыскивнин аʼачека ынкъам чимэтгъи.
Ымыӈ мычепытти ԓьук налвавынат.
Нэмэ ынанъяачыӈ ӈытогъэ аʼачек ынкъам лыгэн вэтгыры мэчыӄэргэты эквэтъи.
Нэмэ инъэ ӈэвысӄэтэ рыгъевнин, энмэн нэрэтэнтимык, ӄыгъекви.
Колё ӄонпыӈ кимылтэтыркын, алымыӈ гымык ӈэвъэнэ гыт нанӄамэтвавыркынэгыт, гым-ым гынык ӈэвъэнэ ӄрым нэнанӄамэтвавын.
Нэмэ ӄамэтвамгогъат, нэмэ ӄлявыля лыгэн тъэр рэлюуръыт рунинэт ынкъам йъэлгытомгын ивнин: Гым амӄынъячо гынык ӈэвъэнэ нанӄамэтва- выркынэгым, игыр гымык ӈэвъэнэ наранӄамэтваквыт.
выркынэгым, игыр гымык ӈэвъэнэ наранӄамэтваквыт.
Лыгэн ынӈин иквъи, люур ӈэвысӄэт тэгныгтиӈӄин гаӄамама рэсӄиквъи.
Гаймычьыԓьа мынгэпы пиринин ынкъам ӄачакэната ныӄамэтваӄэн.
Ӄэмиплыткук чит оммачайпынэн, ытръэч эвын ынкы мэӈин уйӈэ.
Ӄлявыл ӈытогъэ, аʼачек кыленин рагтыԓьын, ӄонпыӈ нинэрэнӈэвтумгэвӈыӄин.
Колё тытэӈэт вэрин нъараӄэгыт.
Ԓьуркын ӈаанӄэн мэчыӄэргын?
Тыԓьуркын,— татлыгнэн гаймычьыԓьыйъэлгытомгын.
Итык рэԓьуӈын, ӄылӄытги, йъарат ӄраӄатыркын.
тээӈӈыԓьын ӈэвысӄэт, эвыр ӈэвысӄэтэ ытлён тэнрэсӄивӈынин.
Колё вынэ гэрэпиӈкуӈлин ӄалетлы гаймычьыԓьын, чама колё нылгыгэрэтӄин, ӄынвэр-ым пиӈкугъи.
Эргатык чикинъэ рыгъевнин ытлён ӈэвысӄэтэ ынкъам ивнин: Ратанӈавӈэн, кыгъекви, нэрэтэнтимык.
Ӄырымэвын, энмэч вэты нэнатымлёммачайпыӄэн ӈэвысӄэт.
Люур эчги ыннэн оʼравэтԓьан ӈытогъэ, ӄэйымгун пэглягъэ, эвыр ӄлявыл пэркылятыӈогъэ ынкъам въигъи.
Энмэн ӄутти ганымытваленат гатԓьата.
Ытԓьата вэтыӄун галгэн вэтгавыт нэнаравалёмӈыӄэнат.
Ӄол рыннин ытԓьата валёмнэн, энмэн аӈӄачормык нынкэлиткувӄинэт.
Эвыр-ым ытля чемгьоӈӈогъэ, миӈкри ӄун эвыт нэныгъюлевыркынэт кэличитык ынкъам калевэтгавык, эвын-ым ымыӈ ӈэнку нэрэныгъюлевӈынэт эмыръагатлен вэтгавыт.
Ынан ӈаргын Эʼликкыԓьин ытля Стр.
Энмэн ӄутти ганымытваленат гатԓьата.
Ытԓьата вэтыӄун галгэн вэтгавыт нэнаравалёмӈыӄэнат.
Ӄол рыннин ытԓьата валёмнэн, энмэн аӈӄачормык нынкэлиткувӄинэт.
Эвыр-ым ытля чемгьоӈӈогъэ, миӈкри ӄун эвыт нэныгъюлевыркынэт кэличитык ынкъам калевэтгавык, эвын-ым ымыӈ ӈэнку нэрэныгъюлевӈынэт эмыръагатлен вэтгавыт.
Ынан ӈаргын ывичвыԓьын экык эʼйӈэвнин.
Ратаӈ, ӄыпаагэ тымӈэывэчватыԓьатык, ӄытэнмавыркын гамгагалгэн вэтгавыт гыёлятынво, лыгэн леԓьутвыт пыкирык, аӈӄачормэты ӄыкэлиткучӄикви.
Пылыткумил нэмэ ӄырагтыгэ.
ывичвыԓьын экык эʼйӈэвнин.
Ратаӈ, ӄыпаагэ тымӈэывэчватыԓьатык, ӄытэнмавыркын гамгагалгэн вэтгавыт гыёлятынво, лыгэн леԓьутвыт пыкирык, аӈӄачормэты ӄыкэлиткучӄикви.
Пылыткумил нэмэ ӄырагтыгэ.
Ынкатагнэпы ӈэвысӄэтэ экык рытэнмавыӈонэн калеткорагты.
Ынкэмиръым эвыт ынкы пэтле пыкиргъи леԓьутвъэт.
Ынкы рээн ӈинӄэй кэлиткучӄиквъи.
Тъэр гивит галяк ынан чичевнин, инӄун ытлён ытръэч кэличитык гыюлетыркын, ытръэч эвын галгэн йилыйил чамъам ыʼныгъюлетын.
Миӈкэмил горакалеткояален — гэвэты, ытръэч-ым ытԓьата ԓьунин эвын ытлён аʼачекиӈо гэнъэтлин.
Лыгэн кэлиткуплыткугъэт ытри ярагты тэнмавыӈогъат.
Леԓьутвэт навалёмын оʼраӈанӄо акваттэнмавыԓьын.
Нэмыӄэй ытри тэнмавымгогъат ярагты.
Ӄынвэр ытри эквэтгъэт.
Ытля нъэтгуӄин, иӈӄун титэ вытку нэрэԓьуӈынэт галгат ынкъам эккэтэ ранвэтгаванӈынэнат, миӈкри ӄун ытлён гыютԓьу нъэлги.
Гынонаӈӄак нъэлык, волӄытвэма, нэԓьунэт ӄэтчанрот тылеԓьыт.
Китаӄун ӄыпалёмтэлгынат, рэӄын ивыркыт ӄэтчанрот,— ивнин ытԓьата экык.
Гымнан ванэван мывалёмынат ӄэтчанрот, ванэван мури галгаеля ыʼныныгъюлевмык,— эккэтэ ивнин ытля.
Колё ынӈин оратваяагъэ кэлиткук, вачаӄ панэна галгэн йилиил гыюлетык лывавын!
Ӄолетъылё амыргынан галгат нэԓьунэт риӈэмйыԓьыт, наӄам эвысӄыкыԓьэ ытԓьата нэмэ пынлёнэн экык: Ыʼмто рэӄын ивыркыт галгат тылеԓьыт, миӈкри варкын тылянвылӄыл?
Миӈкри ӄун эквырга митгъек, ванэван ынкы мури ыʼныныгъюлевмык галгаелеты, мури ытръэч мытыгъюленмык калевэтгавкы ынкъам кэличитык, этъопэл нъэнамӈылёркын, ӈутку ръэнут гэкэлилин, ынкы наӄамлым тъытатлыӈыркынэгыт.
Ӄээӄын вак ыргынан нэмэ нэԓьунэт ачьэӄыт аԓьэӄатыԓьыт.
Ынкэмир ытри нъэйӈэӄинэт аԓьэӄатыӈок.
ынӈатал-ым этъым валёмыркынат рэӄын ивыркыт яраԓьыт.
Ымыӈ ачьэӄыт ванэван мывалёмынат, миӈкри ӄун эʼквырга ванэван галгэн йилыт мыныгъюлетынэт.
Ӄонырыӈ-ым ымыӈ ыннэнчьэтэ оʼравэтԓьата ванэван лыги нылгынин галтэн йилиил.
Ынпыӈэв анӈэнайпыгъэ аккагты, экык эʼйӈэԓьэтыплыткук ытԓьата ивнин: Галгат вэтгавыԓьыт гынан люӈыгъюлетэ рытынэт.
Китаӄун-ым ӄиникви, иъам леԓьутвыкин ԓьынвык мимыл пыгыпгыԓьэтыркын?
Ынӄэн итык гымнан лыги.
Пыгыпгэтыркын мимыл, миӈкри ӄун тэвэнан леԓьутвыкин митчирэтыркын ынкъам ынӄэната мытлеркын.
Ӄонырыӈ-ым гынан ӄээʼкугын,— нэмэ ытԓьата ӄраӄыԓьа ивнин.
Ӄэлюӄ-ым ытԓьата нинивӄин, экык лымаляквъэ ынкъам ээʼкунин ԓьыӈгыпы пыгыпгыԓьын мимыл.
Ынкы ытԓьата экык мэмлеты упынъылинин, иӈӄун ытлён лыгэнитык раӄылӄыл эгъюлӄыԓьин.
Леԓьутвъэт рымагтэты нылеӄин.
Аʼачек ванэван ныкапчачавын, миӈкри ӄун ытлён гэгъюлетлин аԓьэӄатык.
Ытлён лыгэн ӈачыӈӄачкэн аӈӄачормэты гапэнрылен.
Эвыр ытлён ынкы пэтле ӈыпэгъи.
Ынан рыкыквавнэнат эвиръыт.
Ӈыпэк ытлён тармачьыӈытԓьагты люӈылӄытэ итгъи.
Ытръэч яачыӈыткок нивӄинэт, иӈӄун ӄули- нымык раӄъоʼравэтԓьан варкын, микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык ваԓьыт.
нымык раӄъоʼравэтԓьан варкын, микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык ваԓьыт.
Ытръэч варат нычичыԓьэтӄин, иӈӄун ынӄэн оʼравэтԓьан этъыманы ытԓьата рыпылӄавъё, мэӈин галгаелеты гыюлетык галвавлен.
Энмэн ганымытвален Икычурэԓьын, Кулючиԓьын ынкъам Нууӄэӈэв.
Ытри ымыԓьо эӈэӈыԓьыт.
Нууӄэӈэв нъэликъэʼнӄэтӄин.
Ӄол итгъэт эԓьоткома ԓьувылгыгъэт Кулючиԓьын ынкъам Икычурэԓьын эӈэӈыԓьыт.
Ынраӄ-ым Кулючиԓьэ Икучурэԓьын эʼйӈэвнин рамкэченво.
Эргатык кыевык Икычурэԓьэ ытля рымӈылявнэн, иӈӄун энмэн ытлён Колёчеԓьэты рэмкичиркын.
Эвыръым ынӈин ивыплыткук ытля, Икычурэԓьын эквэтгъи Колёчеԓьэты.
Аʼмын рай мэӈин?
Вынэ вай гым, Икычурэԓьигым,— татлыгнэн рэмкыԓьэ чоттагнэпы.
Вынэ ӄырэсӄикви ралкогты, гаятъёченайгыт мынылгэтаӈӄамэтвамык,— ивнин авынраԓьа.
Аʼмын Кулючиԓьин ытля нылгигытэӈъэв гэтэӄэмэнлин.
Киткит мачьематыԓьын гатле нэнапатӄэн ынпыӈэвэ.
Ынӈин вулӄытвик ымыӈ люнрэӄыԓьыт, лыгэн ныпаӈъэвӈытоӄэнат.
Вынэ кита виин мынувичвэнмык,— ынӈин ивыплыткук Кулючиԓьын ярарӈытогъэ.
Ынӄор-ым рэмкыԓьын эԓьоткоӈӈогъэ.
Иԓьуткуԓьын рэмкыԓьын Кулючиԓьэ пынлёнэн: Аʼмын ӄэйӈун гынан ръэнут тумгу нинэлгигыт?
Вай-ым ивырвиӄэй.
Гынан-ым?
Рэӄокалгын.
Гынан лыги Нууӄэӈэв ӄыликъэнӄэтыԓьын?
пынлёнэн Кулючиԓьэ Икычурэԓьын.
Ынраӄ-ым иъаʼм энамӈылёркын, райъоӈыркын ӈэвысӄэт Нууӄэкин?
Вынэ китаӄун мынйъогъан, наӄам ытлён вэты гытиӈу нэлгыркын.
Вынэ аʼтав мынылӄыт, ытръэч гынин рэӄокалгын мэтиву тылгыркын,— ивнин Икычурэԓьэ.
Вынэ эвнэмэтивэткэ, аʼтав энмэч мынлеркын.
Игыр ӈэвысӄэт ӈыроча рэтлягъа этэӄэплыӈкэ, ынан этлячьата нинэтэйкыӄинэт ӄэпылти гынрырэткинэт.
Ытри эквэтгъэт.
Нылеӄинэт.
Кулючиԓьын риӄукэну нъэлгъи Икычурэԓьын-ым ивырвину.
Аʼмын рэӄокалгын танлымынӄо нылейвыӄин, лымӈэ ытлён ныпэлӄынтэтӄин амыйӈоткогэлек.
Ӄынвэр Икычурэԓьэ ивнин: Опопы аны раӄылӄыл рэӄокалгын мынпэлян,— ынӈин ивыплыткук Икычурэԓьэ Кулючиԓьын рымагтэты эквэтгъэт.
Авынтыляма ӄынвэр Икычурэԓьын туквэгиӈэтэ тыляӈӈогъэ ынкъам тумгытум пынлёԓьын ивнин: Гынан ванэван ӄыԓьугын ӈэвысӄэтин ривыԓьын, морыкы гынрырэтыԓьын, ынӄэната гым тылеркын мимлыгиӈэтэ.
Иʼкычурэԓьын таӈынвэчвава аӈӄак иргъи ынкъам ӈэвысӄэтык нымнымык тумгытум ивнин: Вай-ым ӈэвысӄэт ӈыторкын, ӄэпыл гынрырэткин тантэнмыӈысӄэвыркынэн, мури выквычвытгыргык мынатчымык.
Люур ӄэглынангэт ӈэвысӄэт ӈытогъэ ӄапленаӈынратэты.
Ынан ӄэпыл лымынкыри нэнанӄэргав- ӄэн ынкъам ӄынур-ым майӈаакайӈын лымынкыри ныӄэргатӄэн, энмэч ӄымэк нинэԓьуӄинэт атчытваԓьыт оʼравэтԓьат.
Ӈэвысӄэт рэсӄиквъи.
Ӄлявылтэ нэмыӄэй винвэ рэсӄиквъэт.
Люур-ым ытлыгэ ӈэвысӄэт эвыӈӈонэн: Эргатык ӄэпыл галгарга ӄэнатыёгын аӈӄачормэпы.
Аӈӄачормэты мынылӄынмык ынкъам галгарго мыннъэлмык,— тумгытум ивнин Икычурэԓьэ.
Ытри аӈӄачормык галгарго нъэлгъэт.
Эргатык инъэ ӈэвысӄэт аӈӄачормык галгаргыномакавыӈӈогъэ.
Ымыԓьо галгаргыт тэӈэмтэӈынчичьэтэ нэнаёӄэнат.
эквырга-ым панэна рычикуплыткук ытлён ёнэн.
Ӈэвысӄэтэ эмӄынтипык нэнэвъянватӄэн ӄэпыл, эʼӄвырга-ым панэна люнчичевэ итгъи.
Плыткук ӄэпыл ӈэвысӄэтэ тантэнмыныʼӈонэн.
Лыгэн-ым пэнинэмил ныӄэргатӄэн.
Ынраӄ-ым мыркотаагнэн ынкъам люур ӄалеты мэмлыӈӄачагты кавраԓьатгъэ.
Ӈэвысӄэтэ кээԓьэннин ынкъам люур рыркайӈын ԓьунин, Иʼкычурэԓьын аʼйӈавъё мэмлепы пинтыӄэтгъи ынкъам ӄэпыл ӈэвысӄэтык рээн титӄэннин ынкъам яраӄачагты эквэтгъи.
Аʼмын чеӈэр кынмал мытрэтын, ӄынмал ӈэву мынылгын.
Игыр гынык ӄээӄын ранымытвагъа, ынӄорыӈ-ым гымнан тыранрагтанӈын,— ивнин Кулючиԓьэ Икучурэԓьын.
Ӄээӄын вак Кулючиԓьэ ӈэвысӄэт рырагтаннэн.
Ынраӄ-ым рыӄычӄычевнин.
Ӄол рыннин Икычурэԓьэ ытля ивнин: Ытлён вай антыёка мытытваркын, опопы мачынан ӄынмыгын ӈэвысӄэт ынан тырэнэювӈын.
Ӈэвысӄэт тъылыӈогъэ ынкъам авынранмалявӈэты Кулючиԓьэ въигъи.
Кулючиԓьэ роратвавнэн амайынляка, вытку ытԓьа эʼйӈэвыплыткук майынлянэн.
Иʼкылён, ӈэвысӄэт майынлянэн Кулючиԓьэ, вай-ым тыгтыркын,— ытля ивнин Икычурыԓьэ.
Аплёратвака расӄыткын пэглягъэ ынкъам ытля ӈаргынойпы эккэтэ ивнин: Ытлён вай эчеӈыттэткэ, тынатвыркын.
Аʼтав лыгэӄылпэ ӄынлыгэтгын.
Лыгэн эвыр тылгымич ӈэвысӄэт ӄынур пэнин нэчьэттылеӄин.
Эвыр тылгыгъи ивырвитэ рывакъоӈаннэн.
Эвын-ым лыгэн ытри тагнымытваӈӈогъат, ӄол-ым энааԓьын ныӈаквъэтваӄэн.
Энмэн тэленъеп ганымытвален ръэвӈыттыԓьын ынкъам ынин ӈэвъэн эвыр ыргинэт мигчитԓьэт.
Мигчитԓьэт йъарат аʼткэгма нытваӄэнат, ныгытъэтӄинэт чама эвиръыкэ нытваӄэнат.
ӄавъелоёлгын, ымыӈ ынкы нэнанлыватӄэн нэнэны.
Аʼмын-ым ӈинӄэйӄэй таӈамӄынэргатык нымэйӈэтӄин.
Ытԓьата амӄынэргатык амэтчыӈ ваԓьыт выквыт нинэривлыӄинэт кымэӈэты.
Ӈинӄэй ӄонпы нинюԓьэтӄин.
Ӄынвэр гэлгикэтгутвилин.
Ӄол итгъи экык ӈытогъэ.
Ԓьунинэт энааԓьыт мэмылёԓьыт.
Вэчьым мынъыʼтормэмылытъолёмык,— ынан ивнин ытлыгын,— вэлчиин энааԓьыт гамэмылёленат.
Вынэ ӄыгтыгыткы мэмыл, мэмылытъолёԓьыморэ, —ръэвӈыттыԓьэ ивнин аʼачек.
Экык ӄытгъи ынпыначгыӄэеты ынкъам, ынык пыкирык, ынпыначгыӄай ивнин аʼачека: Морыкагты ӄынԓьэтэтгын мэмыл,— ынӈин ивыплыткук, ытлён ратгытъэ.
Ӄынвэр нэмэ пытӄылӄытгъи ынпыначгыӄаеты.
Ӈэнри тыляма, ынан пиринин оттылгын кэӈунэӈэмил мэйӈэԓьын.
Ынпыначгыӄая ԓьунин ръэвӈыттыԓьын готтыма тылеԓьын ынкъам ягнанэн.
Ынпыначгыӄай ынӄэната кыпчевынэн.
Ынпыначгыӄай мигчитԓьу нъэлгъи.
Ванэван ыргынан ынпыначгын ыʼнынтэӈычьэвын.
Миӈкри ытлён мытритыркын?
Вайыӈкы варкын ынпыӈэвӄэй, аʼтав ынӄэн ынпыӈэвӄэй мынымӈылёчӄэвын,— татлыгнэн ынпыӈэвӄэе.
Ынпыначга ӈэвъэн тыӈивынин ынпыӈавӄэеты.
Ынкы пыкирык ӈэвысӄэтэ ынпыӈэвӄэй ивнин: Колё аʼмын миӈкри ӄынтыгын мургин ӄлявыл, ӄонпыӈ мури нэнтэвиминӈэтыркынимык, рыпэт мигчирэтыԓьэтык лылет челгыръогъат.
Люур ӄлявыл, ръэвытъулуплыткук, йылӄэтгъи.
Кыевык ынан ԓьунин тиркытир, чекыяак ӄэргатыԓьын.
Аны ынан тиркытир гарайъонлен ынкъам вытку ӈэнку пыкирык гэйылӄэтлин.
Вытку ӈыроӄавык кивык ытлён кыеквъи.
Кыевык ынан ԓьунин чымче яраӈы ынкы нынымытваӄэн ынпыӈэвӄэй.
Йылӄыплыткук, аʼачек гэлгирултывилин.
Ынпыӈэвӄэе янор тъэръэв нэнанӄамэтвавӄэн ынкъам тыленымкэвэ тэйӈэт нинэнтыӄин.
Гыт аӈӄачормэты ӄылӄытги ынкъам ынкы ӄыйылӄэтги,— тэгмэлевыԓьын аʼачек ынпыӈэвӄэе ивнин.
Эргатык инъэ ынӈэ этлепкэ, вытку гымнан тыръэйӈэквыт, вытку ынкы ӄытлепги.
Итык рэтлепгъэ еп гымнан эʼйӈэвкэ, ӄырым гыт ярак ӄыпкирги,— рымагтэты нэнанвэтгаатӄэн ынпыӈэвӄэе.
Аʼачек атчьатгъэ.
Ынан рэтыӈ нинэԓьуӄинэт таӈамалваӈ ваԓьыт кэԓьэт, чама ӄынур ытлён нэрэтӄин энмэпы ынкъам мэмлыткынык нирӄин.
Вачаӄ ванэван ытлён нытлепын.
Вытку пытӄыӈ анэнӄач ытлён ынпыӈэвӄэе эʼйӈэвнин.
Ынкы вытку ӄлявыл лылепгъи ынкъам эвын ӄытлыги ярак нытваӄэн.
Ынӈин аʼачек тэрмэчьыӈыԓьын гэтэнымчевӄы лин ынпыӈэвӄэе.
Энмэн амӈъочьэн рагэнэвӄай аноԓьатынвык нытваӄэн.
Ытри таӈымаляӈэт гэгытъэтлинэт, миӈкри ӄун тэӈэнныкэ натвален.
Ымыӈ эмкытэ ыннэнъют ынныт ныкваӄэнат.
Мыграгэнэва нынтъэрылтэвӄинэт ыннэнъюӄэгти ынныт.
Ӄынвэр эгынтогъэ.
Энмэч рэмкыт вылгыӄаанматыӈогъат.
Ымыԓьо рагэнэкэнат вылгыӄаанматыԓьэты эквэтгъэт.
Ытръэч ынпыначгын ӈирэнӈээккэԓьын ярак гапэлятлен.
Ынпыначга ӄонпыӈ гиӈыт етъаӈ нинэнтыӄинэт.
Ӄол итгъэт инъэ кыеквъэт.
Нылгитымгэтӄин.
Люур ынпыначга, аӈӄачормык вакъотваԓьа, валёмнэн выргыргын ынкъам рыров ынкы увпэраԓьын, ӄынур пыгыпгэтыԓьын, чама ынныт йъэтылеԓьыт ԓьоӈӈонэнат.
Ынпыначга лыгэӄылпэ гиӈыт рывнинэт.
Колё аны ыннээн ныкваԓьатӄэн.
Ынпыначга эʼйӈэвнинэт ӈээккэт.
Аны колё ыннээн ныйпэԓьэтӄин, ымыӈ ванэван ыʼнынрэӄэвын.
Таӈымъыʼлёӈэт элпъикэ ыннээн гэлелин ынкъам ымъылёӈэт энвилкэ, апаӈъэвӈытока гэггиӈыткулинэт ӈыроргарэ.
Вулӄытвик нэмыӄэй ыннэн тэлпыгъи, ӄытлыги-ым таӈӄонпыӈ галягъэ.
Ынкы вулӄытвик лыгэн атчьатгъат, миӈкри ӄун тылек галвавыӈоленат.
Вытку эргатык ыннээн нэн- мигчирэвын, лыгэн нынкыквавӄэнат чама нулювӄинэт.
мигчирэвын, лыгэн нынкыквавӄэнат чама нулювӄинэт.
Вылгыӄаанматыԓьэпы пыкиргъэт энааԓьыт, эвын ынпыначгын гэтэнныӈлин, рыпэт кытвыл ваԓьыт милӄыт гэнаймэленат.
Вытку вылыӈок ынпыначга тэвъэл эвыр вичыннээн тэйвыгнин гамгараткогты.
Ытръэч ӈирэӄ нымэйыӈӄинэт улювыт лёӈытва рыннинэт, ынӄэнат ынпыначга нэвлятэты нэнарагтаӈӄэнат.
Титэ моолӄытынвэпы нивлевыпкиргъэт, эвын энмэч эчгитэйӈэткэ нынъэлӄинэт.
Этляӄ ынпыначга энааԓьыт ивнинэт: Аʼтав аны аноԓьатынвэты мынылӄынмык, юрэӄ ръэнутӄэгти мынъыԓьуркынэт.
Ытръэч-ым ӈэнку ръэнутэт танлёмпэлята мытынтынэт,— энааԓьыт нытатлыӈыткоӄэнат ынпыначгэты.
Вынэ энмэч аʼтав мынтэнмавыркын, ӄорвамготгытык.
Эквэтгъэт аноԓьатынвэты.
Ӈэнку пыкирык ынпыначга ӄол улюв рыкалыровнэн ынкъам рывэнтэтийгут рыннин.
Нэнвэнтэтын улюв.
Колё аны лыгэн турынныгинив увлюгчыку нытваӄэнат, миӈкри ӄун тымъёттэ эвын эгынток.
Ӄол улюв ынпыначга рывэнтэннин ынкъам тэйвыгнин вытку аноԓьатынвык тылек.
Нивӄинэт, энмэн тэленъеп ымыӈ ыʼттъыт нывэтгавӄэнат.
Ытръэч ытри рыгэргэвык авэтгавка гэнъэтлинэт.
Ынӄэн ынӈин гатвален.
Ганымытваленат ӈирэӄ ыʼттъыт ынкъам ытри амалваӈ ваԓьык оʼравэтԓьак ганымытваленат.
Ӄол нылгинытэӈӄин оʼравэтԓьан ыʼттъэты.
Ӄутынэ-ым чиниткин ыʼттъын нэналпынрыӄэн роолӄыля, ынӄорыӈ-ым ниниткэӄинэт роолӄылтэ чама-ым тымӈэмэӈкы нэнаркыпчевыӄэн.
Ӄол итгъэт ӈирэӄ ыʼттъыт умэкэтгъэт райвачыӈкы аʼӄаоʼравэтԓьак ынкъам таӈэтынвыԓьын ӄуԓьиʼттэ пынлёнэн: Аʼмын гыт миӈкри нытвайгыт?
Нылгинымэԓьэв нытвайгым.
Гыт-ым миӈкри нытвайгыт?
Эʼтки аʼткэгма нытвайгым.
Гымнин этын лыгъэʼтки, гым ынан нэналпынрыӄэн тэйӈэтэ, ынӄорыӈ-ым ниниткэӄинэт ынкъам нэнаркыпчевыӄэн тымӈэмэӈӄы.
Ивкэӄун вай левыт ӄыгитэгын тынотэты ваԓьын.
Оʼравэтԓьата валёмнэнат вэтгавыԓьыт итчерэйилытэ ынкъам патгыргэпы гитэнинэт.
Эвын-ым ыʼттъыт нывэтгавӄэнат.
Оʼравэтԓьата анӈэнагты ивнинэт: Аʼмын йылгатымӈэтвакыԓьэнат нывэтгавӄэнат, вэлер-ым эʼӄэйилетыркыт.
Ыʼттъыт нотагты ръилегъэт.
Оратвак, таӈъоравэтԓьэн ыʼттъын пыкиргъи, ытръэч-ым авэтгавка гэнъэтлин.
Ӄол ыʼттъын ӄонпыӈ гатымӈэвлен.
Ынӈин ыʼттъын авэтгавкыԓьо гэнъэллин, ытръэч-ым вэнлыги ныгыттэӄин.
Энмэн-ым ӄол гитлин лыгэмайӈычавчыв гакалыролен айванаԓьэты, иӈӄун ынин ӈэлвыл аръаля нымкыӄин; рыпэт ръоравагтэлма ӄэюут ынкъам рэквытти аʼйӈама вэтгавыԓьыт аʼӄавалёмыӈ.
Айванаԓьа тэгнунтымъэв палёмтэлнэн чавчыв вэтгавыԓьын ынкъам ымыӈ ванэван рэӄын нивнин, лыгэн авъеткынка нытваӄэн.
Чавчывата эргыԓьа айваӈаԓьын ачыгнэн ӈалвыԓьэты.
Ытри ӄытгъэт ӈалвыԓьэты.
Аʼмын ӈэлвыл нэнвэгтилетын.
Аны колё мэйӈыӈэлвыԓьыкин ӄэюут ынкъам рэквытти гъэйӈэлинэт, рыпэт нутэнут гурвэлетлин.
Эʼквырга-ым чавчыв ытри айванаԓьын мэлпэнинэмил нывэтгавӄэнат, мэчичьу айванаԓьын нытэнӈыткуӄин.
айванаԓьын мэлпэнинэмил нывэтгавӄэнат, мэчичьу айванаԓьын нытэнӈыткуӄин.
Айванаԓьа чавчыв нэмыӄэй рэмкичийгут рыннин.
Ӄолетъылё чавчыв рэмкичигъи айванаԓьэты.
Тэӈӄэмиплыткук, айванаԓьа чавчыв ивнин: Моргынан мытрапэнрыӈын рыркаровтыт, ӄырым этыӈан нъылымӈэнан, чама гымык ӈэлвыԓьин эʼйӈэн нъывалёмын?
Чавчыв элкыгъи рыркапэнратыԓьык рээн.
гъэйӈэлин, рыпэт чавчыв эвилюкэ гэнъэтлин.
Колёмэй ипэ гыт гачавчывавэгыт,— ытръэч ынӈин иквъи чавчыв.
(стр.
ЛЫМӇЫЛТЭ Мутлювйи Стр.
рыпэт-ым тэӈэмӄэвииръэ нынымытваӄэнат.
Ӄол гитлин таӈымԓьаляӈэт гаёаʼтлен.
Ӄынвэр таӈымыԓьо гагытъатыӈӈоленат.
Амынан ыʼттъыёлраԓьын ванэван ныгытъэтгъэн.
Ӄол итгъи ёоʼмачы, миӈкри вай тэнмавыӈӈогъэ Мутлювйи (ынӈин нъэйӈэвӄин ейвэл).
Ынӈатал ёоʼмачы миӈкри тэнмавыркын, лыгэнитык рэӄитувъигъэ,—чакэтта нинивӄин тэнмавыԓьын Мутлювйи.
Вынэ рэӄыркын, ынӈэ гым энанъотавка, гымнан кымиӈын тылӄырирыркын,— аʼӄоча татлыгнэн чакыгэт Мутлювйинэ.
Мутлювйи ӈытогъэ.
Лыгэн айгыпы эквэтгъи.
Авынтыляма ӄынвэр эвиръыт гылгэпы ӄэтыӈӈогъат.
Мутлювйи пэлӄынтэтгъи.
Чакэтта ӄэтувъэӈӈоԓьын ярагты эʼмэннин.
Вачаӄ эмчекыԓьин, ӄол итгъи нэмэ тэнмавыӈӈогъэ нотагты.
Нэмэ чит чакэтта ръотавнэн.
Миӈкри-ым ӄырым нывалёмгъан.
Нэмэ лыгэн айгыпы тыляӈӈогъэ.
Ӄынвэр ынан кытийгын рымагтынэн.
Наӄамлым-ым ӈэнку нылгитымгэтӄин.
Ынан ԓьунинэт ярат.
Рэнмырилти яракэн мачгыргол нытваӄэнат.
Мутлювги тытлыгъет вэтчагъэ, ытлён ванэван ыʼнԓьугъэн, эвытрыкэ гэнъэтлин.
Ынӄэн нымным рэккэӈин.
ӄэтувъэӈӈоԓьын ярагты эʼмэннин.
Вачаӄ эмчекыԓьин, ӄол итгъи нэмэ тэнмавыӈӈогъэ нотагты.
Нэмэ чит чакэтта ръотавнэн.
Миӈкри-ым ӄырым нывалёмгъан.
Нэмэ лыгэн айгыпы тыляӈӈогъэ.
Ӄынвэр ынан кытийгын рымагтынэн.
Наӄамлым-ым ӈэнку нылгитымгэтӄин.
Ынан ԓьунинэт ярат.
Рэнмырилти яракэн мачгыргол нытваӄэнат.
Мутлювги тытлыгъет вэтчагъэ, ытлён ванэван ыʼнԓьугъэн, эвытрыкэ гэнъэтлин.
Ынӄэн нымным рэккэӈин.
Ӄита ӄинэйылги пынлётконаӈ,— раккаӈынпыначгын иквъи томыкы.
пынлёткоӈӈогъэ, маӈэнӄача рай варкын нымным Пынаквын.
Мутлювгинэ кэӈунэӈэтэ энатрынэн пыглылявыт.
Пыглылявыт паагъэ илюԓьэтык.
Ынпыначга ринтысӄивнин пыглылявыт ынкъам тумгыт ивнинэт: Ыныкы нэйылын имчьэчугнэлгын, гэлевтылин.
Нэмэ ынпыначгын пынлёткоӈӈогъэ.
Эчги нэлёԓьыӈӈоӄэн имчьэчугнэлгын, Мутлювгинэ кэӈунэӈэтэ нинэтэнгээрэӈӄин, ынкъам ныпааӄэн илюԓьэтык.
Ынпыначгын лываквъэ пынлёткок.
Ыʼттъычгын, тытлык ӄача готытваԓьын, Пынаквыӈӄачагты нытэгъеӈӄин.
Ӄынвэр ыʼттъын инэнлыпъэтгъи ынкъам Пынаквынвэты эквэтгъи.
Нэмыӄэй Мутлювги гагчыръогъэ яраӈӄачеты.
Пыкиринэӈу ыʼттъэ валӄарат нэнаранӄаплеттавӈыӄэнат.
Ытлён моогъэ кэтэм Мутлювйин валӄарайпы, ытръэч лывавнэн рыпэӄэттавкы.
Ынӈин ымыԓьо валӄарат лывавнэнат рыпэӄэттавкы.
Ытръэч ыʼттъыёлран рыпэӄэттавнэн ынкъам ыннэн оʼравэтԓьан рунин.
Мутлювйин ричитык нытваӄэн ваӈӄытэн мэмылӄай.
Мутлювйинэ гуннин ыʼттъычгын.
Ваӈӄытмэмыл- ӄаен яаԓьыпъыт чекыяа нилюԓьэʼтӄинэт, наӄам колё лыляйӈыт нымэйыӈӄинэт.
ӄаен яаԓьыпъыт чекыяа нилюԓьэʼтӄинэт, наӄам колё лыляйӈыт нымэйыӈӄинэт.
Ыʼттъыръэтгыпыԓьыт пыкиргъэт.
Ытръэч ыʼттъын айылго нылгыӄин пирик, миӈкри ӄун айылгэты ваԓьа гэкгутлин.
Ӄынвэт Мутлювйи тытлыӈаргынойпы нъэйӈэквъэн: Мутлюв, аны ыʼттъын мургин ӄыйылгын.
Вынэ ӄырым, иъам торгынан гэнӈивылин, нэмыӄэй гымнан выёԓьо тырэлгыӈын.
Вынэ ынан гыт ӄэӈэӈытвиги.
Вынэ гым ымы ынӈин эӈэӈылигым.
Эвын гым ныгинникуйгым чинит.
Вынэ эвыт выёԓьэты гыт рэтэгъеӈыркын, моргынан гаймаӈэн гыт эккэтэ мытралпынрыгыт.
Янор, ӄырэтгыткы, юрэӄ ринэтэмъюӈӈытык.
Ӈинӄэй нэрэтын, вытку ынкы ыʼттъын йылнин, ытръэч ивнинэт: Ыныкит рантаглянӈыткы ӈинӄэй, гымнан вэнлыги лымынкы ваԓьыторэ тырэԓьуӈытык, ымыӈ нутэсӄычыку, ынӈатал ынкы тырэлгунмэтйиӈытык.
Рэккэӈыт эквэтгъэт.
Ытръэч аплёратвака ӈинӄэй эквэтгъи.
Колё аʼмын нэтэмъюӈгым.
Еп ынӈин эвма, Мутлювйин чакыгэт эрымкатыӈӈогъэ ынкъам эвыр пэтле йытонэн рэккэӈин ӈинӄэй, ытръэч лыгэн оʼравэтԓьан.
Ытлён нэтэнынныӈын Тайкыгыргыно.
Мутлювйинэ нинэныгъюлевӄин мыркогыркэк Тайкыгыргын.
Ӄол рыннин Тайкыгыргына Мутлювйи ивнин: Мутлюв, ивкэ лымӈэ мынмыркогыркэчӄэвмык.
Ытри эквэтгъэт.
Лыгэн тымӈанӄачормык иʼнныпъин ръылинин ынкъам рыкавраԓьавыӈонэн, ӄынур мыркогыркэма.
Колё нымкыӄин мырголгын йыто- ԓьаннэн, ынӄоры йытонэн унъэл.
Ынӄоры Тайкыгыргын нымнымэты рэчейвыткуӈгъи.
Ытлыгын вэтгыры вагъэ, ытръэч ивнин: ԓьаннэн, ынӄоры йытонэн унъэл.
Ынӄоры Тайкыгыргын нымнымэты рэчейвыткуӈгъи.
Ытлыгын вэтгыры вагъэ, ытръэч ивнин: Гынан ричит ӄынлейвыркын ынкъам кэӈунэӈ.
Эвыр ранӄамэтвавӈык, гынан ӈыроӄ ръэвин рычгытъымыт ӄынуркынэт, ыргынан ӈирэют нынуӄинэт, эвыр тэниԓьуткуӈийгут рытык — ынӈэ эʼнӄэткэ.
Ӄлявыл эквэтгъи.
Нымнымык пыкиргъэт.
Чаёкво нантэнмавынат эмӈирэют ръэвин рылгыт, Тайкыгыргына йынаннэн ӈыроӄав.
Вулӄытвик авынраԓьын иԓьуткугъи ынкъам, плыткук тэниԓьуткуӈийгут рыннин Тайкыгыргын.
Ынан чит ивнин, энмэн ытлён эӈэӈкыԓьин, ынӄэната-ым ӄырым ниԓьуткун, ытръэч ӄутынэ ивнин: Ӄырым эӈэӈкэ ӄытвагэ, миӈкри ӄун гыт Мутлювйийгыт эккэйгыт, ынӄэната гыт аʼӄакытгылгавыӈ.
Тайкыгыргын эԓьоткомгогъэ.
Авынэԓьоткома яраӈы гырголятгъэ ынкъам эквэтгъи Тайкыгыргына яраӈӄачагты.
Вытку титэ иԓьуткуԓьын нывилийгут итгъи, вытку ынкы паагъэ.
Эргатык ытлён рагтыгъэ, колё ынӈатал ръэвытъуле гагновлен, рыпэт ыргин яраӄай гарыквытыӈолен.
Ытри тумык рээн мэчынкы тайӈатгыпы ваӈӈогъат.
Ӄол нэмэ итгъи ынроӄ ӄоленымэты рэрэмкичиӈгъи Тайкыгыргын.
Ынкы Мутлювйинэ ивнин экык: Вынэ аʼтав мытантэнмыӈатык, эвын-ым миӈкри мытритыркын.
Вынэ ӄлявылӄай эквэтгъи ӄоленымэты.
Ынкы пыкирык ытлён лыгивэймэну нылгыӄин, миӈкри ытлён Мутлювйин экык.
Чаёкво нэнэймэвынэт ӈыроёт ръэвин егрылгыт.
Тайкыгыргына йынаннэн ӈыраӄав.
Аʼмын вулӄытвик авынраԓьын райвэчанӈыгъэ.
Ынан айвэчатынво аʼйӈавыӈӈонэн Тайкыгыргын.
Вынэ гым иԓьуткукыԓьигым,—нинивӄин авынраԓьын Тайкыгыргына.
Вынэ ӄырым иԓьуткутвикэ ӄитги, миӈкри ӄун гыт Мутлювйийгыт эккэйгыт,— нытъивычьэтӄин авынраԓьын.
Нэмэ ӄол рыннин рэлку ваԓьын Мутлювйи Тайкыгыргына ивнин: Ивкэ миӈкри гым мынымгилиркын.
Аӈӄачормык варкын ытръэттэгын эӈэӈыԓьын.
Ӈэнрилы ӄылӄытги, ынин варкын ӈэвъэн, ныгтиӈӄин.
Ынӄэн-ым ӄыгтыгын.
Нэрэтэниԓьуткуӈгыт, таӈымныкэрэт ӄиԓьуткуги.
Эчги ымыԓьо рэйылӄэнӈыт, ӈэвысӄэт ӄыпиригын ынкъам авынэԓьоткома ӄыриӈэги.
Гынонаӈӄак варкын выквылгын, ынӄэн ӄиквын ӄинэвинрэтги, ынан эплеэн миӈкри ритгъэ.
Тайкыгыргын этвэтгъи.
Ӈэнку пыкитԓьэн колё вэймэну нылгыӄин, наӄам мэӈко ыргынан лыги нылгыӄин ымыӈ нынны, эвыр иӈӄун ытлён ракӄаӈгыпы эткаё.
Вулӄытвик Тайкыгыргын нэтэниԓьуткуӈын.
Аны гиԓьуткулин, наӄам йылӄэтыԓьыт нэнанъотавӄэнат, иӈӄун ытлён ӄонпы ыʼночыркын.
Ӄынвэт ымыԓьо йылӄэтгъэт, лывавыӈонэнат очыткойгот рытык.
Ынкы ынан пиринин ӈэвысӄэт ынкъам рэквэтэвнин.
Гынонаӈӄакэн выквын найъон эвын гэргыръонтатлен.
Ӄинэвинрэтги, выквэгыт,— ивнин Тайкыгыргына выквылгын.
Ӄалвэтчаԓьын чыӈатгъэ ынкъам Тайкыгыргын ытри ӈэвысӄэт ынкэчыку рэсӄиквъэт, наӄам ӄалвэтчаԓьын ымӈытатгъэ.
Аӈӄарочыӈкэн эӈэӈыԓьэ тыӈивынинэт лыпъэт (галгат), иӈӄун инэнгынтэвэтыԓьын ыʼныркылеԓьэтын ынкъам ыʼнрэтын.
Лыпъэтэ ӄалвэтчаԓьын найъ- он.
Аны гэрэнчимэвӈылин ӄалвэтчаԓьын.
Нэтэгмэтэвын рычимэвкы.
Ӄынвэр ынӈин нэнэквэтэвын,лыгэн нагточгатын мэйӈытытэӈэт.
Эʼквырга-ым аплёратвака, нэнэрэтын ынкъам напэлягъан, этынвэты пынлёчӄэквъат.
он.
Аны гэрэнчимэвӈылин ӄалвэтчаԓьын.
Нэтэгмэтэвын рычимэвкы.
Ӄынвэр ынӈин нэнэквэтэвын,лыгэн нагточгатын мэйӈытытэӈэт.
Эʼквырга-ым аплёратвака, нэнэрэтын ынкъам напэлягъан, этынвэты пынлёчӄэквъат.
Пынлёчӄэвтыляма ытри ярагты эквэтгъэт, Тайкыгыргын ынкъам ӈэвысӄэт пыкиргъэт ярак.
Ытри ынӈин нымытваӈӈогъат.
Эвыр яраԓьыт рэрэԓьуӈыркынэт, опопы мури ӈэнри мынъялгынмык,— Тайкыгыргын Мутлювйинэ ивнин.
Эвыр ынкы ытри эквэтгъэт, валӄараӄай чиниткин напэлягъан.
Ытри пыкиргъэт эвын рэккэӈыт гэйылӄэтлинэт.
Лыгэн ытри ӈуткэчычыку рылгъат ынкъам ынкы ваӈӈогъат.
Эргатык кыевык Тайкыгыргын Мутлювйинэ ивнин: Энааԓьыт ӄийъогынат, ӄынӄулиԓьэвысӄиквынэт, ӄиквынэт иӈӄун мури ӈутку гэнъэлмури.
Тайкыгыргын энааԓьэты ӄытгъи.
Ытлён рэсӄивыԓьын нэрымъэйӈэн ынкъам нэлкылын, иӈӄун ынӄэн ыргин экык.
Како аʼмын етгъи.
Эʼми тумгыт, гэръэлинэт, иъам амгынан етгъи?
Вынэ нымэлӄинэт, энмэч нэмыӄэй ӈутку варкыт.
Аʼмын рэӄулымӈэ.
Вынэ ӄиквын, иӈӄун ытлён мурык нымык инэнлеԓьу нынъэлын,— раккаӈынпыначга ивнин Тайкыгыргын.
Энмэч гыт ӈутиннымык инэнлеԓьу нырэтчыӈигыт,— ивнин Мутлювйи Тайкыгыргына.
Ытлён вэтгыры вагъэ ынкъам ымыԓьо энааԓьыт румэкэвнининэт, умэкэтыԓьыт ивнинэт: Ӈоткатагнэпы игыр ымыԓьоморэ тэӈэмгынникэ мытрэтэйӈэтыркын, ратанӈавӈэн оʼравэтԓьата тэйӈэтык.
Ыныкит авалёмка ритыркынитык ынӈатаԓьым тырунмэтйинтык.
Инӄэнат вэтгавыт ӄонпы лыги ӄылгыркыниткы.
Аʼмын рэккэӈымкын аӈӄагыннэкгэлеӈӈогъат, чама нылвэгилиӄинэт.
Эʼквырга-ым ӄол нитӄинэт нытэгъенӄинэт оʼравэтԓьатъолеты, ьнӄэната ӄол нэнтын Мутлювйи нивын: Ивкэ ӄунэче ӄытрилыткуги, мынъырэԓьуӈын мургин тэйӈэт.
Ынан мури пэтле мытрарагтыгъа.
Эвыр йъарат тэгъеӈкы, ӄэнарэргытык, эченур ынӈэ ӈотэнваратэты, аʼӄаԓьываратгыпы ӄылейвытык.
Рэккэӈыт эквэтгъэт.
Эвыр пэтле пыкиргъэт, колё нэныпкирэтын нымкыӄин оʼравэтԓьаӄай.
Мутлювйинэ гитэсӄивнинэт, люур-ым алкылыӈонэнат ымыӈ Пынаквыԓьыт.
Ынкы ынан ивнинэт: Колё аʼмын ынӄэнат ӄытрилгыткы, ынӈатал авалёмкыԓьыторэ, алымыӈ тивтык, ынӈэ энрэӄэвкэ чымчекинэт вараттэ.
Игыт тури лымӈэ мытрилтык.
Ӈоткатагнэпы мурыгмил ратайӈатыӈотык эмгынникэ.
Ынкатагнэпы рэккэӈыт оча рытчынинэт ынкъам рытайӈатыӈӈонэнат эмгынникэ.
Паагъат оʼравэтԓьагэлек.
Энмэн гатваленат рагэнэвӄагтэ.
Аʼмын-ым ымыԓьо ынкэкинэт гэвъиткулинэт, ытръэч ӈирэӄ гэгнулинэт: ынпыӈэвӄэй ынкъам ӈинӄэйӄэй.
Ӄынвэр ытри тэӈуйӈэ этэйӈэткэ нъэлгъэт, наӄам миӈкри нитынэт — нырулӄинэт.
Ытри увэрак нъывэткутэ ныӄамэтваӄэнат, ӄынвэр-ым ымы нъывэт тэлпыгъэт.
Вачаӄ панэна ӈинӄэй ынпыӈавэты нъывапоянтайгот нитӄин.
Ӄол итгъи ӈаргыновты ӈытогъэ ӈинӄэйӄэй ынкъам ԓьунин ӄлявыл, инэйпэԓьын тэйӈэтэ.
Ынӈэ эпэӄэй ивкэ,—ӄлявыля ивнин ӈинӄэй.
Нэмэ ынкы энайпаӈӈогъэ кимитъэ, ӄээӄын вак ӈинӄэй ӄлявыля ивнин: Ӄырэсӄикви ынкъам эпэӄэй ӄиквын, иӈӄун нэмэ ытлён увэрагты ныпоянтагъан.
Ытлён рэӄэ мылпынрыгыт, тэӈуйӈэ нъэлгъэт увэрат.
Лыгэӄраӄо нинэлгыӄин ӈинӄэе ӈэвмиргын тыӈивык, ынкъам ӄынвэр валёмгъэ: увэрагты ытлён ӄытгъи.
Эчги увэрак рэсӄиквъи, ынпыӈэвӄэе ԓьунинэт: эвын таӈымыԓьо яӈат гэтэнйыръэтлинэт тэйӈэтэ.
Аны амъаʼӄакоргава ынпыӈэвӄэй гэлгиӄулиԓьыръулин.
Эвыр ынкы ӈинӄэй ивнин, иӈӄун ытлён ӈыӄамэтвагъан.
Аны колё гаӄамэтваленат, ынкатагнэпы ытри гапааленат гытъэтык.
Энмэн ӄутти ганымытваленат гатлювъёта.
Ытлывэ эвын аʼачеко гэнъэтлин.
Ытръэч вапысӄатӄыԓьо.
Ӈэвмиргын гэнпэвлин.
Ыргынан энааԓьо нылгыӄинэт мытлыӈэн йичьэмрэт, тэӈэмъэккэԓьыт.
Ӄэйвэ аʼачек гэныннылин, ытръэч ванэван ныннэпы ыʼнъэйӈэвын, лыгэн Вапырӄано нылгыӄин.
Вапырӄы пэнин амынан ривыԓьын.
Лыгэн-ым ытлён вэты ныӄитпыԓьэтӄин.
Ытръэч пэнин рыгыткуԓьэтыԓьын, миӈкри ӄун гаԓьолӄылма гавапырӄатлен ымыӈ гэӄэймэтлин.
Рэвынвык пэтыранъёлгычыко нытъирэткуӄин.
Эчги ныйылӄыӈӈоӄэн, пипикылгын почьачыкогты нырэсӄивӄин.
Ӄынвэр аʼачек ӈынваӈэнӈогъэ: Колё аʼмын ӈотӄэн чыгычамачы ръэсӄирыркын, ӄынвэр тырэнтъылевӈын.
Вынэ чит-ым ытръэч гыныкы ейвэче ӈотӄорыӈ нылейвигым,— татлыгнэн пипиӄылгэ.
Ытръэч-ым ӄун тычгычаркын ынкъам ынӄэната тэпылмэркитыркын.
Вынэ ынӈэ эпылмэркиткэ.
Ынан гыт гымнан мэрынрэ тырэнмигчирэвыркынигыт.
Ытръэч лыгэн ӄулвыркын,— ынӈин ивыплыткук, пипиӄылгын аны гэмигчирэтлин.
Лыгэн рамонтатъё вапырӄалгын нинэнмылюӄин.
Лыгипэтлеӄэй Вапырӄэн увик ныкыргэвӄин ынкъам ӈирэӄэвык кивык тэӈуйӈэ авапысӄака нъэлгъи.
Ӄолерэвынвэпы пыкирык, Вапырӄана ӈэвмиргын ивнин: Ытлён ынӄэн ынпэвыркын, ӄырым эʼвын ӄырагынрэтгэ.
Лывавыӈок гымык эмиче раегрыӈӈогъа.
Аʼтав аны энааԓьэты ӄыӈээвйисӄикви.
Юрэӄ ӄол ӈэвысӄэт равалёмгъа.
Наӄам энааԓьыт мэлмыгӈэвысӄэтыԓьыт.
Ӈэвмиргын ыʼттъыёлрагты ӄытгъи.
Ынкы ымыԓьо ӈэвысӄэтти нынымытваӄэнат.
Лыгэн ӄынур ыннэн нивӄинэт: Экыркагыргын микынэ ынӄэн этынво нъылгынин выпысӄатӄыԓьо.
Ымыԓьо ӄутти ынӈин нивӄинэт ӄолеракэн ӈэвысӄэтти.
Ытръэч яалраԓьын ӈинчьэн ӈэвысӄэт ытлыгэты иквъи: Опопыӈ-ым гым аʼтав мъэликэтык, мэӈ-ӄо-ым таӈӄлявыл мынԓьун?
Ынӈин ӈээкык, этлы эчирмыӈэткыԓьин ынӈин ваԓьэты оʼравэтԓьагты.
Ӄонырыӈ-ым Вапырӄы вэлер нырэнымӈыӄин.
Итыкэвын-ым ӄол ӈэвысӄэт тынвэтгавын,— ивнин ӈэвмиргэ рагтык Вапырӄы.
Оратвак, пыкирык ӈавынрагтаткэн ыʼлёӈэт, ӈэвмиргын Вапырӄана ивнин: Аʼтав гытамавэръыт ӄыгтогынат гымнин чама гынин.
Ӈэвысӄэт мыныгтыгъан.
Ӈэвмиргын ӈавъанлыӄылеты эʼмэннин орвыткынык.
Аʼмын-ым авапысӄака нъэлык, чама таӈавэръэпык, Вапырӄы гэгтиӈэвлин.
Ярагты ӈэвъэнылӄыл нинъэмэтӄин.
Аны наӄмлым ыʼттъыёлкэната эʼӄэтыԓьэ ӈавъйъэлгытомгын рытэргава нынтыӄин эʼӈойпэвык, наӄам чама нинивӄин: Уʼрэгымнин ыʼттъыёлкэн Вапырӄы≫.
Вапырӄы ӈавтыӈгъэ, лыгэтаӈычьатыӈогъат нымытвак чама ытри ӈинӄэетыԓьэтгъэт.
Энмэн ганымытвален валвийӈын, наӄам вэты мыгӈинӄэгԓьэн.
Валвийӈын ӄонпы лымынӄо нылейвыӄин, инӄун нытэйӈэтԓьунинэт чиниткинэт нэнэнэт.
Ӄол итгъи валвийӈын ваамэты ӄытгъи ынкъам ԓьунин элӄэт (въиннымкын).
Валвийӈын итчимтиԓьын нылеӄин.
Рырынгиивнин энааԓьын челгырэӄокаԓьгын: Колё, еԓьой, гыныгмич нэмэ миӈкы ынныԓьугъи,— пынлёнэн челгырэӄоката валвийӈын.
Нэмъэм мэтъаʼӄытап рэнъэӄэрэвӈын, ынан эйвэтэ,— ивнин мычеԓьэ челгырэӄокалгын.
Мэвын ытлювъёӄагтэ ынӄэната нъэнӄэвынэт,— татлыӈыткогъэ рэӄокалгын.
Вынэ наӄам-ым ӄылеркын вэнвыеквэ ынан ӄытап рэԓьуӈын.
Рэӄокалгын вэнвыеквэ эквэтгъи ынкъам ԓьунин вэлвин ӄытап.
Янор ӈэнку рэӄокалгын ӄамэтваԓьатгъэ, ытръэч тъэрӄэгти гынуԓьыт ынан рырагтаннэнат.
Валвийӈын вэтгатгъэ аӈӄагты ӄытынво.
Ӈэнку пыкирык ытлён левтыргыткугъи ынкъам рэрэннин мымлиӈын.
Тъэмэтилгыгнин ынкъам танлёӈтаалгылята эʼмэннин.
Ярак пыкирык, эвын-ым аʼматъё лыгэтчыӈ нъэлгъи.
Рыпкирэннин ярак, эвын-ым онъалчыӈо гэнъэллин.
Нэмэ рэӄокалгын: Колё нэмэ мэӈӄо, еԓьой, пыкиргъи?
Нэмъэм мэтъаӄытап гынан рэнъэӄэрэвӈын, ынан эйвэтэ,— вэлвэ ивнин.
Мэвын-ым ынӄэната ӄээвииръэ ытлювъёӄагтэ нъэнӄэвынэт.
Вынэ ӄылӄытги ӈэнрилы ынкъам ӈэнку пыкирык ӄылевтыргэтги, эвыр мимыл рэнэрэнӈын, ӄытъэмэтилгыӈгын эченур ынӈэ атаалгылятка пыкэттагнэты ярак.
Челгырэӄокалгын эквэтгъи аӈӄачормэты ынкъам ынкы пыкирык левтыргыткугъи.
Мымыл рэрэннин ынкъам тъэмэтилгыгнин.
Ярагты мымлийӈын нинъэмэтӄин.
Тагмаԓьатав нэнантаалгылявӄэн.
Ӄынвэр мымыл гэтэӈилгыръулин чама ыʼԓьыле, чама ӄэтыквата.
Рэӄокалгын мымыԓьэмэтыԓьын пыкиргъи ярак.
Нэмэ валвыйӈын чемгъоӈӈогъэ, миӈкри ныпилгыгилигъэн.
Валвийӈын амноӈэты вэтгыратгъэ ӄытык.
Аʼмын-ым ярайӈын ԓьунин.
Рыносӄык вакъогъэ, эвын-ым рэлку нытваӄэн ӈалвыԓьиӈын.
Ӈавысӄатчыӈын нэнанвыԓьатӄэн.
Валвийӈа ынанмыӄычьын ӄэюуӄэй чиӈкъэттывэнин ынкъам люур въигъи.
Ӈэвысӄэтэ ӈаргыновты ринтысӄивнин ӄэюуӄэй.
Валвийӈа эмтэйпынэн.
Колё аʼмын нэмэ гыт мэӈӄоры ӄытапԓьогъэ?
риӄукэтэ пынлёнэн.
Нэмъэм игыт ынӈатал ӄылгэвалёмгэ, ыныкит ӈэнри рэлӄытгъэ ӄычиӈкъэттывэгын ынанмыӄычьын ӄэюуӄэй.
Рэӄокалгын эквэтгъи.
Яраӈы ԓьук, рэӄокалгын расӄыткынэты ӄытгъи.
Ӄалетлы лылепгъи ынкъам ԓьунин ӈэлвыл.
Ӈутку-ым ынин рапойгын катгоӈ ваӈӈогъэ.
Ынан ӄэюуӄэй люнчичевэ рыннин, ипэ-ым чымӈачгын.
Аʼмын-ым ӈэвысӄэтэ пиринин чымӈачгын ӈаргыновты ринтысӄивнин ынкъам ныӈынваӈэӄэн: Иъам ӈотӄэнат въиткуркыт≫.
Челгырэӄоката тэйкынин имыт ынкъам ралӄонӈынӈогъэ, ытръэч-ым ӄутык нылвавӄэн, миӈкри колё нитчыӄин имыт.
Ӄынвэр рэӄокалгын ралкогты мачпэлгыӄолеваӈэйпыгъэ: Ӈавол, ӄинэнлыӄутэтги!
выквэпойгын: Чемэр ӈотӄэнына ӄаат нэнанмыткоӄэнат!
Вытку кэгытрыплыткук, челгырэӄокалгын ярагты эквэтгъи ынӈин ымыӈ аймак пэлянэн.
Ынӈин амрапойгыӈа рэӄокалгын рулԓьу нъэлгъи.
Энмэн ганымытвален ынпыначгын Нутэтэгын.
Ынин левыт лыплявтыԓьын, ӄынур ыʼԓьыл.
Ытръэч ытлён эвын колё пылчимгъуԓьын.
Ръэнут ынан ванэван нынъэʼэʼвнин ынкъам ытлён таӈэты нытваӄэн.
Ӄол гитлин гырокы колё галгэкытийгыръолен.
Нутэтэгнынэ ԓьунинэт ӈирэӄ галгат, айгыпы тылеԓьыт, ытри тэӈыннэнилюк нырилпынилюӄинэт, кытийга нъарэӄэнат тылеԓьыт.
Ӄынвэр ӄол гатле лыгэн Нотатагныӈӄачеты чечьаратгъэ ынкъам ӄынур рыпыткавъё иргъи нутэсӄык.
Эвыр ынык яачыӈ тылетумгын ӄлеггатле нэмыӄэй ыныкы пэнрыгъэ.
Ӄутырык эвын-ым гиину нэнъытчынэт ынкъам эвыт ынкы нанъынмынат ытръэч Нутэтэтнынэ йъэлыги ейвэчу рытчынинэт ынкъам рырагтаннэнат, энмэн тылек лывавыԓьыт мачыргынан ныпаӈъэвӈытонат.
Нутэтэгнынэ галгат таӈамтаӈэты нэнанӄамэтвавӄэнат, иӈӄун ытри эӄылпэ наройвавынат.
Галгат Нутэтэгнынэ улвэквъэт, ынкы элеӈитгъэт.
Гыръогъат.
Ӈаргарэты Нутэтэгнынэ тэгнымэԓьэв рытэнмавнэнат галгат, омнотагты ӄытыԓьыт.
ипэ-ым майӈыгачгамкыт, таӈымыԓьорык ныныпкирэтӄинэт газолотоленат чыгэгти.
Ынӄэн-ьм амкоргава Нотатагнына, миӈкри ӄун ытлён пылчимгъуԓьын, ытлён галгата нытатлыӈӄэн.
Ынкатагнэпы галгат Нотатагнына ныетӄинэт ынкъам ванэван аммынга ныпкирынэт, наӄам аммыкыӈ нынъэлӄинэт.
Ванэван ыргынан тымӈэчыгагтэ ыʼнрэтынэт, нырэтӄинэт золотоԓьыт чыгэгти.
Ытръэч Нутэтэгын ванэван амынан нырагаймычьавын, ынан гаймычьын нинэниювӄин ымыԓьэты Оʼратнотагты, иӈӄун Уʼрэтнутэнут этъо гаймычьыӈ нынъэлын.
Вэчьым калевэтгавыԓьыт энмэч чичеквъэт, иӈӄун Нутэтэгын ынӄэн Чукотка мургин.
Ӈирэӄ ыʼттъыёлкэнат галгат, ынӄэн гаймычьырэрыԓьыт, ӄэйвэ ытри янор нылвавӄэнат, эʼквырга-ым Нутэтэгнынэ ырыкы ганкалыровлен гаймычьын.
Мыкычьыт-ым галгат,— ынӄэн игыткинэт тараӈыԓьыт гаймычьынвык ынкъам пылвынтынтоԓьыт, микырык нэйылыркын Оʼратнотагты гаймычьын мурык Чукоткакэн.
Ӈотӄэн лымӈыл ытръэч мооян.
Плытковач наратвыплыткоӈын яалтыӈарата.
Энмэн ӄол ейвэл ганымытвален, ӄонырыӈ-ым ванэван нынымытвагъан, лыгэн лымынӄоры нылейвыткуӄин.
Ытръэттэгын ынӄэн ейвэл гэмлынӈэлин, рыпэт татыӈгэтъянва ытлён гэтэныннынлин Мымлыну.
Лымынкы ытлён рэсӄивыԓьын эʼнӄу нылгыӄин, мынлымаро лыӈэ.
Ытръэч эʼнӄу корыткоԓьэты, ейвэл ӈытогты нытэргатӄэн.
Нивӄин ытлён тэргатэты: Мымлигым танлымынӄэнына эʼнӄу лынъёйгым≫.
Ейвэл ынӈин ӄонпы гамганымгыпы нылейвыӄин, лымынкы ытлён ӄынур ыʼттъын, эʼнӄу нылгыӄин.
Ынраӄ рырэсӄивэтык ытлён лыгэн чоттагнык ныныткивэтӄин, миӈкри ӄун рэнымлынӈэквъэ.
Рыӄамэтвавык, ымыӈ рыровэты ринтэ нылпынрыӄэн тэйӈэтэ.
Нэмэ ӄол итгъи ӄулинымык пыкиргъи ынкъам яатрак рэсӄиквъи, миӈкри ынан лыги, иӈӄун ыʼттъыёлраԓьыт ынӄэнат чавчынат, лыгэнитык ӄырым ыʼнынрэсӄивэтын.
Миӈкы гэрэсӄивлин Мымыл, ынкы нытваӄэн ынпыначгын ыннэнӈээкэԓьын.
Рэсӄивыԓьын ралкойпы наваӈэйпын: Мэӈин?
Гым, Мымлигым,— татлыӈыткогъэ Мымыл.
Вынэ вай мури ныӄамэтваморэ, иъам эрэскивкэ, омавысӄэвка?
Ытръэч-ым гым Мымлигым, мымынӄо гым эʼнӄу лынъёйгым, юрэӄ ымыӈ торгынан гым эʼӄу ринэлгыӈытык.
Вынэ лыгэн ӄырэсӄикви, ӄомавысӄэквэ.
Мымыл рылгъэ.
Тэӈвытку ёрочыкон ԓьунин, рыпэт мэлекэвкитыԓьын, ымыӈ гыткат малтопылтатыԓьыт.
Нанӄамэтвавын Мымыл.
Лыгэн ӄэмиплыткук Мымыл йылӄэтгъи.
Йылӄъарэк галвавлен торомавыԓьын.
Мури эккэкыԓьымури, мургин варкын амынан ӈээкык, нотӄэн-ым ейвэл ӄырымэн микынэ гыто лынъёлӄыл, эмрэӄу ӈотӄорыӈ ныляйвыӈӈогъан, ымыӈ моргынан эккэну таӈылгыӈ ваԓьыӄай,— иквъи ӈавъанэты ынпыначгын.
Гым ымыӈ вэтгыры тытваркын, ытръэч мургин ӈээкык рэӄын риквъэ,— ынпыӈэв татлыӈыткогъэ.
Кынмэӈкырэ-ым нитгъэн Мымыл, мачынан мурык нытваркын,— нэмыӄэй иквъи ӈэвысӄэт.
Йылӄанма Мымыл, ынпыӈэвэ пэтавэръыт ыʼвэ- ӄучин етъаӈ рытчынинэт, иӈӄун кыевык Мымлынэ ныйпынэнат.
ӄучин етъаӈ рытчынинэт, иӈӄун кыевык Мымлынэ ныйпынэнат.
Ынпыначга кыевыԓьын Мымыл ивнин: Итык-ым эвыт эʼнӄэткэ, мури гынык йылӄанма мытвэтганмык, иӈӄун гыт ӄонпы мурык ӄытваркын, эмэлкэ эккэну мынылгыркынигыт.
Вынэ итык эʼӄу элгыкэ, гым ӈутку тыратваркын,— коргавэты татлыӈыткогъэ Мымыл.
чычаткыната гэтчылин ӈэвысӄэт.
Ӄонырыӈ-ым ымыӈ авынраԓьэн ӈээкык линлиӈэ ролыӈ нинэнтыӄин ынкъам винвэӄину нинэлгыӄин гэтаё энааԓьэн ӈэвысӄэтэ.
Амӄынэргатык ӈэвысӄэтин ыʼлгыԓьатгыргын катгоӈ нынъэлӄин, ӄoнырыӈ-ым ымыӈ Мымыл.
Ӄынвэр ытри амкынмал ымыӈ оӈалыӈогъат.
Ӄынвэр Мымыл ӈавтыӈгъэ авынраԓьык ӈээккэк.
Лыгэтаӈычьыӈӈогъат нымытвак ынкъам ӈинӄэетыԓьэтгъэт.
Чавчывайӈын, гэӈэвмиргэ ваԓьын, тэмпэнин ӄорак ваԓьын.
Нэмэ ӄолетъыʼлё ытлён ӄорак нытваӄэн.
Ыныкӄач нэвииӄин ӄол ӄораӈы.
Тэвлягъэ.
Люур рытэвлявнэн ӄоравэлёйпы нэнэнэӄэй.
Оʼравэтԓьата лыгэн эвыт пиринин.
Рырагтаннэн.
Ӈавмэргыӄаеты йылнин, ивнин: Ӈотӄэн нэнэнэӄэй, ӄоравэлёйпы рэчгэттавъё, лыгэӄылпэ ӄынмэйӈэквын.
Энмэн рымайӈавыӈӈонэн.
Амӄынэргатык ныёпатӄэн ӈинӄэй.
Энмэч нинивӄин ӈэвмиргыӄэй: Еп эмэйӈэткэ?
Ӄынвэр нэнэнэӄэй алватэӈатыӈӈогъэ.
Лыгэӄылпэ нымэйӈэтӄин.
Ынӄо ӄорагты ӄол итгъи ӄытгъи, ынӄэн инэнмэйӈэвыԓььн ӄлявыл.
Тэргыԓьын ӄулиӄул валёмнэн.
Эвыр ынкы ёпаннэн, оʼраярайпы ӈэлвыл рыԓьэтэннин.
Ӄытлыги гэтэӈыткулин яраӈы, ымыʼ ынин ӈэвмиргыӄэй гэнулин.
Нываӈэйпыръоӄэн, нинъэʼйӈэԓьэтӄин ынӄэн ӄлявыл инэнмэйӈэвыԓьын.
Ӄынвэт ынин ӄораны инэнэрэтыԓьын нэнэнэк тымнэн.
Ынӄэн рунин.
Ӄээӄын нинъэʼйӈэԓьэтӄин ытлён: Тыгытъэтыркын аны-ы!
Ӄынвэт таӈымыԓьэты ӈалвыԓьиӈын кунин.
Ынӄоры ӄлявыԓьчыӈын аны гэгынтэвлин, наӄам нэнэнэӄэе кылеԓьэннин.
Ынӄэн лыгэн кэԓьэнэнэнэӄэй эʼнӄэвкы нылвавӄэн.
Этъым аны ӄлявыл нинъэв гатвален, ӄэлёӄ-ым ӈыроӄ ыʼлёӈэттэ йъок нэналвавӄэн.
Ӄынвэт-ым ӈан ынӄоры эʼгъёмкык пыкиргъи, ынӄэн гынтэвыԓьын ӄлявыл.
Ивнинэт ынӄэн иʼгыт: Ивкэ ӄэнанатчыӈатгытык, рай каԓьанананайӈа инэркээԓьэтыркын.
Эʼгъёта никвъэн: Вайыӈкы ӄынъэлги.
Нанатчыӈатын выквыӄачгыпгэӈкы.
Ынӄоры никвъэн: Тэӈынӈэ эрэӄыкэ, илюкэ ӄытваркын.
Митъэлыги тэгънимъэв мутлымул рэйитыткугъэ — рэегтэлгъэ эвыр-ым нитъэв рэпыԓьыԓьэтгъэ — рэвъигъэ.
Ӄлявыл нъатчаӄэн, ытръэч мараквыргын нэнавалёмӄэн.
Ӈаргын-ым наӄам пыкирыԓьын, тэлгэтыԓьын каԓьанананайӈын гэкэмлиллин эʼгъёта.
Гамаравленат ӈайгыточгык, мачгыргочаӈ выквык, миӈкы гатчылен ӄлявыл.
Тымъёт иʼгыт лыгэн нинэтитӄэтӄинэт.
Аны ынан нымкыӄин гэткулин.
Вэнлыги-ым эʼгъёта тыленручевэ нынтыӄин.
Танлымынӄо нытыргуйвыӄин.
Янот мынгыӄач нэткугъэн, ынӄо мыраӈӄачкэн гыткаӄач.
Ӈырэпэтыԓьын каԓьанананайӈын аны вынэ гапэнрылен лымынӄо.
Ӄынвэт нанмын, натъайытчайвын.
агнэмъавыйӈа пыԓьыԓьэтгъи мутлымул.
Ӈытогъэ ӄлявыл выквыӄачгыпгыпы.
Лылепыткугъи.
Гэтъэттывилин эʼгъён.
Маравын гэтэӈъыʼлытвилин.
Ынкы ԓьунин ытръэч тыргын ынкъам ыʼттъымин магчыӈын.
ӄлявыл выквыӄачгыпгыпы.
Лылепыткугъи.
Гэтъэттывилин эʼгъён.
Маравын гэтэӈъыʼлытвилин.
Ынкы ԓьунин ытръэч тыргын ынкъам ыʼттъымин магчыӈын.
Аʼмын-ым трэрэӄыгъэ?
Ынӄорыӈ никвъэн: Гыт лыгэн ӄэквэтги.
Ынӄэн оʼравэтԓьан эквэтгъи ынкъам иʼгу нъэлгъи.
аӄам лыгимэйӈыиʼгу.
Иʼгык рээн ваӈӈогъэ ынкъам лыгэтаӈычьыӈӈогъэ.
Ӈирэӄ, эвытлым ӈыроӄ гивиӈит галяк эминъэ, эмэрмэтэ иʼгэ эрмэну нэтчын.
Мытлыӈэн ӈэвысӄэтти гуӈэтлинэт.
Оӈалынвык нууркиӄинэт.
Люуръым лыгэпэӈаръоӈӈогъэ.
Эӄылпэ етъаӈ нъэлгъэт рагтынвы.
Нылеӄинэт.
Ванэван ымыӈ нутэнут нывытрэтын.
Ӄынвэр люур нэԓьугъэн ууйъыʼӄэй.
Ӄытлыги мылгыран.
Ынкэчыку нытваӄэн амынан ваԓьын ынпыначгын.
Энмэн Ӄайманпыначгын.
Иъаʼм вай ытлён Ӄайманпыначго гэлгылин?
Миӈкри ӄун ынин левыт гэӄэймэтлин.
Мури,— татлыӈыткогъат ӈэвысӄэтти.
Татлыгнэн ынпыначгын ӈэвысӄэтэ: Вынэ вай уӈэлыԓьымури.
Наёоʼръомык.
Ынпыначгын иквъи: Вынэ виин ӈутку ӄытватык, юрэӄ эргатык рэмэлетгъэ.
Энмэч ӄывитык, эченур амэвтыляйпы ӄувитык, ынӈэ гыргол йымэтваԓьэпы.
Ӈэвысӄэтти иквъэт: амэвтыляйпы ӄувитык, ынӈэ гыргол йымэтваԓьэпы.
Ӈэвысӄэтти иквъэт: Ии, лыгэн мытрывигъэ.
Ӈирэӄ ӈэвысӄэтти нывиӄинэт.
Ӄол нытэръэӈӄин ынкъам ӈирэӄ норвыткоӄэнат.
Наӄам Ӄайманпыначгын ӄонпы нарычгытваӄэн.
Увиплыткук ӄамэтвагъат.
Ынӄоры йылӄэтгъэт.
Эргатык кыеквъэт — эвын гэлгимэлетлин.
Лыгэн эвыр эквэтгъэт ӈэвысӄэтти, ыргынан нэмэ панэнагты уӈинэӈэт нагтынат.
Эчги уӈинэӈэк пыкиргъэт, Ӄаймынпыначгыӄай ярайпы ӈытогъэ.
Магчыко таёчгыпоӄыткынык ваԓьыт ярар, эпчиит, айколӄай рынрынинэт ӈаргыновты.
Ранмыквыткынык вакъогъэ, ярарыткоӈӈогъэ.
Ярарыткома нытипъэйӈэӄин.
Мыгтийгытватгъак, мыпэӈайгытватгъак.
Типъэйӈэплыткук ынан ярартэ рытрилнинэт ынкъам пууръу пиринин айколӄай.
Айколӄай тэвлянэн.
Люур нэмэ лыгэпэӈапылмыръогъэ.
Ӈэвысӄэтти ууркиԓьыт нэмэ пэлӄынтэтгъэт.
Лыгэн гынмылкинэмил итгъэт.
Рыпэт-ым ӈырача киквъэт Ӄайманпыначгыӄайык.
Ӄынвэр ытри чечавыӈӈогъат, нивӄинэт.
Лыгэнитык Ӄайманпыначгыӄая найъотвэвыркынэмык.
Опопы игыт рагтык мынрэԓьуӈгъэн йъотвэнаӈ.
Ӄэлынангэт-ым Ӄайманпыначгыӄайык пыкирык нэлӄыриргъэн ӈирэнлеӈу йъотватыԓьын.
Ымыӈ увигъэт ытри, тэкичгыт-ым нэпиринэт ванэван гырголяйпы, ыргынан наяанат увик ивтылык ваԓьыт тэкичгыт.
Ынкъам ыргынан нэԓьугъэн йъотвэнаӈ: эпчиит ынкъам айколӄай.
Ынӄэнат ымыԓьо ыргынан нэнчимиръэвынэт ынкъам ӈаргыновты нэнинтысӄивынэт.
Ёоʼта рылыпляннэнат.
Эргатык инъэ нэмэ гэмэлетлин.
Ӈэвысӄэтти нэмэ эквэтгъэт оттымайеты.
Амгынотъыʼлён галятагнэты ынпыначга ӄырирнинэт, эʼквырга ԓьук лывавнэнат.
Лыгэн тымӈэйярарӄай тэйкынин ынкъам пэнин яаё арычгытвак айколӄай пиринин ынкъам ӈытогъэ.
Нэмэ чит пэнинэмил типъэйӈэгъи: Мыгтийгытватгъак, мыпэӈайгытватгъак≫.
Ынӄор-ым иԓьуткыплыткук айколӄай тэвлянэн, эʼквырга ытръэч ӈыроӄ пиӈэт эрэтгъэт, ынӄоры ӄонпын мэлетгъи.
Ынкатагнэпы ӈэвысӄэтти гарагтыленат ынкъам ӄонпы гапаален ёоʼръок.
Гатаӈычьыӈӈолен рэмкын варатчыӈын.
Энмэн тэӈытръэч ынпыначгэн гэвъилин экык.
Ытлыгэ-ым экык, въиԓьын, таӈамгылёта ванэван нынленин.
Лыгэн ӄонпы рэлкучыку нинэнтыӄин.
Ынӄэн въиԓьын экык колё гыто нинэлгыӄин.
Ынпыначга ӄэйвэ нымкыӄинэт эӈэӈыԓьыт нинъэʼйнэвӄинэт ытръэч нылвавӄэн рэювкы нъиԓьын экык.
Ӄынвэр-ым анпыначга ԓьунин рэтаӈаӈыԓьын ынкъам йынаннэн, иӈӄун ынан экык нынэювнин.
Рэтаӈаӈыԓьа танлымынӄо рэтычыко въиԓьын нинэлӄырирӄин, ытръэч-ым ынан ԓьук нэналвавӄэн.
Ӄыевык, ынан ынпыначгын ивнин: Эʼтки аʼмын тургин ӄлявыл танлымынӄо ԓьук лывавнэн.
Аʼтав китаӄун кылылетэ ӄэналпынрытык ынкъам ынраӄ мылӄырирын Яатлавтэпы (ынӈин нытвыӄэн аӈатлыӈын).
Ынпыначга-ым кылылетэ пынрыплыткок, нэмэ лыгэн въиԓьык ӄача атчьатгъэ, ытръэч атчьатыӈок ынпыначгын ивнин: Митъэлыги вай ӈыронъыʼлё тырэйылӄэтгъэ ынкъам ынӈэ инэныгъевкэ, ымыӈ ынӈэ инэнилюкэ.
Рэтаӈаӈыԓьын-ым рэтыӈ ӈанӄэн Яатлявтэты ӄытгъи.
Ӈэнку пыкиргъи ынкъам ԓьунинэт тытлык ӄача вакъотваԓьыт ӈирэӄ иʼгыт.
Ынан иʼгыт кылылетэ пынрытэнат.
Пынрыплыткок-ым ынан пынлёнэнат: ӄача вакъотваԓьыт ӈирэӄ иʼгыт.
Ынан иʼгыт кылылетэ пынрытэнат.
Пынрыплыткок-ым ынан пынлёнэнат: Уйӈэ ӈутку мурыкэкыԓьин ӄлявыл?
Ӈутку варкын, энмэч игыр кынмэк ылӄапытваркын.
Рэтаӈаӈыԓьын рэсӄиквъи ынкъам ынан ԓьунин ӄлявыл ыʼлӄапытваԓьын.
Авынраԓьа рэтаӈаӈыԓьын пынлёнэн: Ӄаӄа, нырэӄигыт морыкагты?
Вынэ вай гымнан нинэлӄыриригым мурыкэкин ӄлявыл турык ваԓьын.
Итык мурык варкын ӄлявыл, ытръэч ӄырым мынйылгыт.
Вынэ ӄинэйылгытык.
Ыныкит эйылкэ рэнтыӈыткы, гымнан таӈымыԓьо гарама Нотасӄэты тырэнԓьэтэнӈытык.
Вынэ эвын ӄырым мынйылгыт аʼачек, наӄам ымыӈ чамъам мури рэнкэӈкэлевыткугъэ Нотасӄэты.
Ӄээӄын лымӈэ елырачвыӈгъат.
Эʼквырга-ым ынпыначга вэты аʼачек гыто нинэлгыӄин.
Рэтаӈаӈыԓьын ӄынвэр ӈытогъэ.
Иʼгыт амъянра кылылетэ пынрынэнат ынкъам ивнинэт: Ӈотӄэн яраӈы эвтылягты ӄъэмэтгыткы.
Иʼгыт-ым, амкоргава кылылягты, вэтгыры вагъат ынкъам пэтле яраӈы нэнивтылеквъэн.
Нутэсӄык пыкирык, ынпыначга рэтаӈаӈыԓьа ивнин: Аныӄун ӄынтогэ, Нутэсӄын ӄыгитэсӄиквын.
Ынпыначгын ӈытогъэ.
Эвын-ым Нотасӄыткынык нытваӄэнат.
Наӄамлым амъаʼӄакапчачава ынпыначга рэтаӈаӈыԓьын ивнин: Ӄынгырголявыткогэ ынкъам ӄлявыл мынйылгыт.
Вытку ринэйылӈытык ӄлявыл, вытку ынкы тырангырголявӈытык.
Ынпыначгын наӄамлым валёмгъэ ынкъам рэтаӈаӈыԓьэты йылнин аʼачекэн увик.
Ынкы ӄлявыля аʼачек ярагты эʼмэннин.
Кэтэм ӈыроча кивкинэк рэтаӈаӈыԓьын ытри въиԓьын таӈкынмал вакъогъат.
Рэтаӈаӈыԓьа аʼачек ивнин: Вэтыӄун элерукы, ӄэйвэ ралгъаӄагнэтыӈогъа, вэнлыги ынӈэ ымыӈ ратагнэты элӄыткэ.
Ытлён вэты ӄывалёмыркын.
Вэнлыги-ым аʼачек ӄол итык аʼӄагнэръочгатык ратагнэты ӄытгъи ынкъам ратагнык таӈамвааралета тилмэ тыляма рыннин.
Ынӈатал-ым ынкы аʼачек ӄонпыӈ въигъи, ынан амавалёмкэта.
Энмэн ӄол ӈэвысӄэт мырыннэгъи, люур чекавэтываӄ ёоʼръогъэ.
Ынан яраӈы ԓьук лывавнэн, алымыӈ ванэван ытлён миӈкри ныйыӄунтэтын, лыгэн ынкы лымынкри нылейвыӄин.
Ынан тыляма валёмнэн ӄулиӄул.
Ԓьунин ынан яраӈы.
Эвын-ым ынкы ӄлявыл ягынкытэмтэвэты нытипъэйӈэӄин.
Ынан нэнатвыӄэн, иӈӄун ытри уйӈэ экукэкыԓьинэт, ымыӈ уӄӄэмэкыԓьинэт, авалякыԓьэнат.
Вынэ ӈэврэмкыԓьын элгайколя ӄайколятгын,— ивнин ӈэвъэн вэлвэ.
Ӈэвысӄэт элгайколята найколятын ынкъам нанӄамэтвавын рората, наӄам вэты ачьырората.
Эченур ынӈэ гавэръыма эйылӄэткэ,— вэлвэ ивнин ӈэвысӄэт.
Ныкитэ ӈэвысӄэт ӄивъетэ кыеквъи.
Эвын лыӈкыгиӈкы ныйылӄэтӄин лыгэн ӈаргын.
Гэмэлетлин, лыӈкэпы чымчеӄэй яраӈы ԓьунин.
Ӄытлыги ытлён вэлвык лыӈкыгиӈкы гэткивлин.
Ынан нэнавалёмӄэн вэтлы типъэйӈэԓьын, этъым нырэтыляӄэн.
Стр.
Ӄол итгъэт ырыкы пыкиргъэт Валвийӈын ынкъам Пчеӄалгын, ӈэвынъюсӄиквъэт.
Энмэн ганымытвален чавчыв, микын нытваӄэнат ӈирэӄ ӈээккэт, ӄорагынрэтыԓьо нинэлгыӄинэт.
Ӄол итгъэт ырыкы пыкиргъэт Валвийӈын ынкъам Пчеӄалгын, ӈэвынъюсӄиквъэт.
Ытри пыкирык, аръаля гамайӈыёоʼръолен.
Рыпэт мытлыӈэн ыʼлёӈэт гаёаʼтлен.
Валвийӈа чавчыв ивнин: Ыʼныпатынат ӈраӄ роратгэ ынкъам мымалытватык, итык ынӈин ӄырым эвын нымэлетын.
Ӈэвысӄэтэ напатынат рораттэ.
Ититык нэйылынэт Валвэты.
Валвийӈын ӈытогъэ.
Ӈаргын ынан ымыԓьо рораттэ рунинэт.
Ынӄэн гэԓьулин ӈэвысӄэтӄэе.
Эргатык ынпыначга Валвийӈын пынлёнэн: Эʼми наӄам иʼъам эмэлеткыԓьин?
Миӈкри ӄун ӈаргынэн нымэйыӈӄин ынкъам ынӄэната авалёмкыԓьэн малытватык,— Вэлвэ татлыгнэн ынпыначгын.
Наӄам опопы ӄырагтыгэ, лыгэнитык раӄытваркын ӈутку,— ынпыначга ивнин Вэтлы.
Авынъёаʼтэты ӈытогъэ Пчеӄалгын ынкъам малытватгъэ.
Ӈырок ыʼлёт галяк, гэлгитэгмэлетлин ынкъам пчиӄэтэ рыпкирэннин ӈэлвыл.
Ымыӈ ынан гэԓьулин нытэӈӄин авээн.
Яачыӈ валвийӈын пыкиргъи.
Ынан рыпкирэннин милютин аймак ынкъам ивнин ынпыначгын: Гымнан тыԓьун вопӄэн аймак ынкъам ымыӈ авээн тыԓьун.
Ӄытлыги ынан гэԓьулин пэтыралӄаӈын ынкъам рэлӄыттъынвыт, ынӄэнат-ым вэлвэ ыʼлгу нылгыӄинэт.
Ӈэнри ялгытгъат.
Ытръэч нэԓьун пэтыралӄаӈын.
Ынкы Валвийӈын наталяйвын.
Валвийӈын гъээʼтлин ынкъам лыгэн йъэʼгты риӈэгъи.
Йъииӄык пыкиргъи.
Ӈэнку нытваӄэн нымным.
Ӈаргын нынрыратытваӄэн торынмыёӈ ӄорэн нэл- гын.
Вэтлы вакъогъэ нэлгык ынкъам эчьырымныт рунинэт.
Ынкы ӈэвысӄэт ӈытогъэ ынкъам, ԓьук рымнуԓьын Вэтлы, ралкогты иквъи: гын.
Вэтлы вакъогъэ нэлгык ынкъам эчьырымныт рунинэт.
Ынкы ӈэвысӄэт ӈытогъэ ынкъам, ԓьук рымнуԓьын Вэтлы, ралкогты иквъи: Ръагатле гэпкитлин, этъыманы ныгытъэтӄин, эмрэӄу нырымнуӄин.
Титэ нэнинтын тэкичгын вэтле пиринин ынкъам нэмэ эвтылягты риӈэгъи ынпыначгэты такэчгынматэты.
Нылгинымкыӄин вопӄы тынмыткон ынкъам тыпэлянат налгымкиӈыт ӈэнку,— нэмэ нытэмъюӈыткуӄин Валвийӈын.
Ытлён нэмэ лымалё нэлгын.
Ынык лымӈэнагъэ ӈэвысӄэт.
Рыров нывытрэтӄинэт нычелгыӄэнат вытвыттэ.
Ӈэвысӄэтэ нэнамӈылёӄэн, иӈӄун эʼмитри нэлгыт.
Ӈаанӄэнат-ым ӈан вытрэтыркыт энноткынык, — нытатлыӈыткоӄэн Валвийӈын.
Пыкиргъэт челгатыԓьык вытвытык, эвын-ым уйӈэ нэлгыт.
Ынкы ӈэвысӄэтэ рэлгыпы пиринин ынкъам кыпчевынэн.
Ынӄоры ытлён эквэтгъи.
Ытлён никвъэн: Ынйивӄэй, мынымлюгыт.
Валвийӈын вэтгыры вагъэ.
Нымлюӄин.
Ӄынвэр йылӄэтгъи.
Эчги йылӄэтгъи, ытлён нъиӈкэлин ынкъам кыевыԓьын вээмык иквичийгут нэнтын.
Люур-ым ынан ԓьунин чиниткин ԓьулӄыл, иʼӈкэлиԓьын, аны ӄулиԓьэтгъи: Митэй, (нынны ӈэвъэнин) вытръиӈкэли тыԓьугъэн!
Рэтэм ынкъам ёроӈы ӄинэйылги.
Миӈкри нынтынин, Митинэ йылнин рэтэм ынкъам ёроӈы, миӈкри ӄун аʼӄанпалӄынтавыӈ, чеӈэт тотъэты ваԓьын.
Рэтэм ынкъам ёроӈы рэлкынинэт.
Ытри пыԓьыԓьэ рылыпляннэнат.
Эвыӈан ынӄэнат ынык варкыт,— нивӄин Валвийӈын.
Ыныкы нэйылын элгыквын ынкъам рыпэӈы.
Ынӄэнат лыгэн эвыр ынкы эргэвэтгъэт.
Итык аны элгыквыт ӄымчочеркэнат тэгъуӈу лыгнинэт,—нивӄин Валвийӈын.
Ынӄоры Валвийӈын чинит мэмлеты пиӈкугъи.
Ытръэч-ым эвыр ынкы ытлён пыԓьыԓьэ рылыпляннэн ынкъам ӄолеԓьатыӈӈогъэ.
Митэй, ӄинэтиӈуги, ытлён вай тыӄитувъиркын!
Ӄынвэр Мити ейвэчеквъи, ваамэты ӄытгъи ынкъам тиӈунин Валвийӈын пылӄэтыԓьын ивлюттэ черутэ.
Миӈкэкин-ым нъытван гытиӈӈэв, титэ гынин чиниткин эʼӈкалегыргыт нинэԓьуйгыт,— Митинэ ивнин.
Ынӄэн мэмылӄай иткэнин ынкъам рырагтаннэн.
Ярак пыкирык Мити ивнин: Вай-ым ӈотӄэн мэмылӄай тынмыгъан.
Иъаʼм гымнан тырэннэӈыркын Валвийӈын, вэлер ытлён тэйӈэтгилиԓьын,— нычимгъуӄин Мити.
Мити увиԓьэтгъи.
Ӄамэтвагъат, кымиӈыт-ым ныйылӄэтӄинэт.
Ытри нэнарагтаӈынат, нэмэ мынгыткэн пипиӄылгыт ӄытгъэт ынкъам таӈымыԓьо эръэт нэнумэт ынкъам эквэтгъэт.
Ныкитэ ныппылюӄин вэлвыӈинӄэй кыеквъи ынкъам ванлягъэ.
Ытръэч кукэӈы тэӈуйӈэ эръэкэ.
Нэмэ Валвийӈын амъымӈычвына ӈытогъэ ынкъам пипиӄылгыт йъонэнат.
Ытлён нэмэ тэнринӈыӈэ нэрэмлюӈгъэн.
Наӄам нэмэ йылӄэтгъи.
Эчги йылӄэтгъи, пипиӄылтэ лылек нычелгыӄэнат пээлти нэнтынэт.
Валвийӈын кыеквъи ынкъам ӈавъанэты ваӈэйпыгъэ: Ръэнут-ым нынлетын?
Ынӄэн гынинэт лылет челгыпааля гэннилинэт,— ивнин Митинэ ынкъам кыпчевынэн.
Валвийӈын аӈӄачормэты ӄытгъи ынкъам вакъогъэ.
Вакъотвама нылевтыргыткуӄин, люур-ым мымыл рэрэннин ынкъам тъэмэтилгыгнин акватыӈок чиӈкъэттывэнин.
Люур мэмыл унъэлю нъэлгъи.
Тылянвык ԓьунин мэлёталгын: Колё гыныгмич миӈкы унъэлюгъи?
Ынӈэ ӈэнри элӄыткэ, мэтъаӄатап рэнъэӄэрэвӈын,— ивнин мэлёталгын, эʼквырга-ым нинъэйвынин.
Аʼмын ганымытвален ӄол ейвэл гаймычьыԓьэн нымык.
Ытлён лыгъэӄэвиръыԓьын, наӄам ныгпиӄин, ымыӈ нытэйӈэтӄин.
Гаймычьыԓьэн ӈээкык гатымӈэвлен.
Нымкыӄин ынан энарэратыԓьо нинэлгыӄинэт, ытръэч ԓьук нылвавӄэн.
Ынӈин ӄонпыӈ нэнарэрӄэнат авнапака, миӈкри ӄун ынпыначга колё ыʼлгу нинэлгыӄин чиниткин ӈээкык.
Ӄынвэр гаймычьыԓьа энарэрыԓьо тыӈивынин ейвэлӄэй.
Ымыԓьо ынан энатвато нинэлгыӄинэт мынгыкво, ымыӈ ӈэвысӄэт матанво, ыныкит ытлён ԓьук.
Ейвэлӄэй кимитъыпиригъи ынкъам пиринин вэниӄэй.
Эвыр ынкы леԓьутвэ аӈӄачормэты ӄытгъи.
Аӈӄачормык пыкирык мигчитԓьэт леԓьутвыкин ивнинэт: Ӈутку гым ӄинэйпэтык ынкъам ӄъатчаркынэтык ӈотӄоры.
Ытлён омкычыкоеквэ нылеӄин.
Лыгэн вэниӄэй гиивӄэву нинэлгыӄин.
Ыныкит нывыргыргэтӄин,ытлён нытляпыткоӈӈоӄэн лымынкыри.
Ӄуливыргыргэтык,ынан ԓьунин ӈэвысӄэт, аймыԓьын.
Ӈэвысӄэтэ пынлёнэн: Аʼмын нырэӄигыт, ейвэлӄэй, ӄытвылӄун аӈӄачормэпы етгъи?
Вай-ым гынык ытлыгэ энарэрыԓьо гинэлгылин гыныкы,—татлыгнэн ейвэлӄэе.
Ӈэвысӄэт ляԓьотвэты рэквэтэвнин.
Леԓьутвык пыкирык, эʼйӈэвыткугъи леԓьутвык ваԓьэты.
Ынӄорыӈ аплёратвака ыʼтвыԓьыт — энагтатыԓьыт етгъэт.
Амынан ӈэвысӄэт пиринин, лыги лыӈэ, иӈӄун ынӄэн ӈэвысӄэт гаймаӈэн нараматаӈын, миӈкри ӄун ыргынан нэԓьун, ейвэл нэкылтын ынкъам напэлягъан, иӈӄун нывъин.
Ейвэл кылтытваԓьын ынпыӈэвӄэе ԓьунин ынкъам ивнин: Ынраӄ нырэӄигыт?
Иъаʼм ныкылтытвайгыт?
Эʼквырга кылтытвак нылгитэӈычьэтигым,— татлыгнэн ынпыӈэв аʼачека.
Ивкэ эʼптэ гым ӄинэкылтыркын,— ынпыӈэвӄэй иквъи аʼачекэты.
Ытръэч-ым миӈкри мынтыгыт, наӄам гым тыкылтытваркын.
Ынпыӈэвӄэе аʼачек рыкылтытвэвнин ынкъам ивнин: Ынӈатал-ым гым ӄинэкылтыги.
Эʼтки лыгэтавэмэнӈыгыргын кылтытвак, ӄырым мыкылтыгыт.
Гыт-ым ӄырым эвын ӄыегтэлги,— ивнин ынпыӈэвӄэе аʼачек.
Эвын гынан этрыкэ нъинэнтын вэнлыги тывъигъэк.
Ӄытлыги ынпыӈэвин нытваӄэнат эʼӄэԓьыт.
Аʼачек эʼӄэԓьэ нэԓьун.
Аʼачек таӈамынан аʼӄаԓьэты маравымгогъэ.
Ытри нымаравӄэнат ръысӄэ конэткы- нык.
Аʼачека таӈымыԓьо эʼӄэԓьыт рырулылтэвнинэт.
Ынӄэната ыныкы конэкон нэйыԓьын кытголтатмынгыкво.
Лыгэн ынӄэн конэкон рагтык яанэн.
нык.
Аʼачека таӈымыԓьо эʼӄэԓьыт рырулылтэвнинэт.
Ынӄэната ыныкы конэкон нэйыԓьын кытголтатмынгыкво.
Лыгэн ынӄэн конэкон рагтык яанэн.
Ярак ныкиргъи.
Эвын-ым ынкы ӈэвысӄэтин ытлыгэ гэнумэкэвлинэт ымыԓьо энараԓьыт ынкъам нэнамӈылёӄэнат, микынэ ипэ ԓьунин ынин ӈээкык, миӈкри ӄун ынан ярак пынлёк лывавнэн.
Ӈэвысӄэт ымыӈ ӈутку авъеткынка нытваӄэн, ванэван нытатлыӈыткон, ымыӈ ванэван ныгитэнинэт ынин инэрэтыԓьыт.
Люур кытавэтывак пинтыӄэтгъи аʼачек.
Ӈэвысӄэт ӄотэты иквъи: Ӈутку уйӈэ гымык инэԓьуԓьын, амынан вайыӈӄэн аʼачек гымык инэԓьуԓьын, эʼмитлён кылтэты напэлягъан аӈӄачормык гымык инэрэтыԓьэ.
Ейвэле ӈэвысӄэт матанэн.
Ӄымэлынан чит лыгитэвиминӈыԓьын таӈычьыӈӈогъэ нымытвак.
Энмэн-ым ӄутти ганымытваленат гэӈэвмиргэ.
Ытлывэ еп аръаля ныппылюӄин, ӈэвмиргын-ым гэрулевлин.
Ытлыгын ынкъам ытля гатваленат, ытри ръэвэ ганатчатленат.
Ӄол рыннин ӈэвмиргэ ӈаргынойпы рэсӄивыԓьын ытлывэ ивнин: Гым тылвавыркын, тэйӈэт-ым амтъары нъэлыркын.
Аʼтав гыт ӄыраттаркын.
Юрэӄ вэлер мыргот номыԓьыт нъынумэкэвыркынэт.
Ӈинӄэй араргыргыеквэ эквэтгъи.
Ярак рыровык вакъогъэ.
Ытлён ӄынур нинэнилюӄин имъэлютэ.
Ынан имъэлют нинэгитэӄинэт.
Авынгэтама ӄынвэр йылӄэтгъи.
Ымыӈ рэтыӈ нинэгитэӄинэт имъэлют.
Люур авынгэтагты имъэлют ӄачгыпатгъат ынкъам ӈинӄэе ԓьунинэт ытля эвыр ытлыгын, ыʼтвыратваԓьыт гынонаӈӄачыко.
Лыгэн ԓьунэӈу ытлыгыт, ӈинӄэй ырыкы кытгынтатгъэ.
Еп рыров ӈинӄэй ваӈэйпыгъэ: Ыммэмэй, атэӄай!
Ынӈатал рэӄулым ӄынвэр тыԓьутык!
Эӄылпэ мынрагтымык, эпэӄэй ярак гытъэтыркын, уйӈэ этэйӈэткэ нытваморэ.
Ытръэч мури чамъам мытрарагтыгъа.
Мури эмъыʼттъыму гэнъэлмури.
Ынӈин ивыплыткук, ытԓьата рыкалыровнэн увик.
Ынкы экык тэргатгъэ.
Ытлыгэ пиринин ӄопалгыналгыӄэн аʼрэԓьын ынкъам ръэвъыʼтвыгинкы вотытваԓьын кэнчьивынин, наӄам канчьэма нэнанвэтгаатӄэн: Ыʼмӈотъаʼмын ӈотӄэн инэнъейвэчевыԓьын.
Авынканчьэгты ӄынур-ым нымӄытвиӄин ръэв, ытлыгын ынкъам ытля ынӄэгрээн нымӄитвиӄинэт.
Ӄынвэр ӈинӄэй ваӈэйпыгъэ тэргатэты: Ыммэмэй, атэӄай!
Аны гым ӄэнъатчатык!
Ваӈэйпыръок ытлён кыеквъи.
Ӈинӄэй рымагтэты эквэтгъи гэлгунтымэвлин.
Люур ынкы ынан ԓьунин нылгинымэйыӈӄин ръэвритԓьу.
Лыгэнэвыр ынкы эӄылпэ рагтыгъэ ынкъам гэӈэвмиргэ нэлвысӄивын.
Вай ӄытԓыги чакыгэт гаматаԓен!
Аʼм вынэ ынӈэ инэнԓьэтэткэ!
Оʼк гынанчеӈэт пипиӄыԓгэръэт ӄынуркынэт!
Ягов, мынивысӄивын.
Уʼтгъи, эквэтгъи.
Мрыӈа рэсӄиквъи, таӈкэттываэ рэлку.
Ӄаӄа, нэмэкымиӈэтыркыт.
Ӄаӄа, нэмэкымиӈэтыркыт.
Ӄаӄа, люур ӄлявылегым мывэтгавык.
Ыʼмэл ынан эмигыпэтык, ымы ӈэвысӄэттумгэ айъока нэтчыэн.
Ыʼтлыги, авъёԓьыка вак ӄывчемгъогыргын.
Тки, тумгытум амынан тъылёӈэтыркын, гым аӈӄайпыамноӈгыпы ляйвыма.
Птэ гым ӄэналпынрыгэ рытра.
Аʼӄа ымы мытӄыт!
ӄэрэкыԓьинэт въанаанэлго лыӈык.
Эʼвысӄэтти, чавчывантаԓьыт, рыӄэвивык, колё ныкоргавӄэнат.
Эʼвтумгэтыԓьэ нынвэтгаатӄэнат чиниткинэт нэнэнэт.
Уʼтти-ым гэлымгытвылинэт: левтыт омома ныӄэвъячатӄэнат.
Эʼнрэт, вэвтатъёт, нылгинитъыӄинэт, онмыёлгык аквакыԓьэнат — лымӈэ виин рымагтэты ныралеӄэнат.
Эʼнрэт, вэвтатъёт, нылгинитъыӄинэт, онмыёлгык аквакыԓьэнат — лымӈэ виин рымагтэты ныралеӄэнат.
Оʼл итык, ыныкит ралек, нэнанатчатӄэн ӄанраткынык ваԓьын.
Ӄаӄа, ытлён-ым тырэӄык?
Рэквъи ынкъам иквъи: Вэӄучитэ нинэгитэӄинэт: мэлюквэтыткуԓьыт.
Аʼматкынык чимычвиткунинэт ӄорэнпааӄат, ӄитыԓьыт, таляк гэлгийыркэвлинэт.
Аʼвэтын гаглытаръаӈгъэ умӄэтъуле, рымнин мэйӈыкукэӈы аграк.
Аʼмайӈын, рылявтавъё умӄэтъуле, рэймэвнин ӄлявылеты амгынонрогты, кынмаӈӄачагты.
Уʼтти нинээнӈэтӄинэт: утгъылытъул нычвиткуӄин,нытэйвыӈӄин, вэйвыт нъыттъымӈытоӄэнат, мыркогты имтик!
Коныры гым эгъюлкыԓьигымуткучитык ымы Ыʼттъэты.
Иʼнӄэгти эмпэгчиӈэ гэлгинъыгъевлинэт, чама энатпычыамратваӈа ӄаматэчгэты.
Лявыл иквъи: Аʼвэтынва эʼйӈэвнинэт ӈэвысӄэтти - энараԓьыт.
Ыʼтгъэт, эвын энмэч гэнпирӄылин энэтрон.
Аʼмэтвама, нывэтгавӄэнат, нытэнӈыткуӄинэт.
Птыма, ӈээккэӄэй вытрыӈ нъэптыткуӄин айколӄайыткынык.
Эʼтэв гэпинтыӄэтысӄычетлин ванвык.
А, ӄаӄа, вынэ рай, эʼми, тургич рыпкирэннин.
Уʼтырык-ым нылвавӄэн тывык елыткынык ваԓьын вэтгав, чаматъымпаӈатынвэты, ыныкитуйӈэ рытык.
Эʼвысӄэтти гакоргавленат мыргогты.
Лялёйӈын гаакъолен ръавкываннаткынык.
Аʼчеӄӄай ымы палёмтэлык гатаӈычьэпылен.
Аʼчеӄӄай ымы палёмтэлык гатаӈычьэпылен.
Аʼчеӄӄай иквъи: Ыʼмэл гымнан, ынйивӈэвэ пэнин кыплёйгым плекэ.
Вӄучик, ӈэвъэн гэнывйитвэтлин.
Ми?
Ӄынур ялгытыԓьын ръэйвэтгъи.
Ярайпы.
Еп
Лыгэн-ым эвыр ынкы гыютԓьу нъэлгъи ынкъам инэныгйивэтыԓьу, эмэлкэ гыттэпычьу.
Нэнвыгъэн ытлён ярайпы.
– Етти!
Кытэпал¬гын иʼрэгъи.
Милютэтэ пынлёнэн: – Ыʼмто, кытэпалгын тымын?
Ыныкы нывинрэтӄин ынпыӄэв – энараԓьын, ытлён нъэптыӄин.
Ыʼттьыт омрыквотыркынэнат аръасэнтыкэгты.
ЭНМА ЫТЛЁН ПРЕДСЕДАТЕЛЁ Чинит гымнан Оʼткэ эԓьукыԓьин.
Вэнлыги-ым, антыяаткэгты, чымӄык мытвыгъан.
Мимыл-ым вээмин нычыӄӄин ынкъам эӄуйкыԓьин, оʼптыма лелелӄэргычьыпэраԓьын.
Иван ОʼМРУВЪЕ.
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫСАХАРЭЛГАВ 5 кг вэривычьин, 1 кг сахарэн, 1 чаёкэн вонны гвоздикэн, 10 л мимлин.
ЭТЛЕГМИМЫЛ РЫВАРЭВЫЧЬЫЛГАВ 150 г уунъин, 120 г сахарэн, 1 л мимлин.
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫМЁДЫЛГАВ 150 г вэривычьин, 150 г мёдэн, 1 л мимлин.
Таӄавъеткынка, аʼтчаркыт, рэӄын ривы кэлиныгйивэтыԓьын.
– Лыгэн-ым!
Ынпыянвыт мэрынрэӄэй ыргичгу нывэтгавӄэнат.
– иквъи ныппылюӄинэӄэй Пилгыӄэ ынкъам, пирик элвэԓьин кэликэл, ӄытосӄычатгъэ.
Энмэч гииӄит мытъягъан ытлён уйӄэ нъэлык.
Эʼквыргъам вэнлыги ӄутырык кумъу ынкъам гытамо нэлгыркынэт ыʼттъыютԓьин пэтытаӄвагыргыт ынкъам ымы ӄитпу ыʼттъыёлягты ваԓьыт вагыргыт.
Лыгэн-ым яатԓьарык, ыргынан, нэркылеркынэт таӄвагыргыт ыʼттъыютԓьин.
Ытчъэтъым ымъылёӄэт ымы ныкитэ таӄавъеткынка люӄитэ.
Ӄынвэр вэчыёгъэ этынвын, вуннин ыʼттъыӄэй тымкэты.
Въяннэн ыʼттъыӄэй.
Рытъылыӄовнэнат этынвыт Кэԓьэтэ.
Инъэ ӄытогъэ ярайпы этынвын, ԓьунин ыʼттъыӄэй, чичеквъи.
Ӄорат аʼйӄаӄӄоаʼт.
Ынӄэн ӄол чавчывэн ӄэтпымэгчервагыргын, титэ лыги ынкъам тъиву лынъёлӄылтэ ынкэгйит нымкыӄин вагыргыт: ԓьоёлӄылтэ тыркыԓьыт кэтгучьыт, ымы рэквытти, ӄоралпооръатгыргын ымы ваԓьылӄыл, ёнрыёлӄылтэ ынкъам ӄатвыёлӄылтэ рулчьэт рэквытти.
КАТГОӃОРАЙПЫ ГАТВАТА КЭТГУӃЭЮУТ – Георгий Яковлевич, янор нъытвыгъан, ръэнут ынанъыттъыёл лыги лынъёлӄыл ӄорагынрэтыԓьа, иӄӄун нъытванат ӄэюут оʼрамръаԓьо, кытрэвыԓьо?
– Ӄорагынрэтыԓьа тэленъеп лыги гэтчылин, иӄӄун энаръэёттэ рэквытти тыркыԓьа ӄулиӄэлвыԓьыкин кэтгуӄэюуԓьыт.
Уʼрэтыԓьыт ӄэюут пэтле нымэйӄэтӄинэт, кытэ нытъылыӄӄоӄэнат.
Кытэ гатвата ыʼсӄэӄут, ымы мэчуйӄэ въиԓьыт, кыттывэԓьыт ӄэюут гыръома.
Ӄаалпооръатгыргын ӄулиӄэлвыԓьык ваԓьылӄыл ӄунэче ӄыронгэвэӄэт, иӄӄун тэӄмутлыԓьу нъытваркынат ӄорат – катгоӄ ынкъам оʼрамръаԓьо.
Лыгэн-ым йытоткоԓьэпы, ынӄэныргэн ывэкэйпы ымы гапэрата тыӄэрэт – ӄэюут.
МЫКЫӃ РЭКВЫТТИ – МЫКЫӃ ӃЭЮУТ – Миӄкэмил мыкэԓьу ваԓьылӄылтэ рэквытти ӄэлвыԓьык, иаʼм?
ТЭЛЕӃКИНЭТ ЫНКЪАМ ИГЫРКИНЭТ МИГЧИТТИ ТЭӃЭЛВЫЛЬЫӃКИН Ӄэлвыԓьык ымыԓьо зооветеринарныкэнат мигчитти гынрыру гэлгэ специалистарык.
Ыныгрээн нынъюйгым, ныгалгаӄыттэгым.
Нинэвинрэтигым ыммэмы рымэйӄэвык ӄэнъянвыт, нытапанраӄэгым, нытэнэлгыӄигым, нываӄэйгым.
ТЪЫЛЫӃӃОЛЬЭПЫ - ЧЕКЫЯАГТЫ АМНОӃЭТЫ Гымнинэт ыʼттъыютԓьэт, эчвэра, онмычавчыво гитлинэт, ныялгытӄэнат рыровагты Чукоткайпы, миӄкы ӄол нитӄинэт нытваӄӄоӄэнат майӄытъычгыргыт.
Ыныкит яраӄачайпы ытлён нымынгынэлёӄэн ынкъам нывайӄэйпыӄэн, ынӄэн вэты гагчавыԓьылӄылморэ галяк, ытлён-ым ынкы ныпэлятӄэн, ӄэлюӄ энмэч тъычгыргынӄагъэ ынӄэнваратгыпы, миӄкри ӄун нымнымыԓьыт тъылыркыт лымэвыр энмэч гэвъилинэт.
Ӄулин ялгыттыляма кмиӄэтыԓьын ӄэвысӄэт въигъи, нэнэны-ым егтэлетгъи, кытъаткэ-ым уйӄэ гатвален кынлыватыԓьын, йыӄӄэй ыммэмэнэ рээн нулювын йытоё нэнэны.
ЭКУЛЫМЭВЭЭМЫК РОЧЫӃКЫ Ынкъам ныялгытӄэнат рыровагты Чукоткайпы.
Ӄынвэр нъирын мэйӄывээм, ԓьэлеӄкы лымэвыр гырокы, этъым.
Нэнръэчевынэт ӄэлвыԓьыт ынкъам пэлятгъат рочгыԓьык рээн нымытвак.
ГАЙМЫЧЬЫТ ШВЕЙЦАРИЕН Игырыткукин вагыргыт вама мургин Экулымэкин амноӄэты нылейвыӄинэт учёныйтэ.
Ӄэйвэ ӄаргынэн рэӄивъеркын.
Гым ынкэкинэйгым.
Ваамчормэты тэгрэтгъи ынкъам ԓьунин арычгэты ваԓьын, энмэч авъентока нъэлыԓьын Тӄатваал.
Кэркэрчыкойпы-ым валёмнэн тэргатыԓьын нэнэны туръурэтыԓьын.
ТЭРМЭЧЬЫӃЫЛЬЫТ МИЛГЭЭРНИНЭТ Еп аʼачеко вама ытлён гэԓьулин бригадиро ӄорагынрэтыԓьык колхозэн «Заря».
ӃОРАРЭРМА ӃАВЫНРАГТАТГЪЭ Ынӄэн гатвален Майӄымаравыплыткок.
Ынкы ԓьунин ӄэвысӄэтӄэй, энмэн Рултыӄэуӄэвыт.
Ӄэвысӄэтӄэй вэтгыԓьатгъэ.
МЫТЭӃИНМЭТЫРКЫН РЭРГЫПАВЫК ЫНИН НЫННЫ Инэнмэлевэтыԓьыт йъилгыӄит гакытрэватленат рэнмэлевэнӄык ытлён.Гииӄит рэмэлевӄыгъи.
Гыютԓьэрык ытлён натвыркын унмытэминӄыԓьу , микынэ гэтэйкылинэт амалваӄ ваԓьыт гынникыт ванӄӄытык, ӄутти вай ӄотӄэнат: «Пэнрыткоԓьыт иʼгыт ӄалвыԓьэты», «Ръэв ынкъам иʼӄыпчиӄыт», «Кэйӄын ынкъам иʼгыт», «Гырыткогыргын», «Лыгъоравэтԓьэн мляв», « Тэйкэвыԓьыт кэйӄыт».
РЪЭНУТ ГЭНУТЭ АКАДЕМИКА?
Ӄынвэр мэлеквъи, маляврайпы ӄытогъэ ынкъам нэмэ этчымэгчерынвэты нанӄэвыӄӄогъан.
ӃЭТПЪОРАВЭТЛЬО ГИТЛИНЭТ Сергей Павлович тыкэтъоркын таӄъоравэтԓьо, пылчимгъуԓьу.
АРТИЛЛЕРИСТ ЫНКЪАМ ХУДОЖНИК Вуквол гъурэтлин 1914 гивик Увэленк ӄача ӄъочьыройыръык.
РАГРОЛМЫКЭН ТЫЛЯНВЫӃАЙ АМНОН‘ЭТЫ Гъурэтигым гым 8 апрелык1998 гивик.
Ытԓьак рээн гым гэтэӄычьэтэ, алымы ӄол нинэнтыӄин эʼӄэтэгъеӄыԓьигым гъэйӄэчьивэ ынан.
МИРГЫН – ТРАКТОРЫТКОЛЬЫН ЫНКЪАМ ГЫННИГӃЫТТЫЛЬЫН Гымнин миргын Николай Ыʼттъытэгын гъурэтлин эмнуӄкы 1947 гивик, гэкэлиткулин Ӄытрыкин калеткорак.
ЫʼТТЪЫЁЧА КАЧЬАРӃЭТПЫВАГЫРГЫН Гымнан тыралвавӄын мыкытвык мургин ройыръын вагыргэпы ӄэвмиргин Галян.
Ытлён ниӄвиӄӄин, ытлювъёӄагтэ ынан тэӄыгйипыркынинэт, тэӄынмэйӄэвыркынинэт.
ВАРШАВАЙПЫ АНАДЫРЬТАГНЭТЫ Мария Клейн гъурэтлин Варшавак.
МИӃКЫ УВЭЛЕЛЬЫН ТАӃНЫМЫТВАӃ, ӃЭНКУ РАЛВАВЫ МАРКОВЫЛЬЫН Ынан пэгчиӄу нинэлгыӄинэт ымыԓьо вагыргыт Чукоткакэн, ынкэкин нымытваԓьыт, история гыюлеткин ынӄэн нутэнут, гынникыт, умкыт, ӄаргынэн, Ымы игыр ынан гыёлятъёттэ рычичьэтыйгут нэнтыркынэт нутэйгулетыԓьэ.
ӃИРЭӃ КОЛХОЗТЭ ЧЕЭКЭЙ НЪЭЛГЪЭТ Ынӄингивиткук нытаӄэргыпатӄэнат варээӄкэнат ӄорагынрэтыԓьыт.
ХОЗЯЙСТВО НЪЭЛГЪИ МЫКОТРАСЛЯЛЬО Ининик 1950-ӄавкэнат гивиӄитти нымнымэты гэныпкирэтлинэт короват – ынӄин томгатгъэ коровагынрэтгыргын.
ГЫМНИН ЫММЭМЫ – ДОЯРКА Игыр сеԓьхозпредприятияк «Ваежское» гынритыркыт короват, ӄымэл-ым ӄонпыӄ ынкы нэркурыркын лывээръын.
МЫЧВЫНО ӃЭНЪЯНВЫТ Ыʼттъыёча вытрэтыркыт нымкыӄин мигчитти раройвавынво хозяйство, миӄкы, гымыкгэта, ӄорагынрэтгыргын вэты унмытъиву лынъёлӄыл.
Эʼрыкут-ым мытрэнымкэвӄыркынэт ӄэлвыԓьыт.
Вытку ынӄин, гымыкгэта, нэмэ мыкӄааԓьо ынкъам аройвыԓьо рэтчыгъэ ӄорагынрэтгыргын – авынотрасԓь Чукоткакэн.
ХОЗЯЙСТВО СТАЛО МНОГООТРАСЛЕВЫМ В начале 50-х годов в село завезли двух коров.
Гантэнмавлен Ирина РОМАНОВАНА, Иван ОʼМРУВЪЕНА ЕП ӃЭВЫСӃЭТӃЭЮ ТЫЛЕЧЬЫТКУЛЬУ ГЭЙГУЛЕТЛИН 120 километрмэл урэԓьу гойгойпы Кэӄиергын гатвален нымным Эпран, миӄкы нынымытваӄэнат уткучьыткуԓьыт, аӄӄагыннэгӄыттыԓьыт колхозэн «Возрождение» Ивылтикин районкэн, ройыръык охотникэн Роман Тэвлячайвунэн гъурэтлин ӄээккэӄэй.
Йытоткоԓьа ытлён нэтэнынныӄын Клара Кэԓьэӄӄэну.
УТКУЧЬЫТКУКИНЭТ 74 ЭЛГАРТЭ Клара ынӄатал ы8лгу рытчынин аӄӄайпы ляйвыгыргын.
Клара Кэԓьэгӄӄы нъэлгъи гыютԓьу уткучьыткуԓьу колхозэн.
Игыр таӄыӄ, энъатыӄ рытчынво вагыргыт, ӄунри рытчынво аʼӄалтатгыргыт, эвматгыргыт, аʼтав-ым рэмкын унмыӄитпыԓьэтыркын ынкэгйит, иӄӄун нэмэ кылямгок варатэн таӄвагыргыт.
ВЪЭГЫРГЫН ЫТЛЫГИН ЫʼЛЁК ЭНАЛВАТКЭН 9 майык гымнин гэнъэтлинэт ӄымэк 9 элеӄитти ынкъам ынӄэн ыʼлёӄэт лыги тылгыркын.
Ынӄэнъылё гавэтгыԓьатленат килвэйык ӄорагынрэтыԓьык рээн ӄэлвыԓьык.
Гымнин ытлыгын гавэтгыԓьатлен тэнӄитпыӄык ӄэлвыԓьыԓьыт ынкъам ԓьусӄивык чакыгэт Тъэюӄӄы (гымнин ытчай).
ВЯТКАКЭН АʼАЧЕК КЭЛИНЫГЙИВЭТЫЛЬУ НИТӃИН 1954 гивик мургин нымнымэты пыкиргъи ныӄинӄин кэлиныгйивэтыԓьын торымгоклассыԓьэн Михаил Кузнецов нымнымгыпы Пакшай Уржумскыкэн районкэн Кмровскыкэн областэн, энмэн мариец.
Ытлён нэнарэръёвын нымыттваԓьа чейвэ, риӄэнэӄэтэ ымы, нэԓьугъэн вытку галяк оʼптытъар ыʼлёӄэттэ ыʼлниӄэԓьын орвыткынык.
-Анадыркэн кынмаӄӄы элек мыгпиврэӄыԓьын.
Рэӄъум?
РАЯГТАЛӃЫГЫРГЫН Тэлеӄкы мури нынымытваморэ оттырак ывинтэтэ рытыԓьык.
Наӄам кытыйгыванвык пэтле ныӄытвыӄинэт пэнъёлгыт ынкъам рэмкын колё нымкъэв нытапамъяӄӄэн.
ВЫКВОВЭЧВАТГЫРГЫТ ЫНКЪАМ ЛАПТА Нувычвыԓьэнмури, еп ӄээккэӄэю гэринӄигым мэлевӄэвысӄэту.
НЫЧАЧАӃЭН ХЛЕБ ЫНКЪАМ МАРАВРАТЫЛЬЭН ТАМЭНӃАТГЫРГЫТ Ынӄингивиткук ӄэргэрык морыкы ӄонпыӄ парохода нинэныпкирэтӄинэт кимитъыт.
Клуб нычьууӄин, эʼквыргъам рэмкын ӄонпы гэчевкы нывтваӄэн.
ЧАВЧЫВАТ ВАГЫРГЫТОМГО ГЭЛГЭ Коралыԓьанма чавчыва мури ӄонпы ныӄаанманморэ.
«МЛЯВ ВЭТЛИН» – ЙЫӃӃАЙЪЫМ!
Тэнмычьо «Мляв вэтлин» – ынӄатал йыӄӄайъым!
НОВОЕ ЧАПЛИНО ӃЭГЛЫНАГЭТ ТУРЫТВИГЪИ Калеткорак мурык гатвален грапчакэн коллектив, эʼмитлён гамгакрычмыма нытипъэйӄэӄин.
Ытлён аʼӄантыяатыӄ!
«ГЫМЫГРЭЭН СОЛДАТО ИТЫРКЫТ ТАӃЪААЧЕКЫТ» … Ытлён нъэли солдато Челгы-Армияк еп амгока Отечественныкэн Майӄымараквыргын.
«ЫНӃАТАЛ ФАШИСТЫЛЬЫТ КЫТРЭВАТЫРКЫТ ПЭНРЫТКОЛЬАТЫК, ЫТРИ-ЫМ МОРГЫНАН МЫТЫНМЫТКОЙВЫРКЫНАТ» … Ырытпэгляткота, эна-нымӄылява Совинформбюрон мараквыргын моогъэ таӄавэтываӄ мургинэт городыткогты ынкъам нымнымыткогты.
Ынӄэн вэты аʼӄантыяатыӄ!».
ЫТРИ ВЭТЧАТВАРКЫТ ЧЕЭКЭЙ– ЧЕЛГЫАРМИЯЛЬЫН ЫНКЪАМ ГЫННИГӃЫТТЫЛЬЫН Вукволына чимгъучыку гэтчылинэт маравмакэнат вагыргыт.
ЫНКЫ ТАНЛЬОӃ ЫʼЛГЫЛЬАТГЫРГЫН ВАРАТЫРГЭН ЧЕЛГЫ-АРМИЯГТЫ Ванлята маравынвык ваԓьа жудожника йичьэмиттумгэ Туккайына ӄирэӄ ынӄэнат рисункат йылнинэт ваӄыткалечетыԓьэты Ӄытрыкин куԓьтбазакэн Оннона.
ТОРВАГЫРГЫН ТОРВАНВЫК НЪЭЛЫК – Гымнинэт йытоткоԓьа: ытлыгэ Филипп Михайловичына, ытԓьата Фекла Осиевнана Павловырык гэнмэйӄэвлинэт 7 кмиӄыт: 3 эккэт ынкъам 4 ӄээккэт, – нивӄин Дарья Никитина.
ЛЫВЫНВО НОТАПЭНРЫТКОЛЬЫТ Нымнымык ӄача мыкуунъыԓьу гатвален: лиӄлиӄыт, рыттыт, вэривычьыт, лыгуунъыт.
ГАТВЫЛЕН КОЛХОЗ «ПУТЬ К КОММУНИЗМУ» Эркыпыԓьын йынрысӄын вээмчурмыкин ӄынвэр тылерэтэ итгъи, вээм ръилек гуйгун гимлыръутэ.
ГЭНКЭЛИТКУВЛИНЭТ ӃОРАГЫНРЭТЫЛЬЫТ Дарья Филипповна, титэ гитлин кэлиныйгулевыԓьу гуйгук, лымӄэ нылейвыӄин амноӄыԓьэпы, ӄэнри нитӄин гэкэӄэ лымэвыр маглята.
– Ӄонпыӄ гынрыру гэлгэ, титэ рывэлытковъёлӄыл эʼӄимыл.
Мэйӄэтыркыт ыргинэт ӄэръамытлыӄыргатрэ йылгыгмиӄыт-ытлювъёӄагтэ.
Отчой … – Вынэ ынӄэн урэкыԓьин.
– Ынӄэн ӄырымэн тымӄэсловарь-вэтгавйыръын, ынкы варкыт нымкыӄин тэнмычьыт яакэн вэтгавык, тэкэлиӄык, пычвэтгавык.
Ынӄэн майӄэнъататгыргын тасловарӄыԓьэн: ӄэлюӄ гыютԓьэт оʼравэтԓьат эвын ӄырым алвагты нывэтгавынат, тэкэмйилыгйит рэнинъэйвыткуӄыт.
Ынӄоры-ым намӄылён: – Леӄытаӄ уйӄэ атак*ъакыԓьэгыт?
Эквэтгъи энмэч вусӄынкиръук.
Люур ыʼттъыёча ԓьунин мэчыӄэргын.
Иквъэт: – Рымагтэты ынӄэ энлекэ.
Лыгэн ынкы ӄыпэлягынат.
Ӄэвъэнйыръын иквъи: – Ӄытлыгэ ралкогты.
Ӄэвъэнйыръын ӄэминэймэквъи.
Ӄэмиплыткунэӄу атчьатгъат.
Рэмкыԓьын чит кэттываркын.
Ӄутгъи.
Нэмэ эквэтгъи.
Ынкэӄит ытлён чимгъуй: «Аʼмын вай ӄытлыги иʼгрэмкык гэткивигым».
Ыныкреэн нынымытваӄэнат ынпэвыԓьыт ынпыначгын ынкъам ынпыӄэв – ытԓьаӄай, ӄэвъэн ынкъам ӄиръэ нэнэнэт.
Ӄол итъи таӄымыԓьэты ӄэлвыл пэӄэтатгъэ ръэтыԓьэ.
Йыӄэйыӄ ӄутыԓьын ваамгыпы ынкъам чымчагытгэпы четлыпэрагъэ.
«Аны лыгэчамъам тырэԓьуӄынэт ылвэлют.
Люур рочыӄкы ԓьунинэт ярат.
Ытръэч тэӄуйӄэ анпыянвыка, эӄинӄэйкэ.
Леӄытъа уйӄэ эӄэвкыԓьигыт, экымиӄыкыԓьигыт?
– Рэӄу-ым?
Ынӄин-ым ӄонпыӄӄэныԓьэгым, тыгтэӄпэраркын.
Эӄылпэ мырэԓьуӄынэт ылвэлют».
Кэннорымагтыгъэ, ынкы рэԓьуӄын ылвэлюн ӄэлвыл.
Ынпыначгын лыляпытковэпы уйӄэ нъэли.
Ӄэйвэ ӄлявыля эннорымагты ԓьунин ылвэлюӄэлвыл.
Киткинуӄэй пылмэрэвыԓьын эмынпэвык… Ынӄэн гэԓьулин еп амлявымгока ытлён.
Игыр-ым гэԓьутэ кытъымэтыԓьын оʼравэтԓьан айгыпы.
АЙВАНАЛЬЫН-ЫМ – ЯГТАЛЫТВАРКЫН!
Ымы ытлювъёӄагтэ кэвыркыт ӄэлвыԓьык вак.
18 элеӄитыԓьу ытлён нэнӄивыгъэн гыёлятынвы Анадырэты.
ЫРГЫНАН ӃЫРЫМ ЫʼНЫНТЫЯАТЫНАТ ЫʼТТЪЫЮТЛЬЭТ – Титэ мэйӄэтгъэт кмиӄыт, ӄэлвыԓьык тынъэлык, ыʼвэӄучик ӄача, - нивӄин Кикик.
Ынпычьыт йылгыгмиӄыт кэлиткуркыт, ӄэнъянвыт кынъёрагты ӄытыркыт.
Эʼквыргъам мэйӄэтыркыт йылгыгмиӄыт – яатԓьат Пэлягыргынэн.
ТИТЭ ГЭТЭӃЫНЫГЙИВЭТЛИН ИЛИР Ынанъыттъыёл ынӄэн илирыгйит гэнанымӄылявленат еп 1644 гивик русиԓьин казакыт.
«ЙОНИ – ГЫМНИН УʼРЭТНУТЭНУТ» –Гымнин ӄэвмиргэ Тантэтына нымкыче нинивӄин: «Гыыт гъурэтигыт Йонэпоӄыткынык».
Ӄэвмиргын ӄонпыӄ ынӄот нымгоӄэн лымӄылык: «Энмэн, Валвыйӄын…».
«КОРГАКВЫРГЫТ ТЭМИНӃЫЛЬЫТ ӃИНЫЛЬЫТ» – 2014 гивик ратвагъа 10-ӄав литературныкэн гыёлчетгыргын нынныԓьын Рытгэвын.
«ГЭЧЕВКЫ ВАЛЬЫТ СТИХЫТ ТАТЬЯНА АЧИРГИНАН» – Микынти россиякэн ынкъам чукоткакэн поэтгыпы гичиву лыӄыркынэт калевэтгавык?
Вакъотваркыт ээкӄач Ӄээккэӄэгти, Кэлпэраркыт вусӄымчыку Лылеӄэгти.
Нытимлюӄӄин ээкӄач Тэӄилгыкырвирԓьэӄэй, Ыргынан ыʼлгу лынъёӄай, Ныппылюӄин эпэӄэй… ЭНАРЫЛГАТГЫРГЫН Ынкъам эʼми мынгыӄагтэ?
Яачыӄкэн мынгытгэвэӄэт нымытваԓьыт Вэлӄылык рыпэт гынунмил тъэттывигъэт.
ГЫТАМО ЛЫНЪЁЛӃЫЛТЭ ӃАРГЫНЭНАГАЙМЫЧЬЫТ Борис ЫʼТТЪЫГЫРГЫН – Ассоциация Рыркайпиякэн: –Ӄитпыԓьэ ассоциациен эӄъэлю нэлгыркын гытамычьатгыргын ӄаргынэнак.
ӃАТВЫТКОВАНЫ, НЫМЫТВАРАТ ЫНКЪАМ ГЫЮЛМИГЧИТЛЬЭТ Григорий РАӃЫЛЫМ – Ассоциация Оʼмваанкэн: –Эмтэйкык ӄатвыткованы ӄоратакэчгын мурык ӄонпыӄ ванӄӄогъэ, мытынэквэтэвыркын ӄоленымнымыткогты округкэн, вэлыткорагты ынкъам калеткорагты, кынъёрагты Эквыкынноткэн.
Ятъёлын яраӈы гатвален тинтинин.
Милютин-ым итӄилгын.
вусӄымчыку ваԓьын.
Элервугъи ятъёлын яраӄы тылгыгъи эрыкут-ым
Ятъёл таароӈыӈогъэ мэлетагты:
- Ивкэ гынык ярачермэты вэлер мыԓьӄытгъэт, Милютэӄэй.
Милютэтэ татлыгнэн: 
-Вынэ ӄырым; гнан-ым гымнин яраӄы
Вэты ятъёл араӄатыӈогъэ:
- Инкун вэлер ярачермэты нъывэтгыԓьавнэн.
Эргатык нэмэ ятъёл араӄатыӈогъэ иӈӄун
Гыт-ымӈан нытэнӈыткуйгыт гымык ярагты.
Ятъёла нинэтэнринӈыӈӄин чама нъараӄатӄэн
Ятъел ӄынвэр мэлеталгын вэтгыԓьатгъэ, иӈӄун ытлен тыллыкагыргэты нъылӄытгъэн.
Ӈраӄ ылёӈэт галак ятъёл пчаӈэты эвыӈӈогъэ: 
- Милютэӄэй, ивкэ кинэнрэсӄивэтыркын ралковты.
Нъараӄатръоӄэн ятъёл иӈӄун милютэтэ
Нъынатвынэн ятъел.
Ӄынвэръым милютэтэ ратвынэн
ытлен.
Лымӈэ ӄол ылёӈэт галак луур вай ятъёл арыӈаӈӈонэн чинит ярайпы мэлеталгын.
- Алва ӄынногэ ягнамчайгыт!
Ынӈин-ым риӄукэтэ рнэнин мэлеталгын.
Вакъотваӈӈогъэ наргын мэлеталгын ынкъам
тэргатыӈӈгъэ.
Мэрэгтываӈӈогъэ чинит егэ.
Луур вай мэӈӄо ыттъыт ръэлагалягъат:
- Тяф-тяф!
- Ӄэлюӄ-ым ятъела гинэннэлин гымык ярайпы.
Ярагты кытгъэт:
-Тяф-тяф-тяф!Тавтаватръоат ыттъыт.
Ӄынтогэ мэлёт ярайпы ӄрымэн гынин яраӈы!
- Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллаӈыт!
Чинит егэ
нымэрэгтываӄэн.
Луур вай мэӈӄо галяӈӈогъэ ины
ынкъам пынлёнэн мэлёталгын:
- йам гыт нытэргатэгыт?
- Ӄэлюӄ-ым гым ятъела чинит ярайпы гинэннэлин.
Ынанъаёк гымнан трэннэӈынытлён.
Ины ярагты ӄытгъи милютин, ынкъам ӄъолаӈӈогъэ:
- Уыыы… уыыы… Ятъелегыт, ӄынтогэ ярайпы милютин!
Ятъет пэнъёлгыткынгыпы эвыӈӈогъэ:
Траналгытъайытчайвыгыт.
Ытръэч нэлгытьулти гынин гамгараеквэ рэриллеӈыт!
Айылга ины гынтэквъи.
Мэлеталгын нэмэ тэргыӈӈогъэ.
Луур ԓьунин милютэтэ кэйӈын тылеԓьын:
- Милютэӄэй, йам нытэргатэгыт?
Игыр мыкычьыт энмэч энанымӈыԓявыӈӈогъат эмыръавагыргык, ваԓьыт кэтэм мурыгԓыку, ынӄэн моргынан ԓыги мытытчын оʼравэтԓьайпы, микырык ынанторымгойпы чинитԓыԓетэ гэԓьуԓин тывъё ынкъам микынти гатваԓенат ыʼттъыёԓ тъэвэты ивыԓьу Таӈпыӈыԓык.
Ымы гым тывэтгычемгъок кэԓинӈивэтык гыныкы, вэймэну ԓынъёйгыт Феофилегыт, пыӈыԓтэԓык, янор ымыԓьо рычичьэтыпԓыткук.
Ынӄэн ратвагъа пытӄыэнанъомраво гынин гыёԓятгыргэты, раӄэты энмэч гэныгйивэтигыт.
Ирод энма тиркэрму Иудеянотак, ынкэӈит ынкы ганымытваԓен таароӈрагэԓевыԓьын, микын нынны Захария.
Ытԓён гитԓин Авийын энанрымэйпы.
Ӈэвъэн ынин, микын нынны Елисавета, гитԓин чинйыръу Ааронын.
Ытри ӈирэргэри ԓыгипыԓьу оʼравэтԓьано гитԓинэт Аӈаӈэты (Энантомгавыԓьэты) ынкъам ӄунчимгъутэ ныркыԓеӄинэт ымыԓьо тъэвэквыргыт Этынвэн.
Ытръэч-ым экмиӈыкыԓьинэт: Елисавета экымиӈэткыԓьу гитԓин, ӈаӄам ытри энмэч гэԓгинпэвԓинэт.
Ӄоԓ итык Авийын энанрымэн таароӈгэԓевымгогъэ, ынкы Захария тэԓеӈкинэмиԓ гиԓивыԓьыԓӄыԓ: рэсӄивыԓьыԓӄыԓ таароӈрачыкогты ынкъам ынан рынԓявъёԓӄыԓтэ таӈыткэванавыт энанэнтыткованвык.
Ытԓён рэсӄиквъи Этынвэн таароӈрачыкогты.
Ымыԓьо-ым рэмкын, ытԓён ванавнынԓявма, гатвэтчатваԓен ӈаргыноӈӄач ынкъам гаченъёргаввэтгавԓен Аӈаӈэты.
Ынкъам ԓюур вытрэтгъи Эӈэӈин пынԓынԓяԓьын (ангел) – ытԓён гатвэтчаԓен мраӈӄач энанэнтыткованвык, миӈкы гэнынԓевԓинэт таӈыткэванавыт.
Ԓьук ытԓён Захария гакапчачавԓен ынкъам гэԓиӈиԓюԓин.
Ытръэч-ым ангеля ивнин ытԓён: «Ынӈэ эʼӄэԓиӈэткэ, Захария, ӄун гынин ченъёргаввэтгав гаваԓёмԓен.
Гынин ӈэвъэн Елисавета раккантогъа ынкъам рэтэнынныӈын ытԓён Иоанныно.
Ытԓён ритгъэ гыныкы кыткоргаквырго, ынкъам мыкычьыт ракоргавыркыт ынин оʼратгыргэты.
Миӈкыри ӄун ытԓён ратвагъа эргычьатыԓьо Этынвэты, ӄырым нъэӄимԓюркын ынкъам Эӈэӈин Выйитэ рэйыръэтгъэ еп уʼрэткэ.
Нымкыӄинэт израилыԓьыт (еврейыԓьыт) Иоаннына рэнпэԓӄынтэвнинэт Этынвэты, ыргин Аӈаӈэты.
Ытԓён раянотгъа Этынвык, тъивчимгъутэ энагԓятыԓьын Илияна, рыԓенво ԓинԓиӈыт ытԓыгыргин оʼракымэӈэты, аваԓёмкыԓьэты Эӈэӈин танчемгъогыргык, ынкъам рантэнмавнэн рэмкын ятынвэты Этын».
Захарияна пынԓёнэн ангел: «Миӈкыри-ым гымнан ынӄэн ԓыги тырэтчыӈын?
Энмэч гым ынпыначгэгым ынкъам гымнин ӈэвъэн нэмыӄэй эӈинкыԓьин».
Ангеля татԓыгнэн ытԓён: «Гым – Гавриилегым.
Трэтыркын Эӈэӈин тъэвчемгъогыргын.
Ынан инэнӈивыгъи гым тывынво гыныкы ӈотӄэн таӈпыӈыԓ.
Гымнан гыныкы тывъё ӄырым игытӄэй нытван, вытку ӈотӄо.
Ытръэч-ым чеӈэт гынан ԓымаԓё ԓюӈыԓгэ гымнинэт вэтгавыт, гыт эйиԓыкэ рэнъэԓгъэ ымыԓьо ынӄэн нъаԓтагнэты».
Ынкэӈит-ым рэмкэ нъатчаӄэн Захария ынкъам ниничгытэтӄинэт, иаʼм ытԓён кимыԓтэтыркын таароӈрачыко.
Захария ӈытогъэ, ытръэч-ым вэтгавык ныԓвавӄэн.
Ымыԓьо чичеквъэт, этааны таароӈрачыко ынан ԓьунин инэнԓьуӈэт.
Ытԓён ныныгйивэтӄин ырыкы мынга, пэнинэмиԓ вама эйиԓыкыԓьу.
Гаԓягъат ынин гэԓеватъыԓёт ынкъам ытԓён рагтыгъэ.
Пэтԓе ынин ӈэвъэн Елисавета нанӄатгъэ ынкъам тэӈэвытрыкэ гатваԓен мытԓыӈэн йъиԓгыт.
«Ынӄэн ынӈин инэнтыгъи Этынва, тэгъеӈыԓьэ йытык гымыкайпы аʼӄапэран, таӈпэранво оʼравэтԓьагты», – гивԓин ытԓён.
Ӈэръамытԓыӈӄав йъиԓгын нанӄыԓьытвама Елисавета, Эӈэӈэ тыӈивынин ангел Гавриил Назаретэты – майӈынымэты Галилеянотакэн, ӈавъаныԓӄыԓеты Иосифын, мэӈин гатваԓен чинйыръу тиркэрмин Давидын.
Нынны-ым ӈэвысӄэтин – Мария.
Етык ыныкагты ангеля ивнин: «Вай-ым тыетык.
Эӈэӈэ рыкычьымавъёйгыт, онтымэты ӄытваркын!
Гынык рээн Этын!» Ынан капчачо рытчынинэт ынинэт вэтгавыт ынкъам нычимгъуӄин, рэӄу ынан тывнэн ынӈин ваԓьын тинэнӄитпыӈ.
Ангеля ивнин ытԓён: «Ынӈэ эʼӄэԓиӈэткэ, Мария!
Гынык нъэԓгъи армагыргын, Эӈэӈэ йыԓьё гыргочайпы.
Гыт рананӄатгъа, раккантогъа ынкъам рэтэнынныӈын Ытԓён Иисусыну.
Ытԓён рэнъэԓгъэ ынанэргычьо, нэръэйӈэвыркын Эккэну Ынангыргочаԓьэн; Этынва Эӈэӈэ рэйыԓнин Ыныкы вакъосӄыёԓгын тиркэрмин Давидын, Ынин ыʼттъыютԓьин.
Ынан таӈӄонпыӈ рэнԓеркынинэт Иаковын яатԓьат, ынкъам Ынин Энанԓявагыргын ӄырым нытэԓпыгъэн».
Марияна пынԓёнэн ангел: «Миӈкыри-ым ынӄэн ратвагъа?
Гым еп эӄԓикэткыԓьигым».
Ангел татԓыӈыткогъэ: «Эӈэӈин Выйитэ нарайъогыт ынкъам Эӈэӈин армагырга нэрэнчымкэтгыт, ынӄэната Нэнэны, гынан йытоё, вэймэну нэрэԓгыӈын – Ытԓён нэръэйӈэвыркын Эккэну Эӈэӈин.
Ӄыкэтъогын Елисавета, гынин чычеткинэӈэв, экымиӈэткиӈэву ԓынъё: ытԓён ынпэвыԓьын нанӄатгъэ ынкъам энмэч ыннанмытԓыӈӄав йъиԓгык варкын.
Аӈаӈэты таӈымыԓьо гаймаӈэн ваԓьын».
Ынкэӈит Мария иквъи: «Гым – Этынвэн пурэԓӈэвигым.
Мачынан ымыԓьо гыныквэтгавыгъет нытвагъан».
Ынкъам ангеля пэԓянэн ытԓён.
Чигтъэр ыʼԓёӈэттэ гаԓяк Мария гагчакватгъэ майӈынымэты, ваԓьэты Иудеякэн ӈайванвык.
Ытԓён етгъи Захариян ярагты ынкъам иквъи: «Аʼмын тыетык, Елисавета».
Елисаветана ваԓёмнэн Мариян ӄуԓиӄуԓ, нэнэны ԓюур вай камаграръогъэ нанӄычыко, ынкъам Елисавета Эӈэӈин Выйитэ йыръэтгъи.
Ытԓён нэргъав ӄуԓиԓьэтгъи: «Гыт – Эӈэӈэ таӈаӈэнмыёйгыт ӈэвъэнйыръыԓыку!
Этынва ымы тэӈэӈинмынин гынин уʼрэтыԓьыԓӄыԓ Нэнэны!
Ытԓён вай микынэ ейвэчу инэԓгыгъи, гымыкы етгъи ытԓя гымнин Этынвэн?
Эчги гымнан тываԓёмын гынин ӄуԓиӄуԓ, нэнэны амкоргава гымыгчыку камаграръогъэ.
Кычьымыԓьигыт, ӄэԓёӄ ԓымаԓё ԓыӈын, тывъё Этынва вэты ратвагъа!» Ынкъам Мария иквъи: «Гымнин ӄэԓеԓвынэ рэргавыркынэн Этын, гымнин выйирит кыткоргавыркын Аӈаӈэты, Энанъягтаԓявыԓьэты гымыкы, ӄэԓёӄъым Ынан тэӈу инэтчыгъи, ԓыгэн аʼтав ваԓьэгым; игыр-ым ымтыӈарата кычьымӈаво наратвыркынэгым, ӄэԓёӄъым Эрмэԓьэ тэйкынин тэӈиничгытэт – нэргыӄэн Ынин нынны!
Ынин йыркыԓеӈгыргын вытрэтыркын ымтыӈаратэты, микынти таароӈыркыт Ыныкы.
Ынан рыԓенинэт ԓыгэмайӈытайкыгыргыт: рывынинэт тэгыттэмӈыԓьыт ырынпъоравэтԓьат, рыраӄыԓӄыԓявнэнат эрмэт энанԓяванвэпы, очыԓьыт-ым эргыпыԓьо рытчынинэт, гытъатыԓьэты йыԓнинэт таӈгыргыт, гаймычьыԓьыт-ым рытриԓнинэт эмӄуԓгэ.
Етгъи вэнратынво Ынин выёԓьэты – Израилеты, кэтъокво таӈӄонпыӈкэн йыркыԓеӈгыргэн, энатватъё мургин ыʼттъыётԓьагты, Авраамына ынкъам ынин яатԓьагты».
Мария гарамкыԓьытваԓен Елисаветан ярак ӄымэк ӈыръо йъиԓгыт ынкъам ынӄоры рагтыгъэ.
Ынӄэӈит кымэӈатыӈӈогъэ Елисавета, ыӈӄъом аккантогъэ.
Энараԓьа ынкъам чычеткинэтэ наваԓёмын, ръайыркыԓеӈгыргын Этынва рыԓенин ыныкагты.
Ытри гакоргавԓенат ынык рээн.
Амӈыроотӄавкэн ыʼԓёк ытри етгъэт тайкынво гыевӄаквыргын еврейыԓьэн .
Чит-ым нэрэтэнынныӈгъэн ытԓён ытԓыгымиԓ Захарияно, ытръэч-ым ытԓя кавтычгогъэ: «Этԓы, ытԓён нэръэйӈэвыркын Иоанныно».
«Аны аԓымы гынин тыӈэрэтык уйӈэ ымы мэӈин ынӈин нынныԓьын», – нивын ыргынан.
Ынӄъом намӈыԓёӈӈогъан гыйивӄэвэ нэнэнин ытԓыгын, миӈкыри ынӄэнына рэтэнынныӈыркынин.
Захарияна йынаннэн вычготтыӄай ынкъам кэԓинин: «Ынин нынны – Иоанн».
Ымыԓьо иничгытэтгъэт.
Ынкы ԓыгэн эвыр йиԓынӈэгъи, ытԓён вэтгавыӈӈогъэ ынкъам анъяӈӈонэн Эӈэӈ.
Ымэнараԓьыт эʼӄэԓиӈэтръугъэт.
Ынӄъом ӈотэнпыӈыԓ нъэԓгъи ым-Иудеякэн ӈэйнутэк.
Микынэ ынӄэн наваԓёмын, ымыԓьо чимгъугъэт ынкъам эвыӈӈогъат: «Ытԓён вай микыну рэнъэԓгъэ ынӄэн нэнэны?» Ынкъам ӄэгԓынангэт, ынык рээн гатваԓен Этынвэн армагыргын.
Захария, Иоаннын ытԓыгын, Эӈэӈин Выйитэ йыръэтгъи ынкъам мэтъатвыткоӈӈогъэ: «Мынынэргавын Этын, Израиԓькэн Эӈэӈ!
Ытԓён етгъи морыкагты винрэтык, курык рытавэмэнӈытораквыргын Чиниткин варатэты; Ынан тыӈивынин морыкы Эргыэнаԓватыԓьын Инэнъегтэԓевыԓьын ярайпы Давидын, Ынин выёԓьэн, – миӈкыри гэнатватԓен морыкы Ынин тэԓеӈкин аӈаӈмэтъатвыткоԓьэпы.
Ынан мури нэрэнъегтэԓевмык морыкъаӄаԓьэпы ынкъам ымыԓьоргэпы, микырык ԓыгъэӄу нэԓгыркынимык.
Ытԓён гэнатватԓен йыркыԓиӈыԓьу вак морыкъыттыётԓьарыкы ынкъам ԓыги ԓыӈык вэтгычьатвыԓгын.
Ытԓён гъомрэнатватԓен Авраамына, q4 морыкъыттъыётԓьагты, энмэн нэрэнъегтэԓмык аʼӄаԓьэпы.
Ӄырым мэкына мынъэӄэԓиӈэнмык ынкъам выёԓьо мытратваркын Ыныкы, иӈӄун вак ԓыгипыԓьу, аʼӄатвакыԓьо Ыныкэгйит.
Гыт-ым, гымнин нэнэнэйгыт, рэныннынӈэгъэ мэтъатвыткоԓьо Ынангыргочаԓьэн, ӄэԓёӄъым рэԓеркын ыʼттъыёԓ Этынвык, иӈӄун Ыныкы татыԓянвыӈык ынкъам ивык Ынин варатэты, Эӈэӈэ мэчынкы рэнаачыторавнэнат q4 эʼӄэԓтэтти варатэн ынкъам рэнъегтэԓевнинэт оʼравэтԓьат.
Мургин Эӈэӈ ыʼԓгыԓьэтыԓьын, йыркыԓиӈыԓьын рэетгъэ морыкы эʼэʼйпы, ӄынур ининиԓьын тиркытир, иӈӄун рыӄэргавык ваԓьыт q4 ӄынур въэгыргывосӄымчыко ынкъам рыгйивэтык морыкы ръэт, q4 рыԓеԓьын онтымгыргэты».
Иоанн-ым нымэйӈэтӄин ынкъам ныӄаԓяԓвыоʼмравӄэн.
Ытԓён ганымытваԓен чыгэйнутэк ынкатагнэты, титэ ваԓьыԓӄыԓ кэԓивытгыр еткин Израиԓькэн варатэты.
Ынӈэнъыԓёткок Римкин императора Августына гэтъивкэԓиԓин, инӄун таӈымыԓьо варат ыʼннынныкэԓин Римнутэкин империяк.
Тэӈвытку ынӈот нарыԓгыӈӈонат оʼравэтԓьат, титэ очочо Сирияк гитԓин Квириний.
Ынӄэната гамгаоʼравэтԓьан эквэтгъи ченэтнымнымэты рыԓгаткаԓенво.
Майӈынымгыпы Назарет Галилеянотакэн Иосиф нэмыӄэй ӄытгъи Иудеягты, майӈынымэты Вифлеем.
Ынӄэн мэйӈынымным Давидын.
Ӈэнри эквэтгъи Иосиф, кэԓёӄ-ым ытԓён Давидыргэпы ваԓьын.
Ытԓён рыԓгаткаԓесӄэквъэ гаӈавъаныԓӄыԓма Марияна рээн, мэӈин нанӄыԓьын.
Вифлеемык Мария кмэӈатыӈӈогъэ ыʼттъыёԓакката.
Рычымкэннин Ӈинӄэй, рытриԓнин раӈӄаматкынык ярагыннэкэн, миӈкыри ӄун ытри арамкыԓьырака гатваԓенат.
Мэччымче ергык гатваԓенат рыюԓьыт.
Ытри гакытэпгынрэтԓенат.
Ырыкы вытрэтгъи ангел, ынкъам эргычьатын Этынвэн тыӄэчгытратгырго нъэԓгъи ырык гыроԓмакы.
Кытэпгынрэтыԓьыт эʼӄэԓиӈэтръугъэт.
Ытръэч ангел иквъи: «Тэӈынӈэ айыԓгавка!
Торыкы тырэтын таӈпыӈыԓ.
Ԓыгэкоргын ратвагъа ымваратэты: Давидын мэйӈынымнымык уʼрэтгъи тургин Инэнъегтэԓевыԓьын, тургин Этын, Христос (Эӈэӈин Ԓьоё).
Миӈкыри рэԓкыԓӈыткы Ытԓён: ынан ӈан рэԓьуӈыткы Нэнэны, рычымкатъё ынкъам рытрэԓьё раӈӄаматкынык».
Ԓюур ангелык ӄача вытрэтръугъэт ӄутти нымкыӄинэт, ыргынан ныгтанъяӄэн Эӈэӈ: «Мачынан нэргавыркын Эӈэӈ иʼиʼк, нутэк-ым мачынан нытваркын онтымгыргын оʼравэтԓьарыкы, микынти ыʼԓгу ԓыӈыркынинэт Эӈэӈэ».
Титэ ангелтэ йъэеӄэты пэԓӄынтэтгъэт, кытэпгынрэтыԓьыт вэтгаквыԓгыгъат: «Китаӄун, мыныԓӄынмык Вифлеемэты ынкъам мынгитэн Этынвэн тывъё».
Гагчакватгъат Вифлеемэты, ынкы нэԓьунэт Мария, Иосиф ынкъам Нэнэнэӄэй, раӈӄаматкынык ваԓьын.
Ԓьунэӈу Нэнэны, кытэпгынрэтыԓьа ымытва нэнтын, рэӄын гивԓин ангел Ыныкэгйит.
Ымыԓьо паԓёмтэԓыԓьыт гиничгытэтԓинэт пыӈыԓеты кытэпгынрэтыԓьэн.
Марияна-ым ваԓёмъё ԓинчыку нинэгйипӄин.
Паԓӄынтаттыԓяма, кытэпгынрэтыԓьа нынэргавӄэн Эӈэӈ, иӈӄун ыргынан наваԓёмын ынкъам нэԓьун кэтэм тывъё.
Амӈырооткэн ыʼԓёӈэт гаԓяк тайкыёԓӄыԓ Ӈэнӄаеты гыевӄаквыргын еврейыԓьэн.
Ынкъам Ытԓён нэтэнынныӈын Иисусыну, ӄэԓёӄ еп ананӄатка ытԓя, ынӈиннынныԓьу гэԓгыԓин ангеля.
Нъэԓгъэт ыʼԓёт гытамавысӄэвкэн Мариян ынкъам Иосифын, ӄэԓёӄ ынӈин гэныгйивэтԓин Моисейын Законык.
Иосифына ынкъам Марияна нэрэтгъэн Иисус Иерусалимэты, иӈӄун Этынвэты рытэнмавык .
Ӄэԓёӄъым Этынвэн Законык гатвыԓен: «Гэмгэӈинӄэй ыʼттъыёԓкэн Этынвэты рытэнмавъёԓӄыԓ».
Ымыӈ Этынвэн Законыгъет инэнинтыткуԓьыԓӄыԓти ӈирэӄ нутэпчиӄэтэ ԓымэвыр ӈирэӄ голубӄая Аӈаӈэты.
Ынкэӈит Иерусалимык гатваԓен оʼравэтԓьан, нынныԓьын Симеон.
Ытԓён гатваԓен ԓыгипыԓьу ынкъам таароӈыԓьо Аӈаӈэты, нэнъатчаӄэн рыягтаԓяквыргын Израилен.
Ынкъам Эӈэӈин Выйитэ нинэвинрэтӄин.
Ынан ивнин Симеон, ытԓён энмэн ӄырым нывъин, вытку виин эԓьукэ рэнтыгнин Этынвэн Христос (Ԓьоё).
Эӈэӈин Выйитэ ӄытыйгут рыннин Симеон таароӈрагты.
Титэ ытԓыгырык нэрэтын Нэнэны Иисус, иӈӄун рыкуврэтэвык Ыныкы, ръэнут гэкэԓиԓин Моисейын Законык, Симеонына пиринин Ытԓён ынкъам тэӈэӈинмынин Эӈэӈ: «Эӈэӈигыт, ӄинэтриԓги Гынин пурэԓигым, иӈӄун таӈонтымэты мывъик, миӈкыри Гыт гивигыт: игыт тыԓьун Инэнъегтэԓевыԓьын, рытэнмавъё Гынан ымваратэты: Ынан ранӄэргавнэнат гыёԓгырга ымы аԓваԓьыянвыт вараттэ, ынкъам Гынин варат Израиԓь ранэргавнэн».
Иосиф ынкъам Мария гиничгытэтԓинэт, титэ наваԓёмын, миӈкыри Симеонына вэтгаво ԓыгнин ыргин Экык.
Ынӄоры Симеонына тывнэнат ырыкы Эӈэӈин тэӈэӈинмыт ынкъам ивнин Мария, ытԓя Нэнэнин: «Вай арычгытваркын Ытԓён, Микынэ курэ мыкыԓьыт Израилык уйӈэ рэнъэԓӈыт ынкъам мыкыԓьыт рэԓӄунӈыт, ынкъам ымы гынин ӄэԓеԓвын рэнпыткэвнин ръысӄа.
Ытԓён рэнъэԓгъэ Эӈэӈин гыйивӄэву, мэкына рирвывиченӈыт мыкыԓьыт, ынкъам ынӄэната оʼраӈ рэнъэԓӈыт ыргин ԓинчыку вэнвакы ваԓьыт тагъяӈгыргыт».
Ӈутку гатваԓен ымы мэтъатвыткоԓьыӈав Анна, Фануилын ӈээкык, ваԓьын Асирын ченйыръэпы.
Ытԓён гатваԓен коԓё ынпыԓьу.
Анна ганымытваԓен ӈэръамытԓыӈэн гивиӈитти гъывэӄучитэ, чымӄык-ым вагыргын – ӄԓиквъиԓьу.
Игыр ынин ӈыраӄӄԓеккэн ӈыръа парол гивиӈитти.
Ынан таӈванэван титэ ныпэԓянэн таароӈран, ытръэч ынкы гатваԓен таӈамӄынъычо, кытпэԓгъарэтвама ынкъам ченъёргаввэтгавма.
Ынкэмиԓ эймэвык ырыкагты, ынан рывэԓынкыӄунэвнин Эӈэӈ ынкъам нэнатвыӄэн Нэнэны ымыԓьорыкы, микырык нъатчаӄэн, титэ Эӈэӈэ рэнтэвиминӈытурэвнин Иерусалим.
Рыкуврэтэвыпԓыткук ымыԓьо, ръэнут ваԓьыԓӄыԓ тъивынӈиву Этынвэн Законыгъет, Иосиф ынкъам Мария пэԓӄынтэтгъэт Галилеягты, ченэтмайӈынымэты Назарет.
Нэнэны нымэйӈэтӄин ынкъам наройвавӄэн, кувчемгъоԓьо нынъэԓӄин.
Ынык гатваԓенат вэнратгыргын ынкъам рыӄэтпаквыргын Эӈэӈин.
Эмӄынгивик, Пасхакэн крычмыыʼԓёк, Иисусын ытԓыгыт ныԓӄытӄинэт Иерусалимэты.
Титэ Ынык гэнъэтԓинэт мынгыткэн ӈиръэ пароԓ гивиӈитти, ӄынур-ым ӄонпыӈ ӄытгъэт крычмынво.
Крычмыпԓыткугъэт.
Титэ нырагтыпаԓӄынтатӄэнат, Иисус пэԓятгъэ Иерусалимык.
Ытԓыгырык гэмо гэԓгыԓин, мытив Ытԓён тыԓеркын ӄутырык рээн.
Ынӈин гэԓеԓинэт таӈымъыԓёӈэт, ынӄо-ым наԓӄырэрыӈӈогъан Ытԓён чычетԓыку ынкъам ԓыги ԓынъё оʼравэтԓьаԓыко, титэ-ым ԓюнԓьутэ нэнтыгъэн Ытԓён, пэԓӄынтэтгъэт Иерусалимэты ӄыритйивэ Ытԓён.
Ытръэч ӈыръо ыʼԓеӈэттэ гаԓяк ыргынан нэԓьугъэн Ӈинӄэй таароӈрак.
Ытԓён нывакъотваӄэн инэныгъюԓевэтыԓьык рээн, ныпаԓёмтэԓӄэн, ынӄо нымӈыԓёӄэн.
Ымыԓьо, микынэ Ытԓён ныпаԓёмтэԓӄэн, ниничгытӄинэт чечаквыргэты ынкъам татԓыӈыткогты.
Ытԓыгыт гиничгытԓинэт ԓьук Ытԓён ӈэнку.
«Эккэӄэй, ытԓён вай иаʼм Гыт ынӈин морыкы итгъи?
– пынԓёнэн Ытԓён ытԓьата.
– Гынин ытԓыгын ынкъам гым гэԓгипэгчиӈэнмури ынкъам ныԓӄырирыткумури Гыныкы».
«Рэӄу гэнарэрторэ?
– пынԓёгъэ Ытԓён.
– Эви торгынан гэмо, Гымнин Ытԓыгин ярак ваԓьыԓӄыԓегым?» Ытри ԓюнчичевыԓьыт, рэӄын Ытԓён ивыркын.
Ытԓён пэԓӄынтэтгъи ырык рээн Назаретэты ынкъам ԓымаԓыԓьо ырыкы нытваӄэн.
Ытԓьата нинэгйипӄин ԓинчыку ымыԓьо ԓьоё, Ынин очыткот.
Иисус нымэйӈэтӄин ынкъам кувчемгъоӈ нынъэԓӄин.
Ытԓён ыʼԓгу гэԓгыԓин ымы оʼравэтԓьата, ымы Эӈэӈэ.
Кыԓгынӄавкэн гивиӈитык энантыԓявма императора Тиверийына, титэ Понтий Пилат гатваԓен очочо Иудеяк, Ирод гатваԓен эвынэрму Галилеяк, ынин-ым йичьэмиттумгын Филипп гатваԓен эвынэрму Итуреяк ынкъам Трахонитида-ванвык, Лисаний-ым гатваԓен эвынэрму Авилинеяк, ыʼттъыёԓтаароӈрагэԓевыԓьыт Анна ынкъам Каиафа вама, Эӈэӈэ чыгэйнутэк рывыёԓьавнэн Иоанн, экык Захариян.
Ынкъам Иоаннына кавраӈӈонэнат нутэт, ваԓьыт Иорданкэн гычурмыйиквик.
Ытԓён тъэвэты нивӄин, иӈӄун ыʼмпаӈвагыргын аԓваӈ рытчыёԓӄыԓ, ынӄоры Эӈэӈэ ранэнаачыторавнэнат эʼӄэԓтэтти, ынкъам вэты турытвиԓьыԓӄыԓти мимԓе.
Кэԓик мэтъатвыткоԓьэн Исайян ынӈин гэкэԓиԓин: «Ӄоԓентоԓьын чыгэйнутэк: „Ӄынтэнмаквыткы ръэт Этынвэты, ӄынвэтгатгыткы Ынинэт кытвэнвыт: гамгатроочгын мачынан ныйыръэтын, гэмгэӈэй ынкъам иʼннун мачынан нычивтэтын, пъоԓтакы ваԓьыт ръэттэ мачынан нывэтгатынат, апэтгыкыԓьэнат мачынан нынъэԓынэт таӈрыратыԓьо, – ынкэӈит ымыԓьо нымытваԓьырык нэрэԓьуӈын Эӈэӈин рыягтаԓяквыргын“».
Иоанн нывэтгавӄэн оʼравэтԓьагты, микынти ныетӄинэт ыныкы торытвэнво мимԓе: «Мэркычгыргыторэ!
Микынэ ԓыги рытчынин торыкы чимгъун, энмэн рэгынтэвыркынитык ваԓьыԓӄыԓепы анӈэнгыпы?
Эмтэӈычьэ ӄынкаԓыроквыткы, тургин ыʼмпаӈвагыргын ӄэйвэ аԓваӈ рытчыткы.
Ытръэч-ым ынӈэ ивкэ эмӄэԓеԓвынэ: „Мургин ыʼттъыютԓьэн – Авраам!“ Тивыркынитык тури, Эӈэӈэ гаймаӈэн рэтэйкынинэт ӈотэнвыква яатԓьат Авраамына.
Аʼԓыгаттэ энмэч варкын уттыкинмык ӄача: уттуут, этэнтыӈэйыръэткыԓьин, ныпрыӄин ынкъам нынинтыӄин йынйынэты».
«Ытԓён вай мури мынръэмык?» – нымӈыԓёӄэн ытԓён рэмкэ.
Иоанн нытатԓыӈыткоӄэн: «Ынӄэнына, микын варкыт ӈиръэ мычыквыт, мачынан ӄоԓ ныйыԓнин ӈъоԓьэты.
Ынкъам ынӄэн, микын варкын рооԓӄыԓ, мачынан нитгъэн ымы ынӈин».
Етгъэт торытвэнво мимԓе ымы инэгтэтнумэкэвыԓьыт.
«Инэныгъюԓевэтыԓьигыт, – нымӈыԓёӄэнат ытри, – мури мынръэмык?» «Ынӈэ айынатка мыкыӈ тъэр ваԓьыԓӄыԓык», – татԓыӈыткогъэ ытԓён.
Маравъаԓявыԓьа нэмыӄэй намӈыԓёгъан ытԓён: «Мури-ым мынръэмык?» Иоанн татԓыӈыткогъэ: «Ынӈэ аманэванԓяԓьатка, ыʼръэ авнэнаачыка ынкъам ӄыкачьарытваркынэтык ченэтмэгчермынгыква».
Варата гытгытэ нъатчаӄэн Христос, ынкъам ымыԓьо нычимгъуӄинэт эмӄэԓеԓвынэ, Иоанн вэчьым вай Христос.
Ытръэч-ым Иоанн иквъи ымыԓьорыкы: «Гымнан тури тынтурытвивыркынитык мимԓе.
Ытръэч-ым тыԓеркын Ынӄэн, Мэӈин ԓыгармаӈ ваԓьын гымык.
Гым атымӈэтвакыԓьэгым ымы рыкыԓвэттурэвык кыеԓпынитти Ынык сандалияпԓякык.
Ынан нэрэнтурытвивӈытык тури Эӈэнин Выйитэ ынкъам йынйына.
Выԓпы, рэӄэ Ынан нинэчеритвыӄин кавкавтыӈачьыԓӄыԓ кыкватвъайгыпы, энмэч Ыныкмынгык; кавкавтыӈачьыԓӄыԓ Ынан рэнумэкэвӈынин энаномакавванвык, кыкватвъай-ым рэнԓывэнӈынин авайӈыкэйынйынык».
Иоаннына нинэныгъюԓевӄинэт оʼравэтԓьат, таӈпыӈыԓтэԓма.
Титэ-ым ынан тывыӈӈонэн ԓыгивыну ԓынъё этгыргын эвынэрмин Иродын, вэнвыматаԓьын ынык йичьэмиттумгин ӈэвъэнык Иродиада, ынкъам ымыԓьо ӄутти ынин ръачгыргыт, Иродына инээрнин ымъаӄагыргэты ӄээӄын ӄоԓ: ынан рывосӄыравнэн Иоанн.
Ымваратык рээн Иисус нэмыӄэй турытвигъи мимԓе.
Ынкъам титэ Ытԓён гаченъёргаввэтгавԓен, ааӈкатгъэ иʼиʼн ынкъам Ынык нъэԓгъи Эӈэӈин Выйивый – увикиԓьын ӄынур пчеӄаԓгын-голубь, – ынкъам ӄэнтэтгъи ӄуԓиӄуԓ: «Гыт – Гымнинэйгыт ыʼԓгу ԓынъёйгыт Эккэйгыт, Гынык Гымнин коргаквыргын».
Титэ Иисусынэ моонэн Чиниткин гэԓеватгыргын, Ынык гэнъэтԓинэт этъыманы ӄԓиккин мынгыткэн парол гивиӈитти.
Ытԓён гатваԓен, ынӈин оʼравэтԓьат нычимгъуӄинэт, эккэну Иосифын, мэӈин гатваԓен эккэну Илийын.
Ӄутти Ынинэт ыʼттъыютԓьэт: Матфат, Левий, Мелхий, Ианнай, Иосиф, Маттафия, Амос, Наум, Еслий, Наггей, Мааф, Маттафия, Семеин, Иосих, Иодай, Иоанан, Рисай, Зоровавеԓь, Салафиил, Нирий, Мелхий, Аддий, Косам, Елмадам, Ир, Иисус, Елиезер, Иорим, Матфат, Левий, Симеон, Иуда, Иосиф, Ионам, Елиаким, Мелеай, Меннай, Маттафай, Нафам, Давид, Иессей, Иовид, Воос, Сала, Наассон, Аминадав, Админ, Арний, Есром, Фарес, Иуда, Иаков, Исаак, Авраам, Фара, Нахор, Серух, Рагав, Фалек, Евер, Сала, Каинам, Арфаксад, Сим, Ной, Ламех, Мафусал, Енох, Иарет, Малелеил, Каинам, Енос, Сиф, Адам, Эӈэӈ.
Иисус, Эӈэӈин Выйитэ йыръэтыԓьын, пэԓӄынтэтгъи Иордангыпы ынкъам Выйитэ рыԓенин Ытԓён чыгайнотагты.
Ӈэнку ӈирэӄӄԓиккин ыʼԓёӈэттэ Ытԓён гэтэныгйиӈԓин каԓьайӈа-дьяволя.
Ӈотэнъыԓёк Иисус ытръэттэгын гапэԓгъарэԓен, ванэван ръэнут нынунин ынкъам гэгытъэвԓин.
Дьяволя ивнин Ытԓён: «Эвыр Гыт – Эӈэӈин Эккэйгыт, ӄытъивиквын ӈотӄэн выквыԓгын нъэԓык кавкаво».
«Гэкэԓиԓин Каԓегыргык: „Этԓы амкавкава егтэԓыԓьыԓӄыԓ оʼравэтԓьан“», – татԓыӈыткогъэ Иисус.
Ынӄоры рыԓенин Ытԓён эквыӈайыткынэты ынкъам рыкаԓыровнэн Ыныкы ыннанчечамыткава таӈымыԓьо нутэт ӈаргынкэнат.
Ынкъам дьяволя ивнин Ытԓён: «Гымнан трэйыԓӈын Гыныкы очочынԓягыргын ымӈотэннотак ынкъам ыргин эргычьатын.
Ымыԓьо ынӄэн гэйытԓин гымыкы, ынкъам гымнан гаймаӈэн трэйыԓӈын мэкына трэтэгъеӈгъэ.
Кита-ым, ӄыԓевтытэӄэги гымыкы – ынкъам ымыԓьо ӈотӄэн ратвагъа Гынин».
«Эӈэӈин Каԓегыргык гивԓин, – татԓыӈгъэ ыныкы Иисус, – „Этынвэты, гынин Аӈаӈэты, ӄытаароӈыркын ынкъам ытръэч Ынин выёԓьо ӄытваркын“».
Ынӄоры дьяволя рыԓенин Ытԓён Иерусалимэты, рывэтчавнэн расӄыткынык таароӈракэн ынкъам ивнин: «Эвыр Гыт – Эӈэӈин Эккэйгыт, ӄыпиӈкуги ӈотӄоры эвтыԓягты.
Ӈон-ым Каԓегыргык гэкэԓиԓин, энмэн Эӈэӈэ „Ченэтангеԓырыкы рэтъививнин гынрыру ԓыӈык Гыт“ ынкъам энмэн „ыргынан нарааʼрэгыт Гыт мынга, иӈӄун Гынин гыткаԓгын выквык эвнэиʼгнэткэ нитын“».
«Гэкэԓиԓин: „Ынӈэ арматааӈка Этын, гынин Эӈэӈ“», – татԓыӈыткогъэ Иисус.
Ынкъам дьяволя, рытэԓпэтык ымыԓьо таныгъеӈгыргыт, пэԓянэн Ытԓён ӄоԓенэкатагнэты.
Армайпыԓьын Эӈэӈин Выйитэ, Иисус пэԓӄынтэтгъи Галилеягты, Ытԓён натвыӈӈон ымчымчаванвык, Ынан нинэныгъюԓевӄинэт синагограк ынкъам ымыԓьорык нанъяйвыӄэн.
Ӄоԓ итык Иисус етгъи Назаретэты, майӈынымнымэты, миӈкы Ытԓён гэмэйӈэтԓин, ынкъам субботак, ӄынур ӄонпыӈ, етгъи синагограгты.
Ытԓён вэтчагъэ каԓевэтгавынво Каԓегыргын.
Ыныкы нэйыԓын Кэԓикэԓ мэтъатвыткоԓьэн Исайян.
Ынан рывэнтэннин ынӄэн, ԓьунин ваны, миӈкы гэкэԓиԓин: « Этынвэн Выйивый Гымык рээн – Ынан нэнэрмэвыркынигым, ӄэԓёкъым Эӈэӈэ ԓьоёйгым.
Ынан инэнӈивыгъи Гым таӈпыӈыԓтэԓынво ӈъочьырыкы, рытъымучьэвэ ваԓьырыкы рымӈыԓявынво чьачентатгыргын, эԓкыԓьырыкы – ԓыԓяԓьогыргын.
Ынан инэнӈивыгъи Гым рытэвиминӈытурэвык рытавэмэнӈавъёттэ, эвынво, энмэн нъэԓгъи Этынвэн йыркыԓеӈгыргын».
Иисусынэ рыныманнэн Кэԓикэԓ, йыԓнин ынӄэн гэԓевыԓьэты ынкъам вакъогъэ.
Ымыԓьо синагограк гэтԓепԓинэт Ыныкы.
Ытԓён вэтгавыӈӈогъэ: «Игыр нъэԓгъи Каԓегыргыкэн каԓеё, торгынан ваԓёмыткы».
Ынкъам ымыԓьо вэтгычьатгъат ынык рээн ынкъам иничгытэтгъэт, миӈкыри Ытԓён гаԓгэтаӈвэтгавԓен.
«Аны вай-ым Ытԓён ытръэч экык Иосифын», – ытри чама нивӄинэт.
« Торгынан, ӄэԓёӄъым, ратвыӈыткы Гымыкы игыр коттапвэтгавыт: „Инэнмэԓевыԓьигыт, ӄынмэԓеквын чинитувик“, – ивнинэт ытри Иисусынэ.
– „Моргынан, энмэн, гаваԓёмԓен, ръэнут гатваԓен Капернаумык.
Ӄытчыгын ымы ынӈин ӈутку, Гыныкъурэннутэк“.
Ӄэйвэ тивыркынитык, – ӄээӄын нивӄин Иисус, – этԓы нынрыгэԓын мэтъатвыткоԓьын ынин уʼрэннутэк.
Аԓгаӈэка тивыркынитык: вама мэтъатвыткоԓьын Илия, титэ ӈыръо гивит гачывэптыма ԓюӈиԓетыԓьын ынкъам ымнотаеквэк гэнъэтԓин евэӄэты ваԓьын гытъатгыргын, Израилык гатваԓенат мыгӄԓиквъиԓьыт.
Ытръэч-ым ымы ыннанчьагты ырыгԓыку ԓюӈынӈивыԓьын Илия, гэнӈивыԓин амӄԓеквъэԓьэты Сарептакэн, чымче ваԓьын Сидонык.
Ымы энаврыӈгыԓгытъычгырга тъытԓьэт нымкъэв гатваԓенат Израилык вама мэтъатвыткоԓьын Елисей, ытръэч-ым ымы мэӈин ԓюӈынмэԓевэтыԓьын, арыԓгыка ытръэч сирияԓьын Нееман».
Ымыԓьо синагограк аʼӄанӈэнайпыгъат, титэ наваԓёмын ынӄэн.
Ытри ӄутысӄычетгъэт, нэнвивын Иисус майӈынымнымгыпы ынкъам нэрэтгъэн ӈаййынрэты, опынъыԓенво Ытԓён.
Ытръэч-ым Иисус гаԓягъэ ырыгԓыкоеквэ, эквэтгъи.
Иисус етгъи галилеякэн майӈынымнымэты Капернаум ынкъам субботак Ынан нинэнинъэйвыӄин варат.
Ымыԓьо гиничгытэтԓинэт, миӈкыри Ытԓён гинэныгъюԓевыткуԓин, ӄэԓёк Ынин вэтгав гатваԓен эрмэԓьу.
Синагограгты гэетԓин каԓьайпыԓьын оʼравэтԓьан, ԓюур ытԓён нэргъав ӄуԓиԓьыръугъи: «Мэй, ръэнут Гынан тэгъеӈу ԓыӈыркын морыкайпы, Иисус Назаретыԓьын?
Гыт етгъи тымынво мури?
Гымнан ԓыги, мэӈинэйгыт.
Гыт – Ԓьоёйгыт Эӈэӈин!» Ытръэч-ым Иисусынэ тъививнин: «Эӄуԓикэ ӄытваркын ынкъам ӄынтогэ ыныкайпы!» Рыпэӄэтавык рыпэт оʼравэтԓьан гынонсинагограк, кэԓы ӈытогъэ ыныкайпы, ԓюӈинэнъэӄэрэвэ ынык.
Ымыԓьо гэԓгиничгытэтԓинэт.
«Аʼмын-ым вай како?
Ынык ынӈин ваԓьын очочынԓягыргын ынкъам армагыргын, рыпэт тъививыркынинэт кэԓьэт ынкъам ынӄэнат ӈыторкыт», – нивӄинэт ытри ыргичгу.
Ынкъам Иисус натвыӈӈогъан ымчымчаванвык.
Синагограйпы Иисус ӄытгъи Симонын ярагты.
Ӈавматаԓьын Симонын гатъыԓыӈоԓен, ынин гыԓгын гэԓгитгыԓетԓин, ынкъам Иисус нъэйӈэвын вэнратынво ытԓён.
Ытԓён иʼмпыгъи ыныкы, рынъотавнэн гыԓгыԓ ынкъам ынӄэната пэԓянэн ытԓён.
Ӈэвъэнйыръын ԓыгэн эвыр ӄутгъи ынкъам гыпэԓьатыӈӈогъэ.
Тэркамэчатыӈок оʼравэтԓьата наратыӈӈонат Иисусына амаԓва ваԓьа тъычгыгырга тэвиминӈэтыԓьыт.
Ынан нинэнйиӄинэт мынга ынкъам нинэнмэԓевэтӄинэт ытри.
Мыкыԓьыргыпы нынтоӄэнат кэԓьэт гаӄоԓеԓьыма: «Гыт – Эккэйгыт Эӈэӈин!» Ытръэч-ым Иисусынэ ивыну нинэԓгыӄинэт ытри ынкъам нэнанъотавӄэн ынӄэн тывык: аԓымы ыргынан ԓыги гэԓгыԓин, Ытԓён – Христос.
Инъэ Иисусынэ пэԓянэн мэйӈынымным ынкъам ӄытгъи оʼравэтԓьакэванвэты.
Мыкъоравэтԓьат ӄытгъэт ӄырэрынво Ытԓён.
Титэ нэԓьугъэн, нытъивэв иквъэт Ыныкы, иӈӄун эвнэквэткэ нитын ырыкайпы.
Ытръэч-ым Ытԓён иквъи: «Ымы ӄуԓимэйӈынымнымык Гымнан тывъёԓӄыԓ Энанԓявагыргын Эӈэӈин.
Ынӄэнагты Гым гэнӈивигым».
Ынкъам Ытԓён ӄээӄын тъэвэты гавэтгавԓен синагограк Иудеянотак.
Ӄоԓ гитԓин Иисус гатвэтчатваԓен Геннисарет-гытгык ӄача, ынкъам рэмкэ, чымчууԓтэ гроԓмакы ваԓьа Ынык, ныпаԓёмтэԓӄэн Эӈэӈин вэтгав.
Иисусынэ ԓьунинэт мимԓык ӄача ӈиръэ ыʼтвыт ынныӈыттыԓьыргинэт, ыргынан ныӈойтэвԓяӄэнат купрэт.
Ытԓён ӈэԓӄиквъи ыннэнъытвык, Симонын ыʼтвык, ынкъам иквъи, иӈӄун нытэвыԓьатынат мачгынонэты гытгычормэпы.
Ынӄо-ым Ынан рыгъёԓявыӈӈонэн рэмкын ыʼтвыткойпы.
Вэтгавыпԓыткок Иисус иквъи Симонына: «Ӄыгнунэтги ымысӄыӈ ваԓьэты ынкъам ӄыкопрантыватгытык».
Симон татԓыӈгъэ: «Инэныгйивэтыԓьигыт, мури гэмигчирэнмури ымныкирит ынкъам тэнԓюӈыннутэ, ытръэч-ым гым тритгъэ Гыныкэгйит».
Ытри копрантыватгъат ынкъам ԓыгэкоԓё ынныӈыттыгъэт, рыпэт купрэт тъайытчаӈӈогъат.
Ыргынан нъайӈавыӈӈонат вэнратынво тумгыт, ӄуԓиыʼтвык ваԓьыт.
Ынӄэнат-ым эймэквъэт, ынкъам ыргынан чеэкэй нэйыръэтынэт ӈирэӄ ыʼтвыт, эʼми рыпэт анӈатыӈӈогъат.
Ԓьук ынӄэн, Симон (ытԓён-ым чама Пётр) ӈырэпэтгъи Иисусына ынкъам иквъи: «Ӄэнапэԓягэ гым, Этынвэгыт, гым-ым вай эʼӄэԓтэтыԓьигым!» Пётр, ынин тумгыт Иаков ынкъам Иоанн, эккэт Зеведейын ынкъам ӄутти ынныӈыттыԓьыт коԓё гиничгытэтԓинэт мыкынныԓьук.
Ынкъам Иисус иквъи Симонына: «Ынӈэ эʼӄэԓиӈэткэ.
Ӈоткатагнэпы гынан рэԓьуркынэт оʼравэтԓьат Гымыкагты».
Ыргынан нагтонат ыʼтвыт гытгычормэты, напэԓян ымыԓьо ынкъам нэркыԓегъэн Иисус.
Ӄоԓ гитԓин Иисус гатваԓен ыннэнмэйӈынымнымык.
Ининигъи оʼравэтԓьан, таӈымыԓьэты энаръэԓьын энаврыӈгыԓгытъычгырга.
Ԓьук Иисус, ытԓён ԓьунирэтгъи нутэсӄык ынкъам иквъи ченъёргавэты: «Этынвэгыт, аԓымы Гынан гым гаймаӈэн ринэнмэԓевэты, ыныкит ытръэч Гыт рэтэгъеӈгъэ!» Иисусынэ ръэвытԓявнэн мынгытԓыӈын, рыйинин ытԓён ынкъам иквъи: «Тытэгъеӈыркын, ӄымэԓекви».
Ынкъам ԓыгэн эвыр тъытԓьэн мэԓеквъи.
Иисусынэ тъививнин ытԓён ымы мэкына ръэнут авнатвыка: «Ӄыԓӄытги таароӈрагэԓевыԓьэты, мачынан ыргынан гыт ыʼнынчичьэтгыт.
Гыт гэнмэԓевэтигыт, ынӄэната ӄытаароӈыԓпынрыткогэ, миӈкыри гэтъививԓин Моисей, иӈӄун ымыԓьорык ынӄэн ыʼнԓьун».
Тэнԓымынкы Иисус вэтгаво ныԓгыӄин, ынкъам мыкъоравэтԓьат нумэкэтръуӄинэт паԓёмтэԓынво Ытԓён ынкъам рымаԓявынво тъычгыргыт.
Чинит-ым Иисус нымкыче ныйыӄунтэтӄин оʼравэтԓьакэванвэты ынкъам ӈэнку ныченъёргаввэтгавӄэн.
Ӄоԓ итык, титэ Иисус гинэныгъюԓевыткуԓин, гавакъотваԓенат Ынык паԓёмтэԓыԓьыко фарисейыԓьыт ынкъам законынчечаватыԓьыт, етыԓьыт ымнымгыпы Галилеякэн ынкъам Иудеякэн, ынкъам Иерусалимгыпы.
Ынык рээн гатваԓен Этын, рынэрмэтвивэ инэнмэԓевэтык.
Оʼптытъар оʼравэтԓьата нэрэтын энанрыёԓгыткынык чывачгатыԓьын, нанраратвыӈӈын ытԓён ярачыкогты, рытрэԓынво Иисусына рыягнавкы.
Ытръэч-ым ытри гаԓвавԓенат рэсӄивык аммыкъоравэтԓьата.
Ыргынан, тыттэтык расӄыткынэты ынкъам рырыткук рэсӄын, нэнивтыԓевын ытԓён гэнанрыёԓгыткынма гынонэты Иисусына ягнагты.
Иисус, ԓьук ыргин ԓымаԓяквыргын, иквъи ӈотэнъоравэтԓьагты: «Ганэнаачыторавԓенат гынинэт эʼӄэԓтэтти».
Инэнчичевэтыԓьыт Каԓегыргыкэн ынкъам фарисейыԓьыт эмӄэԓеԓвынэ чимгъугъэт: «Ӈотӄэн раӄъоравэтԓьан, микынэ кытъаӄатвыркынэн Эӈэӈ?
Мытив-ым ранэнаачыторавыркынэнат эʼӄэԓтэтти ытръэч Эӈэӈэ».
Иисусынэ, ԓыги ԓыӈэ ръэнут чимгъуу ыргынан нэԓгыркын, ивнинэт ытри: «Иаʼм ынӈин ваԓьыт тургинэт чимгъут?
Ръэнут нутгъэв – ивык „ганэнаачыторавԓенат гынинэт эʼӄэԓтэтти“ эвытԓым-ым „ӄыԓӄутги ынкъам ӄыԓеркын“?
Игыр торгынан ԓыги рэтчыӈыткы, Эккэтэ Оʼравэтԓьаргэн гаймаӈэн ранэнаачыторавнэнат эʼӄэԓтэтти нутэйиквик.
Гымнан тивыркынигыт, – ивнин Ынан чывачгатыԓьын, – ӄыԓӄутги, ӄыпиригын чиниткин энанрыёԓгыткын ынкъам ӄырагтыгэ».
Ынӄэн ԓыгэн эвыр ӄутгъи, пиринин энанрыёԓгыткын, раӄыткынык гарычгытваԓен, ынкъам рагтыгъэ, анъяйва Эӈэӈ.
Ымыԓьо гэԓгиничгытэтԓинэт.
Ыргынан нанъяйвыӄэн Эӈэӈ ынкъам айыԓгэты нивӄинэт: «Йыӄӄайъым!
Иничгытэт игыр моргынан мытԓьун!» Ӈыток ӈотэнрайпы Иисусынэ ԓьунин инэгтэтнумэкэвыԓьын, нынныԓьын Левий, вакъотваԓьын налогномакавванвык ӄача, ынкъам иквъи ыныкы: «Ӄыԓеркын Гымык яачы».
Ынкъам ынӄэнына ымыԓьо пэԓянэн, ӄутгъи ынкъам яаԓятгъэ Ынык.
Левийына рытэнмавнэн ыныграк мэйӈыӄэмумэкэт.
Рэмкыԓьыԓыку гатваԓенат нымкыӄинэт инэгтэтнумэкэвыԓьыт ынкъам ӄутти оʼравэтԓьат, микынти гарычгывакъоԓенат ырык рээн.
Фарисейыԓьыт ынкъам инэнчичевэтыԓьыт Каԓегыргыкэн нивӄинэт, акавкэнма Ынин рагъёчачӈыԓьэты: «Иаʼм тури ӄамэтваркынэтык ынкъам ыпавыркынэтык инэгтэтнумэкэвыԓьык рээн ынкъам эʼӄэԓтэтыԓьык рээн?» « Инэнмэԓевэтыԓьэ нинэнмэԓевэтӄинэт тъытԓьэт, ванэван этъылкыԓьинэт – татԓыӈыткогъэ Иисус.
– Гым тыетык рыгйивэтык, иӈӄун чиниткин ыʼмпаӈвагыргын аԓваӈ ыʼнытчыгъэн этԓы ԓыгипыԓьу ваԓьырык, ӈан-ым ипэ эʼӄэԓтэтыԓьырык».
Ынкэӈит ыргынан Ытԓён нивын: «Иоаннын рэгъючечӈыԓьыт нымкыче ныпэԓгъарэӄэнат ӄамэтвак ченэттъэватгырга ынкъам ныченъёргаввэтгавӄэнат, фарисейыԓьыргэн нэмыӄэй, Гынинэт-ым – ныӄамэтваӄэнат ынкъам ныпавӄэнат!» Ытръэч-ым Иисус иквъи ырыкы: «Тэнмычьо, эви торгынан гаймаӈэн рапэԓгъарэӈыткы рэмкыԓьыт ӈавынрагтатъыԓёк, виин ырык рээн ыʼвэӄучиԓӄыԓ?
Ытръэч-ым рэнъэԓгъэ ыʼԓёӈэт, титэ ырыкайпы нэрэнэквэтэвӈын ыʼвэӄучиԓӄыԓ, вай ынкэӈит, ӈотэнъыԓёӈэтык ынръа ракытпэԓгъарэтваркыт».
Иисусынэ тывнэн ырыкы нэнъайвымӈыԓтэԓ: «Ванэван нычвигъэн мэнигытъуԓ торавэръэпы, иӈӄун тэнкэвӈык пэтавэръын, аны вай ымы турэвиръын нэрэнъэӄэрэвӈын, ымы-ым пэтавэръын ванэван нынкэвын турмэнигытъуԓе.
Ымы ванэван нинэттъын ӈинъэӄимыԓ пэтыпыгпыгчыкогты, аны вай ӈэнъаӄэмԓя рэпурыԓӄынтынин пыгпыг – ымы эʼӄимыԓ рэтыӄыръугъэ, ымы пыгпыг ръэӄэрэгъэ.
Мачынан ӈинъэӄимыԓ ыʼнинэттъыркын торпыгпыгчыкогты!
Ынкъам ванэван микынэ, пыԓык пэтъаӄэмыԓ, тэгъеӈу ныԓгынин турыԓьын, ӄэԓёӄъым нивӄин: „Пэтыԓьын таӈыӈ“».
Ӄоԓ итык субботак Иисус гатаԓен яргыԓёеквэ, ынкъам Ынык рэгъючечӈыԓьэ напрыӈӈонат тыӈачьыԓӄыԓьёчгыт, накаԓяйвыӈӈонат ынӄэнат мынга ынкъам наноӈӈонат кавкавтыӈачьыԓӄыԓтэ.
Ӈыръыӄутырык-ым фарисейыԓьырык намӈыԓёнат ытри: «Аʼмын-ым рэӄыркынитык?!
Этԓы ынӈин иткыԓьин субботак!» Иисус ырыкы татԓыӈыткогъэ: «Эви торгынан ԓёӈкаԓевэтгавыԓьын, гэръэԓин Давид, титэ ытԓён ынкъам ынин оʼравэтԓьат гытъэтгъэт?
Титэ ытԓён рэсӄиквъи Эӈэӈин ярачыкогты, пиринин раӈаӈытвэвыё кавкав, ръэнут ӄырым микынэ роёԓӄыԓ, арыԓгыка таароӈрагэԓевыԓьа, роӈӈонэн чинит ынкъам йыԓнин оʼравэтԓьарыкы, ынык рээн ваԓьыт».
Ынкъам ӄээӄын иквъи: «Экык Оʼравэтԓьаргэн – субботакэн этын».
Ӄоԓесубботак Иисус ӄытгъи синагограчыкогты ынкъам энаныгъёԓявыӈӈогъэ.
Ынкы гатваԓен оʼравэтԓьан, микын мраӈӄачкэн мынгыԓгын гакыкватԓен.
Инэнчичевэтыԓьыт Каԓегыргыкэн ынкъам фарисейыԓьыт нытԓепыткуӄинэт, ӄэйвэ эты ранмаԓявыӈӈонэн Иисусынэ ытԓён субботак, энаачо ԓыӈынво Ытԓён.
Ытръэч-ым Иисусынэ ԓыги гэԓгыԓинэт ыргинэт чимгъут ынкъам иквъи оʼравэтԓьагты, микын мраӈмынгыԓгын гакыкватԓен: «Ӄыԓӄутги ынкъам ӄыетги ӈутриԓы, гынонэты.
Гымнан тымӈыԓёркынэтык тури, ръэнут гавэтгытрэтԓен тэйкык субботак: таӈгыргын ԓымэвыр аʼӄагыргын?
Гынритык ягтаԓгыргын ԓымэвыр рыԓиӈыԓевык ынӄэн?» Ытри авъеткынка гатваԓенат.
Ынан гитэнинэт ытри ԓыԓяпкамԓеԓыӈ ынкъам иквъи ынӈэнъоравэтԓьагты: «Ӄынъэвытԓяквын мынгыԓгын».
Ынӄэн ынӈин итгъи.
Ынкъам ынин мынгыԓгын маԓявытваӈӈогъэ.
Ытри-ым гэԓгигэргэтԓинэт ынкъам вэтгаво наԓгыӈӈогъан ыргичгу, ытԓён вай нэнъынрэӄэвын ыргынан Иисус.
Ынӈэнъыԓёк Иисус тыттэтгъи ӈайыткынэты ченъёргаввэтгавынво ынкъам гаченъёргаввэтгавԓен Аӈаӈэты ымныкирит.
Титэ-ым инъыръугъи, Ынан эʼйӈэвнинэт Ынинэт рэгъючечӈыԓьыт ынкъам юнрынинэт ырыгԓыку мынгыткэн ӈиръэ пароԓ, микынти ипэ тэнынныгнинэт апостолё (тыӈэвыёно): Симон, мэӈин Иисусынэ тэнынныгнин Пётрыно, йичьэмиттумгын Симонын Андрей, Иаков, Иоанн, Филипп, Варфоломей, Матфей, Фома, Иаков – экык Алфейын, Симон, танынныӈъё Зилото , Иуда – экык Иаковын ынкъам Иуда Искариот, нъэԓыԓьын яачы винвыэʼӄэйыԓыткуԓьу.
Иисус кэӈкэԓетгъи ырык рээн эвтыԓягты вэтгысӄэты, миӈкы гумэкэтԓинэт нымкыӄинэт Ынинэт рэгъючечӈыԓьыт ынкъам мыкъоравэтԓьамкыт ым-Иудеяйпы, Иерусалимгыпы ынкъам аӈӄачормык ваԓьэпы майӈынымнымгыпы Тир ынкъам Сидон.
Ытри етгъэт Ытԓён паԓёмтэԓынво ынкъам тъычгыргынмаԓявынво.
Каԓьайпыԓьыт нэмыӄэй нымэԓевӄинэт.
Ынкъам ымыԓьорык оʼравэтԓьата нырэнйиткуӈӄин Ытԓён, ӄэԓёӄъым Ыныкайпы нынтоӄэн армагыргын, раӄэпы ымыԓьо нымэԓевӄинэт.
Иисус иквъи рагъёчачӈыԓьырыкы: «Кычьымыԓьыторэ, ӈъочьыторэ!
Энанԓявагыргын Эӈэӈин – тургин.
Кычьымыԓьыторэ, гытъатытваԓьыторэ игыр!
Эӈэӈэ нэрэнъэнӄэвэвӈытык.
Кычьымыԓьыторэ, тэргыԓьыторэ!
Тури рэтэнӈыткуӈытык.
Кычьымыԓьыторэ, ымыԓьо вай ӈотӄэн ратвагъа Эккэк Оʼравэтԓьаргэн курэ: оʼравэтԓьата эʼӄу нэрэԓгыркынитык, наранъянръавӈытык, ӈыркыԓеты нэрэтчытык, наръаӄатвытык.
Ӄыкоргавыркынэтык ынӈэнъыԓёк ынкъам ӄыкачьаравыркынэтык!
Ӄэԓёӄъым тургин анъямынгыквын иʼиʼк кыннымайыӈӄэн.
Кэтэм ынӈин гитԓинэт мэтъатвыткоԓьырыкы ыʼттъыютԓьэт ӈотэнъоравэтԓьаргэн.
Ынкъам аʼткэӈэты тури, гаймычьыԓьыторэ!
Тури энмэч коргытваԓьаттык этъогынмыԓ.
Аʼткэӈэты тури, аʼнӄавытваԓьыторэ игыр!
Тури рагытъавытватык.
Аʼткэӈэты тури, игыр тэнӈыткуԓьытури!
Тури рапыннытваркынэтык ынкъам ратэрганӈытык.
Аʼткэӈэты тури, ымыԓьорык анъяйвыёторэ, ӄэԓёӄъым тэкэмынӈин ганъяԓенат ыʼръымэтъатвыткоԓьыт ырыкъыттъыютԓьэ».
« Ынръам-ым торыкы, паԓёмтэԓыԓьыторэ, тивыркын: ыʼԓгу ӄыԓгыркыниткы чиниткинэт эʼӄэԓьыт, нытэӈӄин ӄытэйкыркыниткы ынӄэнырыкы, микынэ эʼӄу нэԓгыркынитык, ӄытэӈэӈинмэтыркыниткы ынӄэнат, микынэ мэркычгырго нэԓгыркынитык.
Ченъёргаввэтгаво ӄыԓгыркыниткы тинэнъэӄэӈэтыԓьыт торыкы.
Ынӄэнына, микынэ ныԓпытэгнугыт, ыныкы ӄынычвачгынԓевын ымы ӄоԓ ыԓпыԓгын; ынкъам эвыр микынэ ниниткэӄин гыргочаӈэръын, ынӈэ анъотавка пирик ымы эвычаӈэръын.
Гамгаванԓяԓьын ӄыԓпынрыркын, ынкъам эвыр ниниткэӄин гынин, ынӈэ эрэнпэԓӄынтэвӈыкэ.
Ымыԓьо, ръэнут тэгъеӈу ԓыӈыркыниткы, иӈӄун оʼравэтԓьарык нэнъынтын торыкы, ӄынтыркыниткы ырыкы ымы торгынан.
Эвыр ыʼԓгу ԓыӈыркыниткы торыкы ыʼԓгыԓьэтыԓьыт, ытԓён-ым вай рэӄу рываԓынкыӄонавъёԓӄыԓторэ?
Аԓымы ымы эʼӄэԓтэтыԓьэ ыʼԓгу нэԓгыркынэт ырыкагты ыʼԓгыԓьэтыԓьыт.
Ынкъам ыныкит тури тэӈԓиӈэтыркынитык ынӄэнырыкы, микынти тэӈԓиӈэтыркыт торыкы, ынръам вай рэӄу рываԓынкыӄонавъёԓӄыԓторэ?
Ымы эʼӄэԓтэтыԓьыт ынӈин нитӄинэт.
Ыныкит торгынан рачыӈавыркынэткы ынӄэнат, мэкгыпы мычвынатыркынэтык рыпаԓӄынтавпэрэнво, ытԓён-ым вай рэӄу рываԓынкыӄонавъёԓӄыԓторэ?
Аԓымы ымы эʼӄэԓтэтыԓьэ ныначыӈавӄэнат эʼӄэԓтэтыԓьыт, пэрэнво рыпаԓӄынтаквыргын ынкэмиԓ мыкэԓьын.
Ытръэч-ым торгынан ыʼԓгу ӄыԓгыркыниткы тургинэт эʼӄэԓьыт, нытэӈӄин ырыкы ӄытэйкыркыниткы ынкъам ӄыначыӈавыркынэткы, авнъатчака рыпаԓӄынтавъёԓӄыԓ.
Ынкэӈит тургин анъямынгыквын ратвагъа кытмайӈыԓьо, ынкъам тури ратваӈытык эккэну Ынангыргочаԓьэн, ӄэԓёӄъым Ытԓён тэнԓиӈыԓьын ымы энвэԓынкыӄунэвкыԓьырыкы, ымы анӈэнаԓьырыкы.
Ӄытваркынэтык йыркыԓиӈыԓьу, ӄынур-ым тургин Ытԓыгын йыркыԓиӈыԓьын».
« Ынӈэ мэӈин ивыну эԓгыкэ, ымы тури ӄырым ивыну ыʼныԓгытык.
Ӄынэнаачыторавыркынэткы ынкъам ымы тури наранэнаачыторавтык.
Ӄыԓпынрыткоркынэтык, ымы тури нараԓпынрыркынэтык, нэрэнӄэвивтык икурэӄэ танйыръат-тантэнмыӈа: нарантымԓяванӈын, нэрэнтыԓпиӈын ынкъам наранаԓянтанӈын торыкы танйыръат-тантэнмыӈычьын гагыргоԓыма.
Ръатантэнмыӈычьа тури ратантэнмыӈатыркынэтык, кэтэм ынӈин ваԓьа наратантэнмынтык ымы тури».
Иисусынэ тывнэн ынӈин ваԓьын инэнԓьуӈэтичгын: «Эви гаймаӈэн иԓкыԓьэ рэнрывинрыгнин иԓкыԓьын?
Эви ытри ӈирэргэри ӄырым ныпэӄэтатынат рыгъёԓгычыкогты?
Рэгъючечӈыԓьын гыёԓыӈ атвакыԓьэн ынык инэныгъюԓевэтыԓьык, ытръэч-ым гыюԓетыпԓыткук ытԓён гаймаӈэн рэнъэԓгъэ ынӈин ваԓьо, ӄынур инэныгъюԓевэтыԓьын.
Рэӄу гынан гитэркын ӈуйӈуйӄэй гыныкйичьэмиттумгин ԓыԓечыку, оттыйӈын-ым чинитԓыԓечыку эԓьукэ ԓыӈыркын?
Раӄынво гынан ивыркын чинитйичьэмиттумгын: „Йичьэмиттумгигыт, китаӄун гымнан мыгтогъан ӈуйӈуйӄэй гынык ԓыԓячыкойпы“, эвыр эԓьукэ ԓыӈыркын чинитԓыԓечыку оттыйӈын?
Винвыыʼръунтэтыԓьигыт!
Ӄыгтогын янор оттыйӈын ченэтԓыԓячыкойпы – ӈотӄо рэԓьуӈын, миӈкыри йыток ӈуйӈуйӄэй йичьэмиттумгин ԓыԓячыкойпы».
« Тэӈуттэ энынӈэвкыԓьинэт эʼӄэтыӈэйыръыт, эвыр-ым эʼӄуттэ энынӈэвкыԓьинэт тэӈтыӈэйыръыт.
Гэмгэуттуут нэԓкыԓӄин тыӈэйыръыгйит.
Ӄэԓёӄъым ванэван ыʼннумэкэвын тыӈэйыръын-инжир аёпыткотыӈачьэпы-терновникгыпы, ванэван ыʼнпирин виноград аёпыткотыӈачьэпы-шиповникгыпы.
Таӈъоравэтԓьата нэнагтоӄэн таӈгыргын ынык таӈԓеӈгыпы; анӈэнъоравэтԓьата ынык анӈэнԓеӈгыпы – таӈамъаӄагыргын.
Ынкэмит оʼравэтԓьата тывыркынэн ынӄэн, рэӄэ йыръатытваркын ынин ԓинԓиӈ».
« Рэӄу торгынан инъэйӈэвыркынитык „Этынвэгыт, Этынвэгыт“, наӄам ванэван ӄытэйкыгыткы Гымнин тывъёт?
Гэмгэмэӈин, етыԓьын Гымыкы ынкъам паԓёмтэԓыԓьын Гымык вэтгавык ынкъам инэнкуврэтэвыԓьын ынкэгйит, тривӈыркынитык тури, микынэмиԓ ныпэраӄэн: ытԓён ныпэраӄэн тараӈыԓьын оʼравэтԓьагты, мэӈин онмывыԓпаткогъэ ынкъам рытриԓнин ранпыёԓгын выквыткынык.
Титэ гэнъэтԓин майӈэмԓятгыргын, ынкъам мимыԓ упгъи ӈотэнрагты, ԓывавнэн риԓюк ынӄэн, ӄэԓёӄъым ынӄэн нымэԓьэв гэтэйкыԓин.
Паԓёмтэԓыԓьын-ым Гымык вэтгавык, наӄам энкуврэтэвкыԓьин, ныпэраӄэн оʼравэтԓьак, тараӈыԓьын нотасӄыткынык аранпыёԓгыка.
Титэ мимыԓ упгъи ӈотэнрагты, ынкэӄэй чимиръэтгъи.
Ӈотэнракэн чемэръатгыргын гатваԓен кытмайӈыԓьо».
Пԓыткук вэтгавык, Иисус эквэтгъи Капернаумэты.
Ынкы ӄоԓ римкин маравочочен выёԓьын гаԓгэтъыԓыӈоԓен въэӈӈотагнэты.
Маравочоча коԓё ӄыԓгиԓюу нинэԓгыӄин ынин выёԓьын, ынкъам титэ ынан ваԓёмнэн Иисус, ынкы-ым тыӈивынинэт Ыныкагты еврейыԓьэн ынпычьыԓьыт эвынво, иӈӄун Иисус ныетын ынкъам нынмэԓевэннин ынин выёԓьын.
Ынпычьыԓьыт етгъэт Иисусына ынкъам нэвыӈӈогъан Ытԓён: «Ӈотӄэн оʼравэтԓьан эмтэӈэ ытԓён, ԓыгэкоԓё вэнратъёԓӄыԓ.
Ынан ыʼԓгу ԓыӈыркынин мургин варат ынкъам рыпэт тэйкынин морыкагты синагогран».
Иисус ӄытгъи ырык рээн.
Ытԓён энмэч нэймэвӄин ярагты, титэ маравочоча тыӈивынинэт Ыныкагты тумгыт эвынво: «Этынвэгыт, ынӈэ эӈъэԓеткэ, гым эʼтки вай этэӈкыԓьигым Гыт рэсӄивык гымыкрагты.
Гым-ым чинит Гыныкы ԓюнъетэ, ӄэԓёӄъым тычимгъуркын, эʼтки вай этэӈкыԓьигым.
Ӄиквын ытръэч вэтгав, ынкъам гымнин выёԓьын рэмэԓеквъэ.
Гым оʼравэтԓьайгым, тъэвынӈэвыёйгым ӄутырык, гымыкы-ым нэмыӄэй нываԓёмӄэнат маравӄԓявыԓтэ.
Гым тивыркын ӄотына: „Ӄыетги ӈутриԓы“ – ынкъам ынӄэн ныетӄин.
Гымыквыёԓьэты нивигым: „Ӄытэйкыгын ынӄэн“ – ынкъам ынӄэн ынан нинэтэйкыӄин».
Ваԓёмык ынӈин ваԓьыт вэтгавыт, Иисус коԓё гиничгытэтԓин ынкъам, чывачгынԓек оʼравэтԓьамкэты, тыԓяԓьэты Ынык яачы, иквъи: «Тивыркынитык тури, ынӈин ваԓьын ԓыгэԓымаԓяквыргын Гымнан ԓюнԓьутэ ымы Израилык».
Тыӈэвыёттэ пэԓӄынтэтгъэт ынкъам нэԓьугъэн выёԓьын мэԓевыԓьын.
Ынкэмиԓ пэтԓе Иисус ӄытгъи майӈынымнымэты Наин, Ынык рээн гатваԓенат Ынинэт рэгъючечӈыԓьыт ынкъам ӄутти мыкъоравэтԓьат.
Ытԓён аймавма майӈынымнымэты, тэкэм нынԓеӄин въиԓьын пысӄунэкык ытԓьэн-ӄԓиквъиԓьин.
Ынык рээн ныԓеӄин оʼптыоʼравэтԓьамкын.
Этынва ԓьунин ытԓя, гэейвэчетԓин ыныкы.
«Ынӈэ атэргатка», – ивнин Ынан ытԓён.
Ынӄоры Ытԓён эймэквъи ынкъам рыйинин энарэвԓыёчгын, ынӄэнат инэривԓыԓьыт нывиԓгъэт, ынкъам Иисус иквъи: «Аʼачекэгыт, тивыркынигыт гыт, ӄыԓкутги!» Въиԓьын вакъогъэ ынкъам вэтгавыӈӈогъэ, ынкъам Иисусынэ рэймэвнин ытԓён ытԓьэты.
Оʼравэтԓьарык эмъэӄэԓиӈэ чама эмйымгымгэ нанъяйвыӄэн Эӈэӈ, ӄоԓеԓьыэвма: «Мурыгԓыку ининигъи ынанэргычьын мэтъатвыткоԓьын!
Эӈэӈэ вэнратынво йъонэн ченэтварат!» Ынӄэн тывъё таӈымыԓьорык ԓыги нэтчыгъэн ым-Иудеяк ынкъам чымче ваԓьык ванвык.
Титэ Иоаннын рэгъючечӈыԓьэ намӈыԓтэԓгъан ыныкы ымыԓьо, ръэнут рырэӄэвнин Иисусынэ, Иоаннына эʼйӈэвнинэт ӈиръэ ырыгԓыку ваԓьыт, тыӈивынинэт ытри Этынвэты пынԓёк: «Гыт – ынӄэнайгыт, мэӈин етыԓьыԓӄыԓ, этыӄун моргынан аʼтчаԓьыԓӄыԓ ԓымӈэ мэӈин ӄоԓ?» Ытри етгъэт Иисусына ынкъам иквъэт: «Иоанн Крестителына нэнӈивымык мури Гыт пынԓёнво, Гыт – Ынӄэнайгыт, Мэӈин Етыԓьыԓӄыԓ, ԓымэвыр моргынан аʼтчаԓьыԓӄыԓ ԓымӈэ мэӈин ӄоԓ?» Иисусынэ тэкэмынкэӈит рымэԓевнинэт нымкыӄинэт оʼравэтԓьат тъычгыргэпы, каԓьайпы ынкъам рыпэԓӄынтэвнин ԓыԓяԓьогыргын эԓкыԓьэты.
Ытԓён татԓыӈыткогъэ: «Ӄыԓӄытгытык ынкъам ӄытвыгыткы Иоаннына ымыԓьо, ръэнут торгынан ԓьуткы ынкъам ваԓёмыткы: иԓкыԓьыт нэмэ ԓьуркыт, атӄыԓьыт тэнԓейвыркыт, энаврыӈгыԓгытъычгырга тъытԓьэт мэԓевыркыт, ӄъэвиԓюԓьыт ваԓёмыркыт, въиԓьыт эюркыт, ӈъочьэты Эӈэӈин вэтгав наӈымӈыԓятыркын.
Вай-ым кычьымык ваԓьын ынӄэн, мэӈин ӄырым нымэтивэтын Гымыкы».
Иоаннын тыӈэвыёттэ эквэтык, Иисусынэ варатэты тывыӈӈонэн Иоанн: «Ръэнут гэтанво гэԓӄыттури чыгайнотагты?
Гэтанво эты ӈан выроттымкын, рэԓёё кытыйга?
Эвыр ванэван, ръэнут-ым гэтанво гэԓӄыттури?
Оʼравэтԓьан гаймычьыавэръыԓьын?
Ытръэч-ым оʼравэтԓьат гаймычьыавэръыԓьыт, йыӄӄайъым нымытваԓьыт, – ынӄэнат майӈытампэрарак.
Ытԓён-ым вай мэӈин ԓьонво гэԓӄыттури?
Мэтъатвыткоԓьын?
Ии, торгынан ԓьуткы пытӄымэтъатвыткоԓьын.
Ытԓён ынӄэн, мэӈин гатвыԓен Каԓегыргык: „Ӈоот-ым Гымнан тынӈивыркын Гымнин пынԓынԓяԓьын Гынык ыттъыёча, микынэ рантэнмавнэн Гынин ръэт ыʼттъыёча Гынык“.
Тивыркынитык, тэӈуйӈэ ымы мэӈин тыӈэрэтык ымъоравэтԓьаргэн, мэӈин нъытван эргычьатыӈ ваԓьо Иоаннына.
Кытъаткэ-ым ынӄэн, мэӈин ынанмыӄыԓьыӈ Энанԓявагыргык Эӈэӈин, майыӈкыӈ ынык».
Ымыԓьо оʼравэтԓьарык ымы инэгтэтнумэкэвыԓьэ, ваԓёмык ынӄэн, нанъягъан Эӈэӈ ынкъам нэнруԓтэтынэт эʼӄэԓтэтти, турытвигъэт мимԓе Ионаннына.
Фарисейыԓьа-ым ынкъам законынчечаватыԓьа эʼнӄу нэԓгыгъэн тагъяӈгыргын Эӈэӈин ынкъам эʼнӄэтгъэт мимԓе турытвик ынык.
Ынкэӈит Этын иквъи: «Рэӄык мынтэнмынат Гымнан оʼравэтԓьат ӈутинтыӈэрэткин?
Мэкына ытри гэнагԓятԓенат?
Ытри гэнагԓятԓенат нананагты, микынти вакъотваркыт вэтгысӄыткынык ынкъам ӄутти ӄуԓиԓьэтыркыт ӄотырыкы: „Мури гъэйӈэнэӈэткумури торыкы, тури-ым ԓюӈпутурэԓьытури; моргынан гаяаԓенат торыкы майынԓятэпъайӈат, тури-ым ԓёӈтэргатыԓьыторэ“.
Иоанн ныкытпэԓгъарэткоӄэн ынкъам этԓы нъэӄимԓюгъэн, – ынкъам тури ивыркынитык: „Ынык кэԓы“.
Экык-ым Оʼравэтԓьаргэн ӄамэтваркын ынкъам эʼӄимԓюркын, – ынкъам тури ивыркынитык: „Ӈоот вай тумгытум инэгтэтнумэкэвыԓьин ынкъам эʼӄэԓтэтыԓьин, ныԓгэныӄавтаӄэн ынкъам нъэӄимԓыгытԓиӄин“».
Кувчемгъогыргын ыʼттъыютԓьин нэԓкыԓӄин вагыргэпы яатԓьэн.
Ӄоԓ фарисейыԓьа ачыгнэн Иисус амгынотъыԓёӄамэтванво.
Иисус етгъи ыныкрагты ынкъам арычгывакъогъэ.
Ынкъам ынӈот вай, ӈутинмэйӈынымкин эʼӄэԓтэтыԓьыӈэвэ ԓыги рытчынин Ытԓён ӄамэтваԓьын фарисейыԓьэн ярак, рэннин выквыповтын гатаӈыткэмытӄыма.
Вэтчатвама Иисусына рымагты Ынык гыткак ӄача ынкъам тэрганма, мэрэттъыӈӈогъэ Ынык гыткагты.
Ынӄоры чиниткырвирэ нэнамаԓеӄэнат, нинуквэтӄинэт Ынинэт гыткат ынкъам нэнаркэԓеӄэнат ынӄэнат таӈыткэԓьын ыпаԓга.
Ԓьук ынӄэн, фарисейыԓьын, эʼйӈэвыԓьын Иисусына, чимгъугъи эмӄэԓеԓвынэ: «Эви ӈотӄэн оʼравэтԓьан ӄэгԓынангэт нъытван мэтъатвыткоԓьо, ынан ԓыги нъыԓгынин, ръэӈэвъэнйыръын игыр ыныкы рыйиткуркын, аԓымы ытԓён эʼӄэԓтэтыԓьыӈэв».
Ынкэӈит Иисус иквъи ыныкы: «Симон, ивкэӄун Гымнан ръэнут тратвыӈыркын гыныкы».
«Ӄывэтгавыркын, Инэныгъюԓевэтыԓьигыт», – татԓыӈыткогъэ ынӄэн.
Иисус иквъи: «Ӄоԓ ачыӈйыԓыԓьык гатваԓенат ӈиръэ ачыӈыԓьыт: ыʼттъыёԓкэнына ганачыӈавԓенат мытԓынча мытԓыӈӄԓеккэн парол динарийтэ, ӄутынэ-ым – ӈирэӄӄԓиккин мынгыткэн пароԓ.
Ымы ыʼттъыёԓкэн эвыр ӄутынин ԓёӈытваԓьын рэӄэ ачыӈытрэԓятык, гамгаачыӈыԓьэты ытԓён иквъи: „Вынэ авнаачыӈытрэԓятка“.
Ӄикви-ым, микынэ ыʼԓгоӈ рэԓгыгнин ытԓён?» Симон гататԓыӈыткоԓен: «Этааны ӈан ынӄэнына, микын ачыӈ мыкыӈ ваԓьын».
«Ӄэгԓынангэт гыт чимгъугъи», – иквъи Иисус.
Ынӄо-ым Ытԓён ӈавъанйыръэты тыԓигъи ынкъам иквъи Симонына: «Ӄэйвэ эты ԓьуркын ӈотӄэн ӈэвъэнйыръын?
Гым тыетык гыныкрагты, ынкъам гынан ԓюӈйыԓе Гымыкы мимыԓ гыткат эԓгытавынво, ынан-ым мэрэттъынэнат ынкъам ыныкԓявтыкырвэра маԓенэнат!
Гынан рыпэт ԓюӈуквэтэ Гым тутрэсӄивык, ӈотӄэн-ым ӈэвъэнйыръын, яттагнэпы Гым, ԓюӈынвиԓе уквэтйивык Гымнинэт гыткат.
Гынан ԓёӈмаԓета рытын Гымнин ԓевыт ыпаԓга, ынан-ым маԓенэнат Гымнинэт гыткат мэйӈывитԓьэ таӈыткэтыӈачьыпаԓга.
Тивыркынигыт: ынинэт мыкъэӄэԓтэтти ганэнаачыторавԓенат, ынӄэната ытԓён гэԓгиыʼԓгычьэтԓин; титэ-ым нынэнаачыторавӄэн оʼравэтԓьан эмыкъэӄэԓтэткыԓьин, ытԓён эԓгиыʼԓгычьэткыԓьин».
Ынӄо Иисус иквъи ӈавъанйыръэты: «Гынинэт эʼӄэԓтэтти ганэнаачыторавԓенат».
Ынкъам ӄамэтваԓьыт Ынык рээн чемгъоӈӈогъат эмӄэԓеԓвынэ: «Ытԓён вай мэӈин Ӈотӄэн ынӈин ваԓьын, рыпэт ымы эʼӄэԓтэтти рэнаачыторавыркынэнат?» Ынан-ым ивнин ӈэвъэнйыръын: «Гынин ԓымаԓяквырга нэнъегтэԓеквыт, онтымэты ӄыԓеркын».
Ынӄоры пэтԓе Иисус тагъэ майӈынымъеквэ ынкъам мъанымъеквэ, тъэввэтгава ынкъам таӈымӈыԓтэԓя Энанԓявагыргык Эӈэӈин.
Ынык рээн гатваԓенат мынгыткэн ӈиръэ пароԓ рэгъючечӈыԓьыт, ымыӈ-ым ӈыръыӄутти ӈэвъэнйыръыт, микынти Ынан рымэԓевэннинэт каԓьайпы ынкъам тъычгыргэпы: Мария, танынныӈъё Магдалина , мэкгыпы гантоԓенат ӈэръамытԓыӈэн кэԓьэт, Иоанна, мэӈин гатваԓен ӈэвъэну Хузанэн (ярамэгчерэнанԓяԓьын Иродын), ԓымӈэ Сусанна ынкъам нымкыӄинэт ӄутти.
Ынӄэнат ӈэвъэнйыръыт гэвинрэтԓинэт нымытваяаёԓӄыԓя Иисусына ынкъам Ынык рагъёчачӈыԓьэты.
Титэ-ым умэкэтгъэт мыкъоравэтԓьат, ынкъам ыммайӈынымнымгыпы ныетръуӄинэт Ыныкы нымытваԓьыт, Ытԓён нэнъайвымӈыԓтэԓыӈӈогъэ: « Ӄытгъи оʼравэтԓьан яргэты энанрэтԓянво тыӈэчьыԓӄыԓти.
Энанрэтԓявма чымӄык эрэтгъэт ръэтык ӄача ынкъам нэтэнтисӄуйвынэт эвыр пчиӄэ нэнуйвынэт.
Ӄутти эрэтгъэт выквыткынэты ынкъам пинтыӄэтыԓьыт тымэтгъат, ӄэԓёӄъым имԓыкэ гатваԓенат.
Ӄутти эрэтгъэт эюпыткутыӈэчьыԓыку, ынкъам эюпыткутыӈэчьыт мэйӈэтръук, эвыр нэнпиркыԓевынэт мооԓьыт мэйӈэттыԓек тыӈэчьыԓӄыԓти.
Ӄутти-ым эрэтгъэт таӈнотасӄыткынэты.
Ынӄэнат мэйӈэтгъэт ынкъам тыӈэчьыԓӄыԓти мыкэтгъэт мытԓыӈӄԓеккэнак мыкыӈ энанрэтԓявъёк».
Тывыпԓыткок ынӄэн нэнъайвымӈыԓтэԓ, Иисус нэргъав иквъи: «Микын варкыт виԓют, мачынан нываԓёмнэн!» Ынык рэгъючечӈыԓьэ намӈыԓёгъан Ытԓён: «Ытԓён вай ръэнут ганкаԓыровԓен ӈотэннэнъайвымӈыԓтэԓык?» Иисус татԓыӈыткогъэ: «Торыкы гэнвэнтэтԓин вэнвакы ԓынъё Энанԓявагыргыкэн Эӈэӈин, ӄотырыкы Гым тывэтгавыркын нэнъайвымӈыԓтэԓя, ванэван-ым вэтгыры, ынкъам вай ытри ԓыԓепыткуркыт – ытръэч-ым эԓьукэ варкыт, паԓёмтэԓыркыт – ытръэч-ым эчичевкыԓьинэт.
Нэнъайвымӈыԓтэԓя ганкаԓыровԓен вай ӈотӄэн: тыӈэчьыԓӄыԓ – ынӄэн Эӈэӈин вэтгав.
Тыӈэчьыԓӄыԓти-ым, эрэтыԓьыт ръэтык ӄача, – ӈан-ым ынӄэнат, микырык наваԓёмыркын вэтгав, ытръэч-ым ныетӄин дьявол-каԓьайӈын ынкъам нинэнэквэтэвӄин вэтгав ырыкԓеӈгыпы, иӈӄун ытри аԓымаԓявка нитынэт ынкъам эегтэԓкэ нытванат.
Тыӈэчьыԓӄыԓти, эрэтыԓьыт выквыткынык – ынӄэнат, микырык коргэты ԓинчыку нынрыгэԓӄин вэтгав, титэ нываԓёмӄэн ынӄэн.
Ытръэч-ым ытри экинмыкэ ваԓьыт, ынкъам ынӄэната ытри ԓыгикытэ ныԓымаԓявӄэнат, ытръэч титэ нытваӈӈоӄэнат кыттэнгыеӈыт, ытри этԓы ныпытԓиӈычьэтынэт.
Эрэтыԓьыт-ым эюпыткутыӈэчьыԓыку – ынӄэнат, микырык наваԓёмгъан вэтгав, ытръэч-ым ытри ӈотӄо нывысӄэвӄинэт эмыръаваӈэԓта, раманэнӈаӈыԓьатгырга ынкъам ратаӈычьанӈыԓьатгырга – ынкъам ыргин тыӈэчьыԓӄыԓ ванэван нынӈэгъэн выръаттагнэты.
Тыӈэчьыԓӄыԓти-ым, эрэтыԓьыт таӈнотасӄыткынэты, – ынӄэн таӈԓеӈъоравэтԓьат, микырык наваԓёмгъан вэтгав, ӄонпы антыяатка ныԓгыӄин, ныркыԓеӄин ынӄэн ынкъам ӄынур нытыӈэчьыйыръэтӄинэт ныкытъымав».
« Ымы ванэван микынэ, рынԓевык пиӈинэӈ, нэнатрынэн ынӄэн пувтэ эвытԓым нытриԓнин йыԓӄыёԓгыгэӈкы, ипэ-ым ынӄэн нытриԓӄин оԓечгыткынык, инӄун рэсӄивыԓьырык ыʼнԓьуркын ӄэргыӄэр.
Ымыԓьо вэнвакы ваԓьын оʼраӈ ратвагъа, ымы тыӈэво ԓынъё ԓыги ратвагъа.
Ытԓён вай ӄыгитэгыткы, миӈкыри тури ныпаԓёмтэԓторэ.
Аԓымы ынӄэнына, микын варкын, ӄээӄын ԓым нэрэйыԓӈын, микын-ым уйӈэ, ынӄэнын ымы ӄынур ваԓьын ръэнут, рыԓгыё чиниткинэну, нэрэпириӈын».
Иисусына етгъэт Ынин ытԓя ынкъам Ынинэт йичьэмиттумгыт, ытръэч-ым гаԓвавԓенат эймэвык Ыныкы, ӄэԓёӄъым Иисусынэ гроԓмакы гатваԓенат мыкъоравэтԓьат.
Ытԓён нивын: «Гынин ытԓя ынкъам йичьэмиттумгыт вэтчатваркыт ӈаргыноӈӄач, Гыт нэрэԓьуӈыркынигыт».
Ытръэч-ым Ынан ивнинэт: «Гымнинэт ытԓя ынкъам йичьэмиттумгыт – ынӄэнат, микырык напаԓёмтэԓыркын Эӈэӈин вэтгав ынкъам инэнкуврэтэвыркыт ынӄэнак».
Иисус ӄоԓ итгъи иквъи Чиниткин рагъёчачӈыԓьэты: «Мынъирмык ӄоԓегытгырочгэты».
Ытри ыʼтвыӈатвагъат ынкъам эквэтгъэт.
Гытгыэʼрма Иисус гэйыԓӄэтԓин.
Гытгык коԓё кытыйгыръогъэ, ынкъам ыʼтвъэт ӄынур нынинтивыӄин, ԓыгэн-ым ӄымэк гыарэты ваӈӈогъат.
Рэгъючечӈыԓьэ нэныгъевын Иисус: «Инэныгйивэтыԓьигыт, мытпыԓӄэтыркын!» Ытԓён ӄутгъи ынкъам рынъотавнэнат эйычгыт ынкъам кытыйгын.
Эйычгын унтымэквъи, ынкъам мэԓетгъи.
«Ытԓён-ым иаʼм тури аԓымаԓявкыԓьыторэ?» – пынԓёнэнат Иисусынэ рэгъючечӈыԓьыт.
Ытри-ым, чеӈыттэтыԓьыт ынкъам иничгытэтыԓьыт, ытръэч нымӈыԓёткоӄэнат: «Ӄоо, мэӈин Ытԓён?
Наӄам рыпэт кытыйгэты ынкъам мэмԓеты рытъивэвыркын, ынкъам ынӄэнырык наваԓёмыркын Ытԓён».
Ытри ыʼтвэ пыкиргъэт Гераса-нотагты, ранъав ваԓьын Галилеяк.
Титэ Иисус ыʼтвымпэгъи гытгычормэты, Ытԓён ягнанэн мэйӈынымнымкин ӄоԓ оʼравэтԓьата, тэԓенъеп каԓьайпыԓьа.
Ытԓён ныԓейвыткуӄин эвиръыкэ, нынымытваӄэн ванэван ярак, ипэ-ым ӄэйгиӈчыку.
Ынан ԓьунин Иисус, ваӈэйпыгъэ, ӄапԓетатгъэ Ынык ыʼттъыёча ынкъам нэргъав иквъи: «Вынэ вай Гынан гым ринэнрэӄэвӈыркын, Иисус, Эккэйгыт Ынангыргоча Ваԓьэн Эӈэӈин?
Аʼмын-ым ивкэ, ынӈэ инэнтэвиминӈэткэ гым».
Иисусынэ тъививнин кэԓы ӈыток ӈотэнъоравэтԓьайпы.
Аԓымы ԓыгъотчой кэԓьэтэ нинэнтэвиминӈэтйивыӄин ынӄэн оʼравэтԓьан, рыпэт нынкыԓвэтйивыӄинэт ӄаԓгэткопыԓвынта ынинэт мынгыт ынкъам гыткат, эмгынрыру ԓыӈэ ытԓён, ытръэч-ым ынан нинэнԓыпъэтӄинэт ӄаԓгэткопыԓвынтыт, ынкъам кэԓьэтэ нинэнэквэтэвӄин ытԓён анымкэԓӄэты.
Иисусынэ пынԓёнэн ытԓён: «Миӈкыри ваԓьын гынин нынны?» «Мыгмаравратыԓьэгым», – татԓыӈыткогъэ ынӄэн, ӄэԓёӄъым ытԓён гаԓгэмыгкаԓьайпыԓен.
Ынӄэнырык наванԓяйвыӈӈон Иисус, иӈӄун Ынан этъивынӈивыкэ нынтынинэт ытри аʼӄакаԓьаонмычыкогты.
Кэтэм ӈутку гэвииԓинэт мыкъимпыргут.
Кэԓьэтэ нэчымчууԓтын Ытԓён, иӈӄун Ынан нывэтгытрэԓнэнат рэсӄивык ырыкачыкогты.
Ынан рывэтганнэнат ытри.
Кэԓьэт, ӈытоԓьыт оʼравэтԓьачыкойпы, рэгъэт эʼмпыргочыкогты, ытръэч-ым иʼмпыргумкыт гынтэвысӄычетгъэт эʼӄопгыпы гытгэты ынкъам пыԓӄэтгъэт.
Иʼмпыргугынритыԓьыт ынръам айыԓгэты кытгынтакватгъат ынкъам энанымӈыԓяквъат мэйӈынымнымык ынкъам мъэнымнымык.
Оʼравэтԓьат ԓыԓепысӄиквъэт, етгъэт Иисусына ынкъам нэԓьугъэн оʼравэтԓьан, мэкгыпы гантоԓенат кэԓьэт, нывакъотваӄэн авэръэпыԓьын, чыкаеты ваԓьын Иисусын гыткаӈӄач.
Ытри йивиӄэтгъэт.
Ынӄэнырык, микырык гэԓьуԓин рымаԓяватъё каԓьайпыԓьын, намӈыԓтэԓгъан ынӄэн ӄотырыкы.
Ымыԓьо варата, нымытваԓьа Гераса-ванвык ӄача, эквэтийгу нэнтыгъэн Ытԓён ырыкайпы, ӄэԓёӄъым ытри гэԓгийивиӄэтԓинэт.
Оʼравэтԓьан-ым, мэкгыпы гантоԓенат кэԓьэт, иквъи Ыныкы, энмэн Ынык рээн ратваӈыркын.
Ытръэч Иисусынэ рытриԓнин ытԓён, ивнин: «Ӄыпэԓӄынтэтги гыныкрагты ынкъам ӄымӈыԓтэԓгэ, ръэнут рытомгавнэн гыныкы Эӈэӈэ».
Ӄоԓ эквэтгъи ынкъам пыӈыԓтэԓгъэ ымыԓьорыкы мэйӈынымнымык, ръэнут рытомгавнэн ыныкы Иисусынэ.
Паԓӄынтаттыԓяма Иисус, мыкъоравэтԓьата нъэйӈэвын ырыкы, ӄэԓёӄ ымыԓьорык нъатчаӄэн.
Ынӈот-ым етгъи оʼравэтԓьан нынныԓьын Иаир, гитԓин синагогракэн эрму, ӈырапычга пэӄэтатгъэ Иисусын гыткагты, ванԓяӈӈонэн етык ыныкрагты, ӄэԓёӄъым ынин ӄымэк мынгыткэн ӈиръэ пароԓ гивиԓьын пысӄунӈээкык гавъэӈӈоԓен.
Титэ-ым Иисус ӄытгъи ынык рээн, рэмкэ чымчууԓтэ нэгруԓмыгъэн.
Ынкы ымы гатваԓен ӈэвъэйыръын, рочгыпыԓьын эммутԓытыԓыԓьэтык мынгыткэн ӈиръэ пароԓ гивиӈитти.
Ынан яайвынэн ымыԓьо нымытвайыръын энанмаԓяватыԓьэты, наӄам ымы микынэ ныԓвавӄэн рымэԓевэтык.
Эймэвык яаԓеӈӄачайпы, рыйинин Ынин авэръычьомыткын, ынкъам ԓыгэн эвыр ынин мотԓытыԓыԓьатгыргын нывиԓгъи.
«Мэӈин Гымыкы гинэнйиткуԓин?» – пынԓёгъэ Иисус.
Титэ-ым ымыԓьо ӄооӈатгъат, Пётр ынкъам ӄутти Ынык рээн ваԓьыт иквъэт: «Инэныгйивэтыԓьигыт, рэмкэ чымчууԓтэ нэгруԓмыгыт ынкъам нанрыкгытатгыт».
Ытръэч-ым Иисус иквъи: «Мэӈин вай гинэнйиткуԓин Гымыкы.
Гымнан тыԓыгэԓычьэтын, миӈкыри Гымыкайпы ӈытогъэ армагыргын».
Ынкъам ӈэвъэнйыръэ чичевнин, раԓваквъа атчытвак, вэвраԓьатэты эймэквъи ынкъам ӈырапычга пэӄэтатгъэ Ынык гыткагты, энанымӈыԓяквъэ Ыныкы ымыԓьырамкык ягна, иаʼм ытԓён гэнйиткуԓин Ыныкы ынкъам миӈкыри ԓыгэн эвыр мэԓеквъи.
Ынан ивнин ытԓён: «Ӈээккэйгыт, гыныкԓымаԓяквырга нэнъегтэԓеквыт.
Ӄыԓеркын ӄаԓяԓвонтымаватэты».
Титэ Ынан еп нэнатвыӄэн ынӄэн, етгъи ӈыръымэӈин армайпы синагогракэн ынкъам иквъи ыныкы: «Гынин ӈээкык уйӈэ нъэԓгъи.
Ынӈэ энэӈъэԓевкэ Инэныгъюԓевэтыԓьын».
Ытръэч-ым Иисусынэ ваԓёмнэн, иквъи ыныкы: «Ынӈэ эʼӄэԓиӈэткэ, ытръэч ӄыԓымаԓявыркын, ынкъам рэегтэԓгъэ».
Рэсӄивык ярачыкогты, ръотавнэн ымы мэӈин яаԓятык, арыԓгыка Пётр, Иоанн, Иаков чама ӈээккэӄэйин ытԓыгын ынкъам ынин ытԓя.
Ымыԓьо нытэргатӄэнат ынкъам ныркыпчевыӄэнат чиниткин мачвэт .
Ытръэч-ым Иисус иквъи: «Ынӈэ атэргатка.
Ытԓён ԓюӈвъиԓьын, ытръэч йыԓӄэтыркын».
Ыргынан тэнӈу нэтчыгъэн Ытԓён, ӄэԓёӄъым ԓыги гэԓгыԓин, ытԓён энмэч уйӈэ.
Ынан-ым ытԓён мынгыпэрэнэн, нэргъав ивнин: «Ӈээккэӄэйигыт, ӄыԓӄутги!» Ынкъам егтэԓ ыныкы пэԓӄынтэтгъи, ытԓён ԓыгэн эвыр ӄутгъи.
Ынан рыӄамэтвавыйгот рыннин ытԓён.
Ытԓыгыт ынинэт гиничгытэтԓинэт.
Ынан-ым тъививнинэт, иӈӄун ымы мэкына авнатвыка ԓьоё.
Иисусынэ румэкэвнинэт мынгыткэн ниръэ пароԓ рэгъючечӈыԓьыт, йыԓнин ырыкы очочынԓягыргын ынкъам армагыргын, рытавык ымыԓьо кэԓьэт ынкъам рымэԓевэтык тъычгыргыт.
Ынан тыӈивынинэт ытри тъэвэты эвынво Энанԓявагыргын Эӈэӈин ынкъам рымаԓяватынво тъытԓьэт.
Ынкъам ивнинэт ытри: «Тэӈынӈэ ръэнут эпирикэ акватыӈок: ымы кэӈунэӈ, ымы тэючгын, ымы кавкав, ымы манэт, эвыр авнатвака эмӈирэют эвиръыт.
Ръаярачыкогты рэрэсӄивӈытык, ынкы ӄыпэԓятыркынэтык ынкъам ынӄо ӄэквэтыркынитык.
Миӈкы-ым тури ӄырым ыʼнынрэсӄивэттык, пэԓяма ыргин мэйӈынымным, ымы рыпэт пиӈпиӈ, эймысӄэтыԓьын торыкгыткагты, ӄытивыткуркыниткы ырыкы.
Мачынан ынӄэн нытвагъан мэтъаэквырго ырыкы».
Рэгъючечӈыԓьыт манаӈакватгъат нымнымыткогты, рымӈыԓява Таӈпыӈыԓ ынкъам энанмаԓявма ԓымынкы.
Эвынэрмэтэ Иродына ымыԓьо ваԓёмнэн, гэръэԓин Иисус, ынкъам гакапчачавԓен, ӄэԓёӄъым ӄутти нивӄинэт, энмэн ынӄэн Иоанн эюгъи, ӄутти – энмэн Илия етгъи, ӄутти-ым – энмэн ӄоԓ тэԓенъепкин мэтъатвыткоԓьын эюгъи.
Ынкъам Ирод ныкапчачытваӄэн: «Иоанн гымнан тыԓевтычвигъэн, ытԓён вай мэӈин Ынӄэн вэтгаво нэлгыркын?» Ынкъам ынан раԓьовыԓгыӈӈоӈынэн Иисус.
Апостоля, пэԓӄынтэтык, натвыгъан Иисусына ымыԓьо, ръэнут ыргынан нэтэйкыгъэн.
Ынӄъом Ынан эʼйӈэвнинэт ытри Ынык рээн, ынкъам ытри ӄытгъэт Вифсаида-нымнымэты.
Оʼравэтԓьата-ым ԓыги нэтчыгъэн ынӄэн, ынкъам ԓымӈэнагъат Ынык рээн.
Иисусынэ нэнамӈыԓтэԓӄэн ырыкы Энанԓявагыргын Эӈэӈин ынкъам нинэнмэԓевэтӄинэт тъытԓьэт.
Яачы-ым вуԓӄытвик мынгыткэн ӈиръэ пароԓ рэгъючечӈыԓьыт эймэквъэт Ыныкы ынкъам иквъэт: «Ӄытриԓгынэт оʼравэтԓьат, иӈӄун ытри ныԓӄытынэт ынанчымчаӈ ваԓьэты нымнымэты ынкъам ыʼнԓьунэт ырыкагты рооԓӄыԓтэ ынкъам кэвын, ӄэԓёӄъым мури ӈутку энымкиԓӄык мытытваркын».
Иисус татԓыӈгъэ: «Торгынан ӄыйыԓыткы ырыкы рооԓӄыԓ».
Рэгъючечӈыԓьыт иничгытэтгъэт: «Аны вай мурык ытръэч мытԓыӈэн кавкавыт ынкъам ӈиръэ ынныт, миӈкыри моргынан мытранӄамэтвавӈынат ынӈин мыкэԓьыт оʼравэтԓьат?
Вэчьым вай мытрэркурысӄивӈынэт ымыԓьорыкы рооԓӄыԓтэ?» Ынкы гатваԓенат ӄымэк мытԓыӈэн мытԓыӈча мынгытӄԓеккэн парол оʼравэтԓьат.
Ытръэч Иисусынэ ивнинэт рэгъючечӈыԓьыт: «Ӄынвакъоквыткы оʼравэтԓьат нотасӄыткынык эмӈирэӄӄԓиккин мынгыткэн пароԓьёно».
Рэгъючечӈыԓьыт ԓыгэн-ым ынӈин итгъэт.
Титэ ымыԓьо вакъогъат, Иисусынэ пирининэт мытԓыӈэн кавкавыт ынкъам ӈиръэ ынныт, гитэнин иʼиʼн, ченъёргаввэтгавык рырэӄуԓымӈэвнин Эӈэӈ, ынкъам мыԓеткунинэт кавкав эвыр ынныт.
Ынан нинэйыԓӄинэт ынӄэнат рагъёчачӈыԓьырыкы, иӈӄун ыʼнтэйвыӈыркынэт рамкэты.
Ымыԓьо ныӄамэтваӄэнат ынкъам ԓыгъэнӄэквъэт, рэгъючечӈыԓьэ-ым ӄээкын нэнумэкэвынэт мынгыткэн ӈиръэ пароԓ йыръыԓьыченԓет, гынуԓьыт гарооԓӄыԓя.
Ӄоԓ итык, титэ Иисус гаченъёргаввэтгавԓен ӄувԓикэ, етгъэт Ыныкы рэгъючечӈыԓьыт.
Ынан пынԓёнэнат ытри: «Микыну нэԓгыркынигым Гым варата?» Ытри татԓыӈыткогъат: «Ӄутти нивӄинэт, энмэн Гыт – Иоанн Крестителегыт, ӄутти – энмэн Илияйгыт, ӈыръыӄутти-ым нивӄинэт, энмэн ӄоԓ тэԓеӈкин мэтъатвыткоԓьын эюгъи».
Ынан пынԓёнэнат ытри: «Торгынан-ым микыну Гым инэԓгыркынитык?» Пётр татԓыӈыткогъэ: «Гыт – Христос Эӈэӈин».
Ытръэч-ым Иисусынэ тъэвэты митъэивнинэт ытри, авнатвыка ӈоот ымы мэкына.
Ынӄоры Иисусынэ ивнинэт: «Экык Оʼравэтԓьаргэн ԓыгитэвиминӈэтыԓьыԓӄыԓ, Ытԓён эʼнӄу нэрэԓгыӈын ынпычьыԓьырык, ыʼттъыёԓтаароӈрагэԓевыԓьа ынкъам инэнчичевэтыԓьэ Каԓегыргыкэн, Ытԓён тымъёԓӄыԓ, ытръэч-ым ӈыроӄав ыʼԓёк раёвъёԓӄыԓ».
Ынӄоры Иисусынэ ивнинэт ымыԓьо: «Эвыр мэӈин рэԓеӈыркын Гымык рээн, мачынан ынан эʼнӄу нытчынинэт кыԓек чиниткин тагъяӈгыргыт ынкъам ынӄэнына мачынан амӄынъычо нимтипириркынин чиниткин аʼӄанмыкэн уттынпын ынкъам нинэркыԓеркын Гым .
Ӄэԓёӄъым, микынэ эмкумъу рэԓгыӈыркынин чиниткин ягтаԓгыргын, ынӄэнына рантымӈэвнэн ынӄэн, микынэ-ым рантымӈэвнэн чиниткин ягтаԓгыргын Гымык курэ, ынӄэнына эмкумъу рэԓгыгнин ынӄэн.
Ӄэԓёӄъым рэӄу оʼравэтԓьата эймитык ымваԓьын, чиниткин-ым увик рывъиӈэтык эвытԓым тэнъэӄэӈык ченэткэнагты?
Ӄэԓёӄъым, микынэ ӈыркыԓё ринэԓгыгъэ Гым ынкъам Гымнинэт вэтгавыт, ынӄэн Эккэтэ Оʼравэтԓьаргэн ӈыркыԓё рэԓгыгнин, титэ Ытԓён рэетгъэ гэргычьатгыргыма Ынин ынкъам Ытԓыгин ынкъам ангелен Эӈэӈин.
Тивыркынитык-ым ԓыгэтаӈӄэгԓынангэт, варкыт ӈутку вэтчатваԓьыԓыко ӄутти, микырык энкытвыԓевкэ еп ченэтвъэгыргын, энмэч нэрэԓьуӈын Энанԓявагыргын Эӈэӈин».
Гаԓягъат ӄымэк амӈырооткэн ыʼԓёӈэттэ, титэ Иисусынэ тывнэн ынӄэн, Ынан пирининэт Ынык рээн Пётр, Иоанн ынкъам Иаков, тыттэтгъи ӈайыткынэты ченъёргаввэтгавынво.
Ченъёргаввэтгавма, Ынин ԓьуԓӄыԓ явматгъэ, ынкъам Ынин эвииръыт гиԓгэтԓинэт, гаӄэԓпэраԓенат.
Ынкъам ӈиръэ оʼравэтԓьат гапычвэтгавԓенат Ынык рээн.
Ынӄэн гатваԓенат Моисей ынкъам Илия.
Ыргынан, эргавэты вытрэтыԓьэ, нытвыӄэн Ынин энаԓват, ваԓьыԓӄыԓ Иерусалимык.
Пётр-ым ытри ӄутти гэтъирэткуԓинэт, кыевык-ым нэԓьугъэн Ынин эргав ынкъам ӈиръэ оʼравэтԓьат, вэтчатваԓьыт Ынык ачгыта.
Ынкъам титэ ынӄэнырык напэԓяӈӈогъан Ытԓён, Пётр иквъи Иисусына: «Инэныгйивэтыԓьигыт, аʼмын-ым йыӄӄай вак ӈутку!
Кита-ым ӈыръо отрат мынтэйкынэт: ыннэн Гыныкы, ыннэн Моисейына ынкъам ыннэн Илияна».
Ынан гэмо гэԓгыԓин, ръэнут тывнэн.
Ынӄэн эвма, ининигъи йъын ынкъам энаръэнэнат ытри ыныквииԓе.
Рэгъючечӈыԓьыт, ваԓьыт йъычыку, чеӈыттэтгъэт.
Ынкъам ӄэнтэтгъи йъыйпы ӄуԓиӄуԓ ивыԓьын: «Ынӄэн Гымнин Экык, Гымнин Ԓьоё.
Ытԓён ӄываԓёмыркынэткы».
Титэ ӄуԓиӄуԓ выйитвыгъи, Иисус нэмэ амынан нытваӄэн.
Ынкъам рэгъючечӈыԓьыт авъеткынка гатваԓенат, ынкъам ынӄэн ыʼԓёк ымы мэкына ԓёӈытва нэнтыгъэн, ръэнут нэԓьугъэн.
Ӄоԓетъыԓёк, титэ ытри тэгрэтгъэт ӈайгыпы, мыкъоравэтԓьарык нэнрынгиивын Иисус.
Ԓюур ӄоԓ ӄычиӄун оʼравэтԓьан ӄуԓиԓьэтгъи: «Инэныгъюԓевэтыԓьигыт, аʼмын-ым ивкэ, ӄыгитэгын гымнин экык!
Ытԓён наӄам тэӈыннэн!
Ытԓён ныкаԓьайпыӄэн: ԓюур-ым вай ныӄуԓиԓьысӄычетӄин, кэԓьэтэ-ым рытрыкымгыта иттиԓийгут нинэнтыӄин ытԓён, рыпэт йыкыргычыкойпы ныкытрантоӄэн ынкъам коԓё нинэнтэвиминӈэвӄин, ынӄо-ым мэткиит яаԓ нынъэԓӄин.
Гымнан тивынэт Гынинэт рэгъючечӈыԓьыт рытавык кэԓьэт, ытръэч-ым гаԓвавԓенат ытри».
Иисус-ым татԓыӈыткома иквъи: «Аны вай оʼравэтԓьаторэ, эʼӄэрэԓьытури ынкъам аԓымаԓявкыԓьыторэ!
Тъартагнэты ӄээӄын Гым тратвагъа турык рээн ынкъам гытгытэ трэԓгынтык?
Ӄынрывинрыгын ӈутриԓы гынин экык».
Еп тыԓеԓьын ӈинӄэй кэԓьэтэ рыпэӄэтавнэн нотасӄыткынэты, рытрыкымгыта иттиԓыръуԓьын.
Ытръэч-ым Иисусынэ ръотавнэн кэԓы ынкъам рымэԓевэннин ӈинӄэй ынӄъом рыԓенин ытԓён ытԓыгэты.
Ынкъам ымыԓьо гиничгытэтԓинэт Эӈэӈин майӈармагыргэты.
Виин ымыԓьо ԓыгэкоԓё ниничгытэтӄинэт Иисусын тайкыгыргык, Ынан ивнинэт рэгъючечӈыԓьыт: «Ӄыпаԓёмтэԓгыткы ынкъам антыяатка ӄынтыгыткы ӈотӄэн вай, ръэнут тратвыӈын торыкы: Экык Оʼравэтԓьаргэн нэрэйыԓӈын оʼравэтԓьамынгэты».
Ытръэч-ым ыргынан эчичевкэ гэԓгыԓин, ръэнут нэнатвыӄэн ӈотэнвэтгава, ӄэԓёӄъым чечаквыргын ԓюнйыԓе гэԓгыԓин ырыкы.
Пынԓёк-ым Ытԓён, ръэнут Ынан тывнэн, гъэӄэԓиӈэтԓинэт.
Ӄоԓ итгъэт рэгъючечӈыԓьыт еԓырачвыӈгъат, мэӈин ырыгԓыку майӈыӈ ваԓьын.
Иисусынэ-ым, ԓыги ԓыӈэ ръэнут ыргынан чимгъуу эмӄэԓеԓвынэ нэԓгыркын, пиринин нэнэны, рытвэтчавнэн Ынык ачгыта ынкъам ивнинэт ытри: «Микынэ рэнрыгэԓевнин ӈотӄэн нэнэны ӄынур Гым, ынӄэнына ринэнрыгэԓеквъэ ымы Гым, микынэ-ым ринэнрыгэԓеквъэ Гым, ынӄэнына рэнрыгэԓевыркынин Ынӄэн, Микынэ инэнӈивыгъи Гым.
Ӄун мэӈин ымыԓьорык турык мыӄыԓьыӈ ваԓьын, ынӄэн ынанэргыпыԓьын».
Ынкэӈит Иоанн иквъи Иисусына: «Рычичевыткуԓьигыт, моргынан гэԓьуԓин ӄоԓ оʼравэтԓьан, микынэ Гынинныннэ нинэнвыӄинэт кэԓьэт, ытръэч моргынан мытнъотавын, ӄэԓёӄъым ытԓён ванэван ныԓейвын мурык рээн».
Иисусынэ татԓыгнэн ытԓён: «Ынӈэ анъотавка, ӄэԓёӄъым мэӈин торыкагты оʼраԓвагты атвакыԓьэн, ынӄэн торыкагты ваԓьын».
Титэ тъэрытвигъэт ыʼԓёт пэрэӈӈотагнэты Иисус нотаеквэйпы, Ытԓён рэквэнӈыгъи Иерусалимэты.
Ынан тыӈивынинэт ыʼттъыёԓягты Ынинэт пынԓынԓяԓьыт.
Ынӄэнат ӄытгъэт самариякэн нымнымэты рытэнмавынво ымыԓьо Ытԓён ятыӈӈок.
Ытръэч-ым ӈэнку Иисус ԓюӈынрэсӄивэтэ нэнтыгъэн, ӄэԓёӄъым Ытԓён гакавраԓьыпэраԓен Иерусалимэты .
Ынык рэгъючечӈыԓьэ Иаковына ынкъам Иоаннына, ԓьук ынӄэн, нивын: «Этынвэгыт!
Вэчьым тэгъеӈыркын, мури мытривмык, иӈӄун йынйын нэрэтын эʼэʼйпы ынкъам уйӈэ нынъэԓынэт ытри, миӈкыри ӈан итгъи Илия?» Ытръэч-ым Иисусынэ, тыԓик оʼраырыкагты, ръотавнэнат ытри.
Ынкъам ытри ӄытгъэт ӄоԓенымнымэты.
Ӄоԓ итык, тыԓяма ръэтъеквэ, ръэмэӈин иквъи Иисусына: «Гым траԓымӈэнагъа Гынык рээн, ӄэйвэԓым миӈкыри Гыт нъэквэтын».
Иисусынэ татԓыгнэн ытԓён: «Ятъёԓтэ гаемыкыԓенат, ынкъам иʼиʼпчиӄэт гакытчыгъёԓгыԓенат, Экык-ым Оʼравэтԓьаргэн таӈанымытваванвыка».
Ӄотына-ым Иисус иквъи: «Ӄыԓымӈэнагэ Гымык».
Ынӄэн татԓыӈгъэ: «Этынвэгыт, ӄинэтриԓги янор ярагты ынкъам мынумкэвын гымнин ытԓыгын».
Ытръэч-ым Иисусынэ ивнин ытԓён: «Мачынан въиԓьырык ыʼннумкэвыркынэт ыргинэт въиԓьыт, гыт-ым ӄыԓеркын ынкъам ӄыкоргымӈыԓтэԓыркын Энанԓявагыргын Эӈэӈин».
Ӄээӄын ԓым ӄоԓ иквъи: «Этынвэгыт, гымнан траԓымӈэнагыт Гыт!
Ытръэч-ым янор тъэмԓьусӄивынэт гымнин яраԓьыт».
Иисусынэ татԓыгнэн ытԓён: «Ынӄэн, мэӈин мэгчеранма тааԓгыԓятыркын, ынӄэн ԓыгэнӈуну ритгъэ Энанԓявагыргэты Эӈэӈин».
Ынӄоры Иисусынэ ԓьунинэт ӄээӄын ӈыроӄӄԓеккэн мынгыткэн ӈиръэ пароԓ рэгъючечӈыԓьыт ынкъам тыӈивынинэт ытри эмӈирэюну Ынык ыʼттъыёԓ ыммайӈынымнымэты ынкъам мъанымнымэты, миӈкыри Ытԓён Чинит нырэԓӄынӈыӄин.
Ынан ивнинэт ытри: «Ԓыгэкоԓё нъэԓгъи пэӈвытрывъайгыркэгыргын, мигчирэтыԓьыт-ым тъэркинэт.
Ытԓён вай ӄыванԓяркынэткы Этын пэӈвытрывъайгыркэгыргыкэн, иӈӄун нынӈивынинэт мигчирэтыԓьыт Ынин пэӈвытрывъайгыркэгыргэты.
Ӄыԓеркынитык!
Гымнан тури тынӈивыркынитык, ӄынур яракытэпаԓгыӄагтэ эʼгымкэты.
Ынӈэ эпирикэ ымы тэючгын, ымы ӈыркир, ымы пԓекыт, ынкъам ынӈэ мэӈин ръэтык эйиԓытриԓкэ.
Рэсӄивык ръарачыкогты, янор ӄиквытык: „Онтымгыргын мачынан нытваркын ӈотэнрак“.
Ынкъам эвыр ынкы нымытваркын ԓенԓеӈонтымытваԓьын оʼравэтԓьан, тургин ԓенԓеӈонтымгыргын рапэԓятгъа ынык рээн, эвыр-ым этԓы – рэпэԓӄынтэтгъэ торыкагты.
Ынкъам ӈотэнрак ӄыпэԓятыркынэтык, ӄынуркыниткы ынкъам ӄыԓпыркыниткы ымыԓьо, ръэнут ырык варкын, ӄэԓёӄъым мигчирэтыԓьын мэгчермынгыквыԓьыԓӄыԓ.
Ынӈэ эԓпууръыкэ ыннанран ӄоԓерагты.
Ынкъам эвыр тури еттык ръамайӈынымнымэты ынкъам ӈэнку тури нэнрыгэԓевтык, ӄынуркыниткы ымыԓьо, ръэнут торыкы нэрэйыԓтык, ӄынмэԓевэтыркыниткы ыргинэт тъытԓьэт ынкъам ӄивыркыниткы: „Энанԓявагыргын Эӈэӈин энмэч турык ӄача!“ Эвыр-ым рэенӈытык ръамайӈынымнымэты, ынкы-ым тури ӄырым ыʼнынрыгэԓевтык, ӄыԓейвытык ынкэкин равытгыръеквэ гавэтгавма: „Рыпэт пиӈпиӈ, эймысӄэтыԓьын морыкгыткагты турыкмэйӈынымнымык, моргынан тэвԓяткота мытынпэԓӄынтэвыркын торыкы.
Ытръэч-ым ԓыги ӄыԓгыркыниткы: Энанԓявагыргын Эӈэӈин энмэч чымче варкын“.
Тивыркынитык тури, Содом таӈыӈ ратвагъа ынӄэн мэйӈынымнымык ӈотӄэн Ыʼԓёк!» « Аʼтӄэӈэты гыт, Хоразин!
Аʼтӄэӈэты гыт, Вифсаида!
Эвыр-ым Тирык ынкъам Сидонык тайкыёт ынӄэнат таӈынанэнэчгытаттэ, миӈкыри гэтэйкыԓинэт турык, тэԓенъеп-ым ӈотэннымытваԓьырык, чемгъоанӈэԓёта тымӈэавэръыйпыԓьа ынкъам пиӈпиӈытвиԓьэ, ыʼмпаӈэты ваԓьын ыргин вагыргын аԓваӈ нэнъытчыгъэн.
Ынкъам ынӄэната Тир ынкъам Сидон ратваӈыт таӈыӈ турык Судык!
Ымы гыт, Капернаум, тэгъеӈыркын йъыйыӄытагнэты эргавык?
Ӄырым, таӈӄонпыӈтанымчаӈгыргыкэн ванвэты нэрэнинтыгыт!
Ынӄэнына, микынэ напаԓёмтэԓыркынэтык тури, энапаԓёмтэԓыркын Гым, микынэ эʼнӄу нэԓгыркынитык, эʼнӄу нэԓгыркынигым Гым.
Микынэ-ым Гым эʼнӄу нэԓгыркынигым, эʼнӄу ԓыӈыркынин Ынӄэн, Микынэ Гым инэнӈивыгъи».
Ӈыроӄӄԓеккэн мынгыткэн ӈиръэ пароԓ рэгъючечӈыԓьыт коргэты пэԓӄынтэтгъэт ынкъам нивӄинэт: «Этынвэгыт, ымы кэԓьэт оча варкыт морыкы, титэ мури мыттъививыркын ырыкы Гыныгныннэ!» Иисусынэ-ым ивнинэт ытри: «Гымнан тыԓьугъэн, каԓьайӈын-Сатана эрэтгъи эʼэʼйпы ӄынур йъиԓкээвйынйын.
Ԓьуркыниткы, тури Гымыкайпы эрмэтвитык тэнтик кымъыԓгычгыт ынкъам чиԓимуӄыэпээпэгти, ынкъам рыруԓыԓтэвытвиткы эʼӄэԓьин ымармагыргын – ынкъам ӄырым ръэнут торыкы нытинэнъэӄэӈын.
Ытръэч-ым коргаво эԓгыԓкэ кэԓьэргин оча вагыргын торыкы, ипэ ӄыкоргавыркынэтык – тургинэт нынныт гэкэԓитэйкыԓинэт иʼиʼк».
Ынкъам ынӄэн чечамыткавык Иисус коргаквъэ Эӈэӈин Выйитэ ынкъам иквъи: «Тынэргавыркынэгыт, Ытԓыгигыт, иʼиʼкинэйгыт ынкъам нутэйиквикинэйгыт Этынвэгыт, ӄэԓёӄъым Гынан вэнвакы рытын ынӄэн кувчемгъоԓьэпы ынкъам каԓегъёԓятыԓьэпы, ынкъам рывэнтэтын мыӄыԓьырыкы.
Ии вай, Ытԓыгигыт, ынӈин ваԓьо гатваԓен Гынин пытԓиӈыԓьын тагъяӈгыргын!» Ынкъам иквъи: «Гымык-Ытԓыгэ таӈымыԓьо гинэйытԓин Гымыкы.
Ванэван микынэ ԓыги ныԓгынин Экык, Микыну ваԓьын, арыԓгыка Ытԓыгэ, ынкъам ванэван микынэ ԓыги ныԓгынин Ытԓыгын, Микыну ваԓьын, арыԓгыка Эккэтэ ынкъам ынӄэнат, микынти Эккэтэ инэнԓьуӈэтыркынинэт ԓыги рытчык Ытԓыгин вагыргын».
Ынӄоры-ым, рагъёчачӈыԓьэты тыԓик, иквъи ынӈин, эмытри ваԓёмынво: «Кычьымыԓьытури, инэԓьуԓьытури ынӄэнак, ръэнут торгынан ԓьуркыниткы!
Тивыркынитык тури, нымкыӄинэт мэтъатвыткоԓьа ынкъам тиркэрмэрык гэрэԓьунԓин ынӄэн, ытръэч-ым ԓюнԓьутэ нэнтыгъэн, гараваԓёмӈыԓен ынӄэн, ръэнут торгынан ваԓёмыркынэткы, ытръэч-ым ԓёӈваԓёма нэнтыгъэн».
Ынкы ыʼттъыёԓятгъэ ыннэн законынчечаватыԓьын ынкъам пынԓёнэн Иисус, тааӈынво Ытԓён.
«Инэныгъюԓевэтыԓьигыт, – пынԓёгъэ ытԓён, – ынраӄ вай гым мыръэгъэк, иӈӄун эймитык таӈӄонпыӈкэн ягтаԓытвагыргын?» «Ръэнут-ым гэкэԓиԓин Законык?
– пынԓёгъэ ынръам Иисус.
– Миӈкыри гынан каԓевэтгавыркын?» Ынӄэн татԓыӈгъэ: «„Эӈъэԓю ӄыԓгыркын гынин Этын Эӈэӈ ымыԓьыԓеӈгыпы эвыр ымыԓьычемгъойпы“ ынкъам „Эӈъэԓю ӄыԓгыркын гынин чымчеԓьын ӄынур гынин увик“».
«Ӄэгԓынангэт гыт татԓыӈгъэ, – ивнин ытԓён Иисусынэ, – ынӈин ӄитыркын, ынкъам гыт рэегтэԓетыркын».
Ытръэч-ым эмрэйиԓюӈык чиниткин увик, ынан пынԓёнэн Иисус: «Мэӈин-ым гымнин чымчеԓьын?» Татԓыӈык Иисус ыныкы иквъи: «Ыннэн оʼравэтԓьан гэԓеԓин Иерусалимгыпы Иерихонэты.
Ръэтык ыныкы пэнрыткогъат эʼӄэтэрмэчьыӈыԓьыт.
Ыргынан ытԓён ниръытвыгъэн, натаԓяйвэвыгъан ынкъам эквэтгъэт, напэԓягъан ытԓён въэӈӈоԓьын.
Кэтэм-ым ынӈэнръэта гэԓеԓин ӈаанкакэн таароӈрагэԓевыԓьын, ынан ԓьунин ынӄэн оʼравэтԓьан, гаԓянэн.
Ынӈин-ым гитԓин ымы левийыԓьын , ынан гитэнин ынкъам кавранэн.
Ынӄоры ванвэты, миӈкы нытваӄэн тэвиминӈэтыԓьын, пыкиргъи самарияԓьын.
Ынан ԓьунин ытԓён ынкъам ейвэчу рытчынин.
Ытԓён эймэквъи, ынӄъом, энаркэԓепԓыткок ынин атынвыт мытӄэ эвыр эʼкимԓе, рыкыԓвэннинэт.
Ынӄоры ынан рывакъовнэн тэвиминӈэтыԓьын ченэтосёԓыткынык, рыпкирэннин рамкыԓьырагты ынкъам ынкы винрэннин ытԓён.
Ӄоԓетъыԓёк ынан йыԓнин рамкыԓьыраэтынвэты мынгыквын ынкъам иквъи: „Ӄывинрэтыркыниткы ытԓён, титэ-ым гым трэпэԓӄынтэтгъэ, ынкы трамынгыквынат ымыԓьо ӄутти яаёттэ“.
Мэӈин ынӄэнырык ӈыроргарык гыныкгэта гатваԓен ынанчымчаԓьо тэрмэчьыӈыԓьэ рытавэмэнӈавъё оʼравэтԓьагты?» Законынчечаватыԓьын татԓыӈгъэ: «Ынӄэн-ым ӈан мэӈин ейвэчетгъи».
Иисусынэ ынкы ивнин ытԓён: «Ӄыԓеркын, ынкъам ымы гыт ынӈин ӄитыркын».
Рымагтэты тыԓяма рэгъючечӈыԓьырык рээн, Иисус етгъи ӄоԓ мъанымнымэты.
Ӈэнку ӈэвъэнйыръэ, нынныԓьэ Марфа, эʼйӈэвнинэт ытри ыныкрагты.
Ынин гатваԓен чакэттомгын, нынныԓьын Мария.
Мария вакъогъэ Этынвэн гыткаӈӄач ынкъам нэнапаԓёмтэԓӄэнат Ынинэт вэтгавыт.
Марфа-ым ныгпиԓьэтӄин кывайынво.
Ытԓён эймэквъи ынкъам иквъи: «Этынвэгыт, эви Гыныкы тымӈаԓгоԓяӄ, гымыкчакэттомга пэԓянэн гымыкы ымыԓьо мигчир?
Ӄиквын ытԓён, иӈӄун ынан гым нинэвинрэтгъэн».
Иисусынэ-ым ивнин ытԓён татԓыӈык: «Марфайгыт, Марфа, гыт гыпиниԓюркын ынкъам мыкэмэркэчетыркын, аԓымы-ым ыннэн вэты эӈъэԓю ԓынъёԓӄыԓ.
Марияна-ым ԓьунин ыныкы ԓыгэяагты ваԓьын, ынӄэн ыныкайпы ӄырым ыʼниткэгъэн».
Ӄоԓ гитԓин Иисус гаченъёргаввэтгавԓен ӄоԓ ванвык.
Ытԓён пԓыткугъи, ӄутынэ рэгъючечӈыԓьэ ивнин: «Этынвэгыт, ӄыныгъюԓевыткуги ченъёргаввэтгавык, ӄынур Иоаннына рыгъюԓевнинэт ынинэт рэгъючечӈыԓьыт».
Иисусынэ ивнинэт ытри: «Ченъёргаввэтгавык ынӈот ӄивыркынитык: Ытԓыгын мургин, иʼиʼк ваԓьэгыт, мачынан ԓыгивэймэну ыʼныԓгыркын нынны Гынин!
Мачынан нынъэԓын Энанԓявагыргын Гынин, мачынан нытваркын тъэвчемгъогыргын Гынин нутэйиквик, ӄынур-ым иʼиʼк.
Ӄыԓпынрыткоркын ягтаԓынво рооԓӄыԓя морыкы амӄынъыԓёк, ынкъам ӄынэнаачытораквынат мургинэт эʼӄэԓтэтти, ӄун-ым ымы моргынан мытнэнаачыторавыркынат тинэнъэӄэӈэтыԓьыт морыкы.
Ӄитги Гыт ынӈин, иӈӄун вэты авнатвака морыкы кыттэнгыеӈыт, ипэ-ым ӄывириӈыткуги анӈэнаԓьэпы».
Ынӄоры Иисус иквъи ырыкы: «Энмэн-ым, ӄынур турык варкын тумгытум, ынкъам вай гыт етгъи ыныкагты гынунныкитэ ынкъам эвыӈӈогъан: „Тумгигыт, ӄыначыӈаквынат гымыкы ӈыръо кавкавыт, гымыкы пыкиргъи тумгытум, ынраӄ-ым гым тэӈуйӈэ тытваркын рэӄэ кывэйык“.
Ынӄэн-ым, мэӈин ярак ваԓьын, рататԓыӈгъа: „Энанаромкавка аны гымыкы.
Тытыԓ энмэч ганныматԓен, гымнан тынатчьавынат нэнэнэт, тыԓвавыркын пынрыткок гыныкы“.
Тивыркынитык тури, энмэн эвыр ытԓён ӄырым ныԓӄутын ынкъам ӄырым ныйыԓнин ӄотына кавкав эмтумгыԓьэтык, эвыр тъэвванԓяк, ытԓён рэԓӄутгъэ ынкъам рэйыԓнин ынкэмиԓ, тъэр ынӄэнына рамӈыԓёнэн.
Ынкъам Гымнан тивыркынитык: ӄыйынатыркынэткы – ынкъам торгынан рэйминӈыткы, ӄыԓӄырирыркыниткы – ынкъам рэԓьуӈыткы, ӄыпэгчаткоркынэтык – ынкъам торыкы наратытԓёмӈын.
Гамгаоʼравэтԓьан, мэӈин ныванԓяӄэн – нэймитыткуӄин, микынэ нинэԓӄыриркин – ынӄэнына нинэԓьуӄин, ынкъам мэӈин нытытԓыпэгчаткоӄэн – ыныкы нытытԓёпӄэн.
Рэӄытԓыгэ рэйыԓнин аккагты кымъыԓгычгын, титэ ынӄэнына рамӈыԓёнэн ынык ыннээн?
Эвытԓым, эвыр рамӈыԓёнэн ԓигԓиг, ыныкы рэйыԓнин чиԓимуӄ-эпээпэй?
Ынкъам эвыр тури, анӈэнаԓьыоʼравэтԓьаторэ, гэгъюԓеттури йыԓык ченэткмэйӈэты ръэнут таӈэты ваԓьын, ӄэйвэ эты тургин Иʼиʼкин Ытԓыгэ ӄырым ныйыԓнин Эӈэӈин Выйивый ынӄэнырыкы, микынти Ынык ванԓяркыт?» Ӄоԓ итык Иисус ныкаԓьантоӈатӄэн эйиԓыкыԓьыргин кэԓьэк, ынкъам, титэ кэԓы ӈытогъэ, эйиԓыкыԓьин вэтгавыӈӈогъэ.
Рэмкын гиничгытэтԓин.
Ытръэч-ым ӈыръыӄутти гивԓинэт: «Ынӄэн Вееԓьзевулынэ, кэԓьэргин очоча, рэрмэвэннин Ытԓён каԓьантавык!» Ӄутырык-ым нытэнгыеӈӄин Ытԓён – натъэвванԓяӈӈогъан Ыныкайпы эӈэӈгыйив эʼэʼйпы.
Ытръэч-ым Иисусынэ, ԓыги ԓыӈэ ыргинэт чимгъут, ивнинэт ытри: «Варат гэмгэнутэкин чинит ыныкчыку эʼӄэткуԓьын ръоравэтԓьатаԓпыгъа, ымы-ым ройыръын, миӈкы ӄонпыӈ амъянратко ваԓьыт, рэтъэттывигъэ.
Эвыр-ым ымы каԓьайӈын-Сатана чинит ыныкчыку янръатгъэ, эви-ым ынин энанԓявагыргын ранкытгыԓгаквъа?
Эвыр Гымнан тынынтоӈатыркынат кэԓьэт Вееԓьзевулынин армагырга, ръаармагырга-ым турыкэккэрык нанынтоӈатыркынат ытри?
Ынӄэната ытри нытванат торыкы судыԓьу.
Эвыр-ым Гымнан Эӈэӈин армагырга тынынтоӈатыркынат кэԓьэт, эвыӈан, Энанԓявагыргын Эӈэӈин энмэч етгъи торыкагты.
Эвыр эрмэԓьэ оʼравэтԓьата гырыма рыюркынин чиниткин яраӈы, ынин яӈайыръын гынрэтэты ратвагъа.
Ытръэч-ым эвыр пэнрыткоркын ыныкы мэӈин армаӈ ваԓьын, эвыр раԓвыгнэн ытԓён, риткэгнин ынык ырыт, ръэнут мычвыно ԓыгнин ынӄэнына, ынкъам рэтэйвыгнин ынык пэрэё.
Мэӈин ванэван Гымык рээн нытвагъан, ынӄэн Гымык оʼраԓвагты ваԓьын.
Мэӈин ванэван нынумэкэвын Гымык рээн, ынӄэн ныԓяпԓыпатӄэн».
« Титэ кэԓы нынтоӄэн оʼравэтԓьайпы, ытԓён ныԓейвыткуӄин эмԓыкэванвыткок, эмыԓӄырирэ ваны паӈъэвӈытокэн, ынкъам эԓьукэ ԓыӈык, нивӄин: „Китаӄун-ым мыпэԓӄынтэтгъэк гымыкрагты, мэӈӄо тынтогъак“.
Ынкъам, пэԓӄынтэтык, нинэԓьуӄин ынӄэн гэӈуйвэгыткуԓин ынкъам гэйыръытвыԓин.
Ынкэӈит ытԓён нэквэтӄин ынкъам нинэпириӄинэт ынык рээн ӄутти ӈэръамытԓыӈэн кэԓьэт, пытӄыанӈэнаӈ ынык ваԓьыт, ынкъам ытри, рэсӄивык, ынкы нынымытваӄэнат.
Ӄымэԓ ӈотэнъоравэтԓьан пытӄыаʼткэӈ ыʼттъыёԓвагыргык нытваӈӈоӄэн».
Иисусынэ ынӄэн тывма, ӈэвъэнйыръын оʼравэтԓьаԓыкойпы ӄуԓиԓьэтгъи: «Кычьымыԓьын ынӄэн ытԓя, микынэ нагтогыт Гыт ынкъам нанԓыватгыт!» Иисус-ым татԓыӈыткогъэ: «Кычьымыԓьыт ынӄэнат, микырык наваԓёмыркын Эӈэӈин вэтгав ынкъам нэркыԓеркын тывъё!» Титэ-ым рэмкын умэкэтръугъи Иисусынэ гроԓмакы, Ытԓён вэтгавыӈӈогъэ: «Коԓё гъэӄэрэԓин игыркин тыӈэрэт!
Натъэвытвыркын эӈэӈгыйив, ытръэч-ым ӄырым ныйыԓын ырыкы эӈэӈгыйив, рыпароч Ионан эӈэӈгыйивык.
Миӈкыри Иона нъэԓгъи эӈэӈгыйиву Ниневиякэн нымытваԓьырыкы, ԓыгэн-ым ынӈин Экык Оʼравэтԓьаргэн ратвагъа эӈэӈгыйиву игыркин тыӈаратэты.
Айваԓыӈӄачкэн тиркэрмэӈэв рэетгъэ Суд-ыʼԓёк ынкъам энаачо рэԓгыгнинэт ӈутинтыӈэрэткин оʼравэтԓьат, ӄэԓёӄъым ытԓён нотачьомыткынгыпы гэетԓин паԓёмтэԓынво тиркэрмин Соломонын кувчемгъогыргын.
Игыр-ым турык рээн ынӄэн, мэӈин оʼптыӈ ваԓьын Соломонына.
Нымытваԓьыт Ниневияк рэенӈыт Суд-ыʼԓёк ынкъам энаачо нэрэԓгыӈын ӈутинтыӈэрэт, ӄэԓёӄъым ниневияԓьа, ваԓёмык Ионанэн тъэввэтгаквыргын, ыргин ыʼмпаӈвагыргын аԓваӈ гэтчыԓин.
Игыр-ым турык рээн Ынӄэн, Мэӈин оʼптыӈ Ионана ваԓьын».
« Ванэван микынэ нытриԓнин ӈыԓетыԓьын ээк ыяа ваԓьык ванвык эвытԓым кукэгиӈкы.
Аны вай йъэԓыги ынӄэн нытриԓӄин оԓечгыткынык, иӈӄун рэсӄивыԓьэ ыʼнԓьуркын ӄэргыӄэр.
Гынинэт ԓыԓет – ынӄэн гыныкувикин ээк.
Эвыр гынинэт ԓыԓет тэӈык инэԓьуркыт, ымыԓьо гынин увик ӄэргыԓьын.
Ыныкит-ым ԓыԓет инэԓьуркыт эʼткиӈык, ымыԓьо гынин увик вусӄыԓьын.
Аны вай ӄыгитэ, гыныкгэта ӄэргыӄэр, гыныкчыку ваԓьын, ӄырымэн эты вусӄывуч?
Ынӄэната, эвыр ымыԓьэты гынин увик ӄэргыԓьын ынкъам уйӈэ ымы ръэнут вусӄыԓьын, ынкы ымыԓьэты ӄэргытваркын, ӄынур аакгыпы рыӄэргавъёйгыт».
Титэ Иисус вэтгавыпԓыткогъэ, ӄоԓ фарисейыԓьа эʼйӈэвнин Ытԓён митиврэк.
Иисус рэсӄиквъи ынкъам арычгывакъогъэ.
Фарисейыԓьа-ым ԓьунин, энмэн Ынан ԓюӈиԓгытэвэ мынгыт мэтэвраӈӈотагнэты, ынкъам гиничгытэтԓин.
Ытръэч-ым Этынва ивнин ытԓён: «Вай-ым торгынан, фарисейыԓьа, гыргочаӈӄач койӈыт ынкъам уӄӄэмэт эчерикэ рытыркыниткы, ипэ-ым тури нытуԓьытури ынкъам нанӈэнаторэ.
Тотъэты ваԓьыторэ!
Эви Ынӄэнына, Микынэ рытомгавнэн тургин гыргочан, ванэван нынтомгавнэн ымы тургин йыръын?
Ӄылпынрыркынэткы ӈъоԓьыт ымԓеӈгыпы рэвинрэнӈэ ытри, ынкэӈит турык ымыԓьо ратвагъа эпэты ваԓьо.
Эʼтки торыкы, фарисейыԓьыторэ, ӄэԓёӄъым торгынан йыԓыркыниткы мынгытӄав чывипыт мятайпы, рутайпы-таӈыткэвъайгыпы ынкъам ӄутти тыӈачьэпы эвыр ырыгтыӈайыръэпы, тури паатык ӄэгԓын итык ынкъам ыʼԓгычьэтык Аӈаӈэты.
Аны вай рыковратавъёԓӄыԓ ынӄэн, ынкъам ымы ӄоԓ антээватка.
Эʼтки торыкы, фарисейыԓьыторэ, ӄэԓёӄъым тури нытэӈычьэттури инэнԓек синагограк, тэгъеӈыркынитык, иӈӄун нывэймэнъэв ыʼнйиԓытриԓыркынитык варатэн омакатынвык.
Эʼтки торыкы!
Тури ӄынур эгыйивӄэвкыԓьинэт панэнаԓьытванвыт: оʼравэтԓьат ԓейвыткуркыт ынӄэнаткынык ратгэмаво ԓыӈэ».
Ынкэӈит ӄоԓ законынчечаватыԓьын крупупэтгъи Иисусына: «Инэныгъюԓевэтыԓьигыт, Гыт ынӄэната ымы морыкы инэнъээʼвыткуркын».
Ытръэч-ым Иисус иквъи: «Эʼтки ымы торыкы, законынчечаватыԓьыторэ, ӄэԓёӄъым торгынан аӈъачтагнэты оʼравэтԓьарыкы йыӈэркыниткы имтит, чинит-ым ымы ӄырым киткит ӄынвинрэттык.
Эʼтки торыкы, ӄэԓёӄъым тэйкыркыниткы кэтъоквыт мэтъатвыткоԓьырыкы, микынти ганмыԓенат тургин ыʼттъыютԓьэрык.
Ӈотӄэната рыкаԓыровыркынэткы, вэтгыры варкынэтык турык ыʼттъыютԓьэк рээн: ыргынан ганмыԓенат мэтъатвыткоԓьыт, торгынан-ым тэйкыркыниткы ырыкы кэтъоквыт.
Эӈэӈэ Чиниткин кувчемгъогыргык митъэԓьунин ынӄэн, титэ иквъи: „Гымнан трэнӈивынэт ырыкы мэтъатвыткоԓьыт ынкъам пынԓыратыԓьыт.
Ӄутти ыргынан наранмынат, ӄутти ԓымынӄо нэрэркыԓеԓьэтынэт.
Ынкъам Гымнан трэтэнымчевӈын игыркин тыӈэрэт курэ ымтымъёттэ мэтъатвыткоԓьык рытомгавтагнэпы вагыргын: Авеԓьгыпы Захариятагнэты, мэӈин ганмыԓен вытгырык энанэнтыткованвык ынкъам таароӈрак“.
Ии аны, тивыркынитык: трэтэнымчевӈын ӈутинтыӈэрэт.
Аʼткэӈэты торыкы, законынчечаватыԓьыторэ, ӄэԓёӄъым торгынан ԓыги рытчыткы, миӈкыри рэсӄивык Энанԓявагыргэты Эӈэӈин, ытръэч-ым тури чинит ԓюӈрэсӄивэ, ынкъам ымы рэрэсӄивӈыԓьыт ԓюӈытриԓе».
Иисусынэ тывнэн ӈоот ынкъам ӈытогъэ.
Ынкатагнэпы инэнчичевэтыԓьэ Каԓегыргыкэн ынкъам фарисейыԓьа, анӈэнайпыԓьыт Ыныкы, намӈыԓёԓьатыӈӈогъан, иӈӄун вэԓер рэӄык энаачо ԓыӈык Ытԓён.
Ынкэӈит умэкэтгъэт йъарат кытнымкыӄэнат оʼравэтԓьат, рыпэт ӄычекытвак нырыттэԓыткоӄэнат ыргичгу.
Иисус эвыӈӈогъэ Ынин рагъёчачӈыԓьырыкы: «Гынрыру ӄыԓгыркыниткы фарисейыԓьэн нэнаврыӈӄэн винвыыʼръунтэт.
Уйӈэ ымы ръэнут атчеты ԓынъё, ръэнут ӈотӄо эвытрэткэ нынъэԓын, ынкъам ымы уйӈэ ръэнут вэнвакы ваԓьын, ръэнут ӈотӄо ԓыги эԓгыкэ нынъэԓын.
Ымыԓьо, ръэнут тывыркынэткы вусӄымчыку, нараваԓёмӈын ыʼԓёӄэргык, ынкъам ръэнут торгынан ӄотына вэнвывэтгава ивыткы ярак, нараӄоԓеԓьаттывӈын ӈаргыноӈӄач оʼраӈ».
« Тивыркынитык, Гымыгтумгытури: ынӈэ эʼӄэԓиӈу эԓгыкэ ынӄэнат, микырык гаймаӈэн наранмыӈын эмувик, ынӄоры ӄырым ръэнут ԓым ыʼнынрэӄэвын.
Гымнан трэныгйивэнӈын, мэӈин торгынан эʼӄэԓиӈу ԓынъёԓӄыԓ: айыԓго ӄыԓгыркыниткы Ытԓён, Мэӈин кытармаԓьын ринтык тымъёйгыт таӈӄонпыӈтанымчаӈгыргыкэн ванвэты.
Ии аны, тивыркынитык, ынӄэн вай Ытԓён айыԓго ԓынъёԓӄыԓ!
Эви ванэван ӈиръэ пыԓвынтыманэт ыʼнъяанат корынво мытԓыӈэн мъыпчиӄэт?
Эӈэӈэ-ым ԓёӈынтыгэвата ымы ыннэн ырыгԓыку.
Турык-ым ымы кырвитти ԓевтык ымыԓьо гарыԓгыԓенат.
Ынӈэ эʼӄэԓиӈэткэ!
Тури этчывэԓыӈ ваԓьыторэ мыгмъыпчиӄэк».
« Гымнан тивыркынитык: гэмгэмэӈин ивыпкэ ынкъам оʼраӈ ԓымаԓявыркын Гымыкы, ынӄэн Эккэтэ Оʼравэтԓьаргэн ратвыгнэн ангелырыкы Эӈэӈин: „Ытԓён – Гымнин“.
Гэмгэмикынэ-ым эʼнӄу нэрэԓгыркынигым оʼравэтԓьарык ягна, ынӄэн ымы Ынан эʼнӄу рэԓгыгнин Эӈэӈин ангелырык ягна.
Эвыр мэӈин ракоԓьовэтгавыркын Оʼравэтԓьа-Аккагты, Эӈэӈэ ранэнаачыторавнэн, ытръэч-ым микынэ анӈэна коԓьотвыркынэн Эӈэӈин Выйивый, ынӄэн Эӈэӈэ ӄырым нынэнаачыторавнэн.
Титэ нэрэпиритык синагограгты армагты ынкъам очо ԓыӈъёгты, ынӈэ тури эԓиӈиԓюкэ, миӈкыри очыткок чинитувик вэрэӈынво, ԓымэвыр ръэнут тывык, ӄэԓёӄъым Эӈэӈин Выйитэ нэрэныгъюԓевтык кэтэмынкэӈит, ръэнут очыткок».
Икумэӈин оʼравэтԓьаԓыкойпы иквъи Иисусына: «Инэныгъюԓевэтыԓьигыт!
Ӄиквын гымнин йичьэмиттумгын, мачынан нынъянръавнэн гымыкы ытԓыгэ пэԓяё яайыръыгаймычьын».
Иисусынэ-ым татԓыгнэн ытԓён: «Микынэ найпатгым Гым судык тури ԓымэвыр рычичьэтык тургинэт аʼтъеквыргыт?» Ынӄоры-ым Ытԓён эвыӈӈогъэ ырыкы: «Гынрыру ӄыԓгыркыниткы рапойгыӈпэчгычьатгыргын, ӄэԓёӄъым оʼравэтԓьэн вагыргын атвакыԓьэн нымытвайыръэпы, ӄэйвэ эвыр ынык варкын ымыԓьо гапароԓма».
Иисусынэ тывнэн ырыкы нэнъайвымӈыԓтэԓ: «Ӄоԓ гаймычьыԓьэн энанынӈавъяргык гатваԓен тэӈтыӈэчьынӈэн.
Ынкъам ытԓён нычимгъуӄин: „Ынраӄ вай мырэӄыгъэк?
Гым уйӈэ аванвыка румкэвык тыӈэчьынӈэн“.
Ынӄъом ытԓён иквъи: „Вай-ым ынӈин гым тритгъэ: трэнчимэвӈынэт гымнинэт пэтыгынрэтрат ынкъам трэтэйкыӈынэт нымэйыӈӄинэт, трамайынԓяӈын ӈэнриԓы ымыԓьо кавкавтыӈачьыԓӄыԓ ынкъам гымнинэт ымыԓьо ӄутти тыӈачьырооԓӄыԓтэ, ынкъам эмӄэԓеԓвынэ триквъэ: игыр гымык нымкыӄин нымытвайыръын, ратанӈавӈэн мыкгэвэгты.
Ӄыпаӈъэвӈыторкын, ӄыӄамэтваркын, ӄиквичиркын ынкъам ӄытэӈычьэтыркын“.
Ытръэч-ым Эӈэӈэ ивнин ытԓён: „Эчимгъуки!
Игыр ныкитэ гыт рэвъигъэ.
Мэкына рапэԓятгъа ымыԓьо гынан рытэнмавъё ченэтовэкэгты?“ Ынӈин нытваӄэн оʼравэтԓьак, микынэ румэкэвыркынин гаймычьын ченэтэты, наӄам ванэван ныяатконэн Эӈэӈин тагъяӈгыргыгъет».
Рагъёчачӈыԓьырыкы-ым Иисус иквъи: «Ынӄэната Гымнан тивыркынитык: ынӈэ эӄувчимгъукэ рооԓӄыԓеты ынкъам авэръэты.
Аԓымы ягтаԓгыргын этԓы ытръэч рооԓӄыԓ, ынкъам увик варкын этԓы амавэръэты.
Ӄыгитэгыткы вэԓвыт: ытри ванэван нинэнритԓевынэт ынкъам ванэван ныпиӈвытрывъэйгыркинэт, уйӈэ ырык ымы гынрэтрат-ӄумъыт ымы кавкавтыӈачьыԓӄыԓкэн яӈат, наӄам Эӈэӈэ нинэрэӈӄинэт ытри.
Миӈкэмиԓ-ым тури таӈыӈ пчиӄэк?
Микынэ ӄовчемгъогырга гаймаӈэн рэнивԓевнин чиниткин ягтаԓгыргын вэԓер-ым ыннанкаԓевытгырэты?
Эвыр-ым торгынан рыпэт ынӈин ваԓьын мъэӄэй ԓывавыркынэткы, рэӄу ӄувчимгъуу ԓыӈыркыниткы ӄутти?
Ӄыгитэгыткы миӈкыри нымэйӈэтӄинэт тампэраэԓгытыӈачьыт: ытри ванэван нымигчирэтынэт, ванэван нываӈэнат.
Ытръэч-ым, тивыркынитык, рыпэт Соломон эргычьанма ԓёӈавэръэпыԓьын таӈыӈ ынӄэнак гэмгэтыӈэчьык.
Эвыр Эӈэӈэ ынӈин равэръэпатыркынэн въагԓыӈын, эʼми игыр варкын, эргатык-ым нэрэнинтыӈын йынйынэты, эты ӄырым ыʼнавэръэпаттык ымы тури, мъаԓымаԓкэторэ?
Ӄун-ым эԓӄырирыԓьэткэ, ръэнут торгынан рэнуӈыткы ԓымэвыр ръэнут рэԓпыӈыткы, ынӈэ эӄувчимгъукэ.
Ынӄэн авынчемгъоё ӄутыргин нымытваԓьыргэн нутэйиквик.
Тургин Ытԓыгэ ԓыги, тури ӄамэтваԓьыԓӄыԓторэ, ыпавыԓьыԓӄыԓторэ ынкъам авэръэпыԓьыԓӄыԓторэ.
Ԓыгикытъэттэгын ӄыԓӄырирыркыниткы Энанԓявагыргын Эӈэӈин, ымыԓьо-ым чымӄык рэйыԓнин торыкы.
Ынӈэ эʼӄэԓиӈэткэ, мъыӈаԓвыԓьэты пэраԓьыторэ!
Ӄэԓёӄъым тургин Ытԓыгэ рантэнмавнэн торыкы Энанԓявагыргын.
Ӄынвиԓыткувыркыниткы ръэнут турык ваԓьын ынкъам ӄывинрэтгыткы ӈъоԓьыт.
Ӄытэйкыркыниткы торыкы апэтаткыԓьэнат гаймычьыёчгыт, этэԓпыкыԓьин анъямынгыквын иʼиʼк, ӈэнри туԓьэтыԓьын эймэвкыԓьин ынкъам миӈкы ӄырым рэӄэ ынӄэн нынъэӄэрэвнин.
Ӄэԓёӄъым миӈкы тургин гаймычьын, ынкы ратваркын тургин ԓинԓиӈ».
« Ӄытваркынэтык ӄонпыӈ тантэнмавэты: эвиръыт тургинэт гэричитԓинэт ынкъам ээкэт гэнынԓевԓинэт.
Энагԓятыԓьо ӄытваркынэтык ынӄэнырыкы, микырык нъатчаркын этын, пэԓӄынтэтыԓьын ӈавтыӈгыргэпы, иӈӄун ԓыгэн ынкы тытԓынвэнтэтык ыныкы, титэ ытԓён рэпэԓӄынтэтгъэ ынкъам ракагпэгчаткогъа.
Кычьымыԓьыт ынӄэнат пурэԓти, микынти пэԓӄынтэтыԓьэ этынва рэԓьугнинэт эйыԓӄэткыԓьинэт.
Ԓыгиӄэйвэ тивыркынитык, ынан чинит рэричиннин иръын, рантэнмавнэн рооԓӄыԓ ынкъам ранвакъовнэнат ытри кывайынво.
Кычьымыԓьыт ытри, эвыр этынва рэԓьуркынинэт эйыԓӄэткыԓьу ваԓьо, икутитэ ытԓён рэпэԓӄынтэтыркын, гынунныкирик эвытԓым эргыръома.
Ԓыги ӄыԓгыркыниткы, эвыр яраэтынва ԓыги нъынтынин, титэ рэетгъэ туԓьэтыԓьын, ӄырым нъывэԓвачьатын вэнвырасӄэквыргык ыныкрачыкогты.
Ымы-ым тури ӄытваркынэтык тэнмавэты, ӄэԓёӄъым Экык Оʼравэтԓьаргэн рэпэԓӄынтэтгъэ ынӈот, титэ торгынан ӄырым ӄъатчагыткы».
Ынкэӈит Ытԓён пынԓёнэн Пётрына: «Этынвэгыт, Гынан тывыркын ынӄэн нэнъайвымӈыԓтэԓ морыкагты ԓымэвыр ымыԓьорыкы?» Иисус татԓыӈыткогъэ: «Ӄытваркынэтык ынӈин ваԓьо, ӄынур мычвынэты ваԓьын ынкъам кувчемгъоԓьын яраэнанԓяԓьын, мэӈин этынва аԓгыгаркэгты гаймаӈэн райпаннэн ымыԓьо пурэԓин ынпычьу ынкъам ранывъёԓьавнэн ыныкы тэйвыӈык ыргин рооԓӄыԓ.
Кычьымыԓьын ынӄэн пурэԓ, мэӈин пэԓӄынтэтык этынва рэԓьугнин ынӈин итыԓьын.
Ԓыгиӄэйвэ тивыркынитык, ынӈин ваԓьын пурэԓ этынва райпаннэн ынпычьу ынин ымнымытвайыръык.
Эвыр-ым ӈотӄэн пурэԓ эмӄэԓеԓвынэ риквъэ: „Ӄырым пэтԓе ныпэԓӄынтэтын этын“, ынкъам ратаԓяйвыӈӈонэнат пурэԓти ынкъам пурэԓӈэвти, ръаӄэмԓёӈӈогъа, раӄамэтваԓьатыӈӈогъа, – этын ӈутинпурэԓин рэпэԓӄынтэтгъэ, титэ ынӄэнына ӄырым нъатчанэн ытԓён, ынкъам ынкэӈит кэԓивытгырык, титэ ынан таӈгэмо; этынва ратаԓяйвынэн ынӄэн ынкъам рунмэтчигнин, рэтэнымчегнин ӄынур очыԓьыкыԓьэн.
Пурэԓ, микынэ ԓыги ԓыӈыркынинэт ыныкэтынвэн чинитчимгъут, тагъяӈгыргыт, ытръэч-ым ӄырым нынкуврэтэвнинэт ынӄэнат, эейвэчкэ наратаԓяйвын.
Эвыр-ым пурэԓе ынӄэнат гэмо нинэԓгыӄинэт ынкъам рэнрэӄэвнин ръэнут ӈан, рэӄык курэ ытԓён таԓяйвыёԓӄыԓ, танымчаӈгыргын ыныкы ратвагъа тъарыӈ.
Мэкына нымкъэв гэйытԓин, ынӄэнайпы нымкъэв рамӈыԓёгъа, ынкъам мэкына нымкыӄин мычвыно гэԓгыԓин, ынӄэнайпы пытӄымыкыӈ ратъэвымӈыԓёгъа».
« Гым тыетык рынынԓявынвы йынйын нутэйиквик, ынкъам ԓыгикытъэттэгын тытэгъеӈыркын, иӈӄун ынӄэн энмэч ныюнэтын!
Ӄытыԓьыԓӄыԓигым Гым тымынвэты, ынкъам тыԓиӈиԓюркын ынӄэн нъаԓтагнэты!
Тури ӈэвэӄ чимгъуркынитык, Гым тыетык йыԓынво онтымвагыргын нотаеквэты?
Гымнан тивыркынитык – ванэван, янръатгыргын!
Ӈоткатагнэпы, эвыр ярак мытԓыӈыргарэ, ытри раянръанӈыт: ӈыроргарык эʼнӄу нэрэԓгыркынэт ӈирэӄ ынкъам ӈирэргэрык эʼнӄу нэрэԓгыркынэт ӈыроӄ.
Ытԓыгэ эʼнӄу рэԓгыркынин экык, ытԓьата эʼнӄу рэԓгыркынин ӈээкык ынкъам ӈээккэтэ эʼнӄу рэԓгыркынин ытԓя, ӈавматаԓьа эʼнӄу рэԓгыркынин ынтэ ынкъам ынтыёта эʼнӄу рэԓгыркынин ӈавматаԓьын».
Ӄычекытваԓьырыкы-ым Иисус иквъи: «Титэ торгынан ԓьуркыниткы, ӄэраԓгыӈӄач ининигъи йъын, тури ԓыгэн эвыр ивыркынитык: „Риԓыръугъэ“, ынкъам ынӄэн ынӈин нытваӄэн.
Титэ-ым айвачыӈӄачайпы, тури нивтури: „Рагытԓягнаръогъа“, ынкъам ынӄэн ынӈин нытваӄэн.
Винвыыʼръунтэтыԓьытури!
Гъюԓетыԓьытури эԓкыԓык ӈаргынэн, ԓыги нинэԓгытури рэрэӄыӈытык, ԓьома-ым гыйив эймэвтыԓеԓьин этгыргэн, тури ванэван ӄырэӄытык?
Иаʼм торгынан чинит ԓывавыркынэткы кычгэпык, ръэнут торыкы эпыӈ ваԓьын?
Вай-ым тэнмычьын, титэ гыт тыԓеркын гынык раԓвыӈчеттомгык рээн судэты, нымэԓьэв ӄитги ынӈин, иӈӄун ӄывэтгычьатгэ ынык рээн еп тыԓяма, ӄэԓёӄъым ынан нэрэнԓьэтэтгыт судыԓьэты, судыԓьэ-ым нэрэйыԓгыт восӄырамэгчератыԓьэты, восӄырамэгчератыԓьа-ым нэрэнинтыгыт восӄырачыкогты.
Ԓыгиӄэйвэ тивыркынигыт, ӈоонӄо ӄырым ӄынтогэ, виин ӈан ачыӈыпԓыткока ытръэсӄэвкин мъаманэӄайтагнэты».
Ынкэтэгнык ӈыръыӄутти етгъэт Иисусына ынкъам пыӈыԓтэԓгъат, энмэн гаԓиԓеяԓьыт ганмыԓенат Пилатына, титэ ытри гатаароӈԓенат.
Иисусынэ ивнинэт ытри татԓыӈык: «Тури чимгъуркынитык, ынӄэнат галилеяԓьыт гатваԓенат аʼӄаԓтатыӈ ваԓьо ымыԓьо ӄутырык галилеяԓьырык, эвыр ынӈин тэвиминӈэтгъэт?
Аны ванэван, тивыркынитык!
Ытръэч-ым эвыр тургин ыʼмпаӈвагыргын ӄырым аԓваӈ ӄытчыгыткы, рэвъитык ымыԓьоторэ, ӄынур ытри!
Эвытԓым тури чимгъуркынитык, ӈан кыԓгынкэн ӈыръо пароԓ оʼравэтԓьат, мэкырыкы эрэтгъи Силоамкэн эквырайӈын ынкъам тымнэнат ытри, гатваԓенат энаачыӈ ваԓьо ымнымытваԓьырык Иерусалимык?
Аны ванэван, тивыркынитык!
Ытръэч-ым эвыр ыʼмпаӈэты ваԓьын тургин вагыргын ӄырым ӄынтэӈытвэтгыткы, рэвъитык ымыԓьоторэ, ӄынур ытри!» Ынӄоры Иисусынэ тывнэн ырыкы нэнъайвымӈыԓтэԓ: «Ӄоԓ оʼравэтԓьэн виноградынӈавынвык гэнӈэԓин уттуут-инжир.
Ытԓён етгъи ӈэнриԓы ынкъам ӄырэрыӈӈонэнат ынкэкин тыӈэйыръыт, ытръэч-ым ԓюнԓьутэ.
Ынкъам ынкэӈит ынан ивнин мигчирэтыԓьын ынык нутэсӄык: „Вай-ым энмэч ӈыръо гивиӈитти тыетыркын ӈутри ынкъам тыԓӄырирыркынэт ӈутинуттык тыӈэйыръыт, ынӄэнат-ым уйӈэ.
Ӄъаԓыгатгагын ынӄэн!
Рэӄу ӈан яаркынэн нутэсӄын?“ Ытръэч-ым ытԓён татԓыӈык ыныкы иквъи: „Этынвэгыт, ӄыпэԓягын ынӄэн ӄээӄын ыннэн гивиӈит.
Гымнан травыԓпаткоӈын ытԓён, трааʼԓямайӈыӈын нутэсӄын.
Вэчьым, ӄуԓигивик ынӄэн ратыӈайыръатыӈӈогъа?
Эвыр-ым ӄырым, ынкэӈит тръаԓыгатгаӈын ынӄэн“».
Ӄоԓ синагогык Иисус гэнинъэйвыԓин субботак.
Ынкы гатваԓен каӈэԓьытваԓьын ӈэвъэнйыръын, ытԓён аръаԓя ныԓвавӄэн вэтгатык: кыԓгынкэн ӈыръо пароԓ гивиӈитти гакаԓьайпыԓен.
Ԓьук ытԓён, Иисусынэ эʼйӈэвнин ынкъам ивнин: «Ӈэвъэнйыръигыт!
Гыт этъыԓкыԓьу нъэԓи».
Ынан мынгытрэԓнэн, ынкъам ытԓён ԓыгэн эвыр вэтгатгъэ ынкъам анъяӈӈонэн Эӈэӈ.
Синагогракэн очоч, анӈэнайпыԓьын ынӄэната, энмэн Иисусынэ рымэԓевэннин субботак, иквъи варатэты: «Варкыт ыннанмытԓыӈэн ыʼԓёт мигчирэткин.
Ынӈэнъыԓёк-ым ӄыетыркынитык маԓявынво, ынӈэ-ым субботак».
Ытръэч-ым Этынва татԓыгнэн ытԓён: «Винвыыʼръунтэтыԓьытури!
Эви ванэван микынэ турыгԓыку нывъяннэн вотытванвэпы тыркыԓьын ԓымэвыр ярагыннэкосёԓ субботак ынкъам нынрывинрынин эмлылпынрынво?
Ытԓён-ым, яатԓьаӈав Авраамын, мэӈин каԓьайӈа-Сатанана ымыԓьо кыԓгынкэн ӈыръо пароԓ гивиӈитти кэӈиԓьу гэтчыԓин, чамъам рымаԓявъёԓӄыԓ тъычгыгыргэпы субботак?» Титэ Ынан ынӄэн тывнэн, ымыԓьо Ынинэт ӄыръачеттомгыт гаӈыркыԓятԓенат, варата-ым коргаво гэԓгыԓинэт Ынинэт чекаԓваӈ ваԓьыт тайкыгыргыт.
Ынӄоры Иисус пынԓёгъэ: «Миӈкыри мытвыгъан Энанԓявагыргын Эӈэӈин?
Рэӄык Гымнан мынтэнмыгъан ынӄэн?
Ытԓён гэнагԓятԓен въэйтыӈэчьыкин тыӈачьыԓӄыԓӄаеты, ръэнут оʼравэтԓьата пиринин ынкъам инэнритԓевнин чиниткин инэнтыӈэвкин ванвык.
Тыӈэчьыԓӄыԓӄэй мэйӈэтгъи ынкъам нъэԓгъи утту, ӄымэԓ ымы пчиӄэт гаймаӈэн такытчыгъёӈгъат ыныквырэткынык».
Ынкъам ӄээӄын иквъи Иисус: «Рэӄык Гымнан мынтэнмыгъан Энанԓявагыргын Эӈэӈин?
Аны вай ӄыгитэ инэнпээв: ӈоот вай ӈэвъэнйыръэ киткинуӄэй рытриԓнин пиӈвытрычыку, пэԓянэн ынкатагнэты, титэ-ым киԓит рэпээтгъэ».
Иисус гэԓеԓин мэйӈынымнымысӄэтэ ынкъам мъэнымнымысӄэтэ, гинэныгъюԓевԓин оʼравэтԓьак.
Ытԓён гэквэтԓин Иерусалимэты.
Ӈыръымикынэ пынԓёнэн Ытԓён: «Этынвэгыт, ӄэйвэ эты ытръэч тъэркинэт рэегтэԓӈыт?» Иисусынэ ивнинэт: «Ӄыӄитпыԓьэттык, иӈӄун рэсӄивык нычьувыӄин тытԓеты, миӈкыри ӄун мыкыԓьыт рэрэсӄивӈыт, ытръэч-ым раԓвавӈыт.
Титэ-ым рэԓӄутгъэ яраэтын ынкъам ранныманнэн тытыԓ, тури ратвэтчатваркынэтык ӈаргыноӈӄач, тытыԓ рапэгчаткоӈӈоткы ынкъам рэвыӈӈотык: „Этынвэгыт, ӄынвэнтэтгын морыкы!“ Ытръэч-ым ытԓён рататԓыӈыткогъа торыкы: „Гымнан гэмо, микытури ынкъам мэӈӄоторэ“.
Ынкэӈит тури рэвыӈӈотык: „Мури гынык чеэкэй гаӄамэтваморэ ынкъам гапавморэ.
Гыт гинэныгъюԓевыткуйгыт морыкравытгырык“.
Ытръэч-ым ытԓён риквъэ: „Гымнан гэмо, микытури, мэӈӄоторэ.
Аԓва ӄынъэԓтык гымыкайпы, ымыԓьоторэ эʼӄэԓтэтыԓьытури!“ Рэԓьуӈыткы Авраам, Исаак, Иаков ынкъам ымыԓьо мэтъатвыткоԓьыт Энанԓявагыргык Эӈэӈин, тури-ым – ӈаргыноӈӄач, эʼнӄу ԓынъёторэ!
Ӈэнку ратэргаттык тури ынкъам раванныӄъаӄаттык.
Рэенӈыт тыӈаӈӄачгыпы ынкъам ӄэраԓгыӈӄачгыпы, айгысӄыӈӄачгыпы ынкъам айвачыӈӄачгыпы ынкъам рарычгываӄъоӈыт кытӄамомакатынвык Энанԓявагыргыкэн Эӈэӈин.
Варкыт яачыӈкэнат, микынти рэнъэԓӈыт ыʼттъыёԓкэнано, ымы варкыт ыʼттъыёԓкэнат, эʼми рэнъэԓӈыт яачыӈкэнано».
Ынкъам вай етгъэт ӈыръыӄутти фарисейыԓьыт ынкъам иквъэт Иисусына: «Гыт вынэ ӈоткоры ӄэквэтги, Иродына Гыт наранмыӈыркынэгыт!» Иисус татԓыӈгъэ: «Ӄыԓӄытгытык ынкъам ӄиквыткы ӈотэнъэгычгэты: „Гым тыкаԓьантавыркын ынкъам тинэнмэԓевэтыркын ӈотэнъыԓёк ынкъам эргатык, ӈыроӄав-ым ыʼԓёк трэпԓыткугъэ.
Ытръэч ымы ӈотэнъыԓёк, ымы эргатык, ымы рымагтъыԓёк Гым тыԓеԓьыԓӄыԓигым, миӈкыри ӄун ынӈин атвакыԓьэн, иӈӄун мэтъатвыткоԓьын ыʼнынмын этԓы Иерусалимык“.
Иерусалим, Иерусалим!
Гынан тымыркынат мэтъатвыткоԓьыт ынкъам выԓгыпыткойвыркынат выква тыӈэвыёттэ гыныкы!
Тъэче Гымнан трэнумэкэвӈын гынин ымварат Гымык гроԓмакы, ӄынур пчиӄэтэ – ӄэйыпчиӄэт, ытръэч-ым гъэнӄэттури!
Ынкъам вайъым тургин яраӈы амӄачгыпо пэԓяркын!
Тивыркын торыкы, Гым торгынан ӄырым ӄинэԓьутык, виин энъэԓкэ вагыргын, титэ ривтык: „Таӈаӈэнмыё Тыԓеԓьын Этынвэпы!“»
Ӄоԓ итык субботак Иисус етгъи ӄоԓ фарисейыԓьэн очочен ярагты мэтэранво.
Ытԓён ныԓгитэӈгитэӄин.
Иисусынэ ранъав гарычгывакъоԓен тъытԓьэн оʼравэтԓьан, имԓыпээтыԓьын.
Иисусынэ пынԓёнэнат законынчечаватыԓьыт ынкъам фарисейыԓьыт: «Эты гаймаӈэн рымэԓевэтык субботак эвытԓым ынӈэ?» Ытри авъеткынка гатваԓенат.
Рыйик рымэԓевэннин ытԓён ынкъам рытриԓнин.
Ырыкы-ым Ытԓён иквъи: «Эвыр икумикын турык экык эвытԓым тыркыԓьын рэрэтгъэ мэмԓынтоёԓгычыкогты, эви торгынан ынкэӄэй ӄырым ӄыгтогыткы ытԓён ымы субботак?» Ынкъам гаԓвавԓенат татԓыӈыткок Ыныкагты.
Иисусынэ нинэгитэӄин, миӈкыри рэмкыԓьырык ныԓӄырирӄинэт ыʼттъыёԓяӈӄач таӈыӈ ваԓьыт ванвыт, ынкъам тывнэн ырыкы нэнъайвымӈыԓтэԓ: « Эвыр гыт нъэйӈэквыт ӄамомакатэты, ынӈэ авакъока таӈыӈ ваԓьык ванвык, миӈкыри ӄун вэчьым ынӈин ратвагъа, гъэйӈэвԓин мэӈин ӈан эргыпыӈ ваԓьын гынык.
Ынкъам этынва, эʼйӈэвыԓьэ торыкы, гыт нэриквыт: „Ӄыйыԓгын ынӄэн ваны ыныкы“.
Ынкъам гыт рыӈыркыԓявъёйгыт опопыӈ рэԓӄытгъэ ынанъаӄаванвэты.
Йъэԓыги, титэ гыт нъэйӈэвыркынигыт, ӄыԓӄытыркын ынкъам ӄывакъоркын яаԓеӈӄач ванвык, иӈӄун эʼйӈэвыԓьэ гыт ыʼниквыт: „Тумгигыт, ӄывакъогэ таӈванвык!“ Ынкъам ынкэӈит гыныкы ратвагъа ваймангыргын ӄутырык ымыԓьо арычгывакъотваԓьыԓыко.
Ӄэԓёӄъым гэмгэмэӈин эʼӈгыргоԓеты амытваԓьын наранӈыркыԓявӈын, микынэ-ым рыӈыркыԓявыркынэн чиниткин увик, нарангыргоԓявӈын».
Ынӄоры Иисусынэ ивнин эʼйӈэвыткуԓьын Ыныкы фарисей: «Титэ гынан эʼйӈэвыркынэт оʼравэтԓьат амгынотъыԓёӄамэтвагты эвытԓым воԓӄытвэӄамэтвагты, ынӈэ эʼйӈэвкэ гынинэт тумгыт, ымы гынинэт йичьэмиттумгыт, ымы гынинэт чычеткинэт, ымы гаймычьыԓьыт энараԓьыт, аны вай ыргынан нэръэйӈэквыт ынкъам татԓыӈынво нэрэкывэйгыт.
Ӄамомакатыӈӈок ӄъэйӈэвыркынэт этъопэԓ ӈъочьыт, рочгыпыԓьыт, атӄыԓьыт, иԓкыԓьыт.
Вай-ым ынкэӈит мэчынкы гыт ракоргаквъа: ыргынан чамъам рэӄэ гыт ыʼнынрэӄуԓымӈэквыт ынкъам ынӄэната гыт наранъямынгыквыгыт, титэ ԓыгипыԓьыт рэюӈыт».
Ӄутынэ ваԓьа ӄамэтванвык ӄача, ваԓёмнэн ынӄэн, Ытԓён ивнин: «Кычьымыԓьын ынӄэн, мэӈин раӄамэтвагъа Энанԓявагыргык Эӈэӈин».
Иисусынэ татԓыгнэн: «Ыннанъоравэтԓьата рытэнмавнэн ӄэмумэкэт ынкъам эʼйӈэвнинэт мыгрэмкыԓьыт.
Ӄамомакатыӈӈок, ынан тыӈивынин чиниткин выёԓьын ивык аʼйӈавъёрыкы: „Ӄыетгытык, энмэч тыӈымыԓьо гантэнмавԓен“.
Ытръэч-ым ымъайӈавъёрык таӈыннаныӈ чиниткинэт энаачыт натвыԓьатыӈӈонат.
Ыʼттъыёԓкэн иквъи: „Гымнан вай игытӄэй тыркурын энанынӈавъергын, ӄытыԓьыԓӄыԓигым гитэк ынӄэн.
Ивкэ эӄиӈъэюкэ ӄитги, ва“.
Ӄоԓ иквъи: „Гымнан тыркурынэт мытԓыӈэн куврэтти чымӈакоровачгыт ынкъам тратааӈысӄэвӈынат ынӄэнат, ивкэ эӄиӈъэюкэ гымыкы“.
Ӈыроӄав иквъи: „Гым выткуӄэй тыӈавтыӈык, траԓваквъа гым етык“.
Выёԓьын пэԓӄынтэтгъи ынкъам тывнэн ымыԓьо яраэтынвэты.
Ынкэӈит яраэтын анӈэнайпыгъэ ынкъам тъививнин выёԓьын: „Ӄыԓӄытги эӄыԓпэ гамгаравытгырэты ынкъам ӄачыӈгынат ӈутриԓы ымыԓьо ӈъочьыт, ручевыԓьыт, иԓкыԓьыт ынкъам атӄыԓьыт“.
„Этынвэгыт, – иквъи выёԓьын, – ынӄэн, ръэнут гынан тъививын, гэнкуврэтэвԓин, ытръэч ӄээӄын варкын ванвын“.
Ынкэӈит этын тъивиквъи: „Ӄыԓӄытги ръэтъеквэ ынкъам мэйӈынымнымкин агтачгырасӄэвъянвэты, ынкъам ӄиквынэт ымыԓьо, мэӈин рэԓьувыԓгыӈын, ятынво ӄамомакатэты, иӈӄун гымнин яраӈы мыгрэмкыԓьу нытван.
Тивыркынитык, ымыԓьо янор аʼйӈавъёттэ ԓыгичиӄӄырым нытванат гымыкӄамомакатык“».
Иисусынэ рээн гэԓеԓин мыкъоравэтԓьамкын.
Оʼраырыкагты тыԓик Ытԓён иквъи: « Мэӈин етыркын Гымыкы, йъарат коотыԓьын ытԓыгык, ытԓьак, ӈэвъэнык, кмиӈык, йичьэмиттумгык, чакэттык ымы ченэтъягтаԓгыргык, эʼквырга-ым ванэван Гымык, ынӄэн чамъам ратвагъа Гымнин рэгъючечӈыԓьу.
Микынэ этԓы нимтинин чиниткин аʼӄанмыкэн уттынпын ынкъам этԓы нинэркыԓегъэн Гым, ынӄэн ԓывавыԓьын вак Гымнин рэгъючечӈыԓьу.
Миӈкыри ӄун, микынэ ӈан турыгԓыку ваԓьа, рэтэйкыӈэ эквырайӈын, эви ӄырым янор нырыԓгынэн ымыԓьо яаёԓӄыԓ, иӈӄун ԓыги ԓыӈык, ӄэйвэ эты гаймаӈэн манэт пԓытконво тараӈгыргын?
Аԓымы эвыр ынан ратайкымгонэн ыпъёԓгын ынкъам раԓвавнэн пԓыткук тараӈгыргын, ымыԓьорык, гэтама ынӄэн, тэнӈу нэрэтчыӈын ытԓён ынкъам ривыркынэт: „Ӈотӄэн оʼравэтԓьан тараӈымгогъэ, наӄам ԓываквъэ пԓыткук!“ Эвытԓым вай, ръэтиркэрым етъаӈ нъэԓыԓьын мараквыргэты, эви ӄырым нывакъон янор ынкъам ӄырым нычимгъун, ӄэйвэ эты гаймаӈэн ынан гамытԓыӈча мынгытӄԓеккэн маравратъоравэтԓьата рэнруԓыԓтэвнин ынӄэн, эʼми тыԓеркын ыныкы гаӈэръамытԓыӈча мынгытӄԓеккэн мараврата?
Ынкъам эвыр ӄычетык, виин эʼӄэԓьын чекыяа, ынан рэнӈивынинэт вэтгавйыръатыԓьыт йынатынво амаравкэгыргын.
Ымы-ым турыгԓыку: эвыр торгынан ӄырым эʼнӄу ӄытчыгыткы ымыԓьо, ръэнут турык варкын, чамъам ратватык Гымнин рэгъючечӈыԓьу.
Тъэютъэй – нытэӈӄин.
Ытръэч-ым ыныкит ынӄэн рапаагъа вак тъаёчачаԓьо, рэӄу ынӄэн тэнкэвӈык?
Опопы ԓыгэн раӄыԓӄыԓ – нынинтыӄин!
Микын варкыт виԓют, мачынан нываԓёмнэн!»
Ныетӄинэт Иисусына паԓёмтэԓык Ытԓён нымкыӄинэт инэгтэтнумэкэвыԓьыт ынкъам эʼӄэԓтэтыԓьыт.
Фарисейыԓьыт ынкъам инэнчичевэтыԓьыт Каԓегыргыкэн нэкэвкитӄинэт ынкъам нивӄинэт: «Ынан рыгэԓевыркынинэт эʼӄэԓтэтыԓьыт ынкъам рыпэт ӄамэтваркын ырык рээн!» Ынкэӈит Иисусынэ тывнэнат ырыкы ӈотӄэнат нэнъайвымӈыԓтэԓтэ: « Микынэ ӈан турыгԓыку нъытваркыт мытԓыӈӄԓеккэн яракытэпат ынкъам ыннэн ынан нъынтымӈэвнэн.
Эви ӄырым ныпэԓянэнат ынан ӈыраӄӄԓеккэн мынгыткэн ӄонъачгынкэн пароԓ чыгэйнутэк ынкъам ӄырым ныԓӄырирнин тымӈэвыԓьын ԓьотагнэты?
Ԓьук-ым, ракоргаквъа, римтинин ярагты ынкъам ръэйӈэвнинэт тумгыт эвыр энараԓьыт ынкъам риквъэ ырыкы: „Ӄыкоргавтык гымык рээн: вай тыԓьун тымӈэвыԓьын яракытэпаԓгын!“ Тивыркынитык, кэтэмынӈин ымы ыннэн эʼӄэԓтэтыԓьын, микынэ чиниткин ыʼмпаӈвагыргын аԓваӈ рытчыркынин – ытԓён коргаво нэрэԓгыӈын иʼиʼк мыкыӈ ӈыраӄӄԓеккэн мынгыткэн ӄонъачгынкэн пароԓ ԓыгипыԓьык, микырык ръэнут наӄам аԓва рытчык».
« Эвытԓым вай ӄоԓ тэнмычьын: ӈэвъэнйыръын, микын варкыт мынгыткэн эԓгыпыԓвынтыманэт ынкъам ыннэн ынан рытымӈэвнэн.
Эви ынан ӄырым нынынԓевнин пиӈинэӈ ынкъам ӄырым ныӈуйвэгыткунин яраӈы, ӄэтпэнарэрма ԓьотагнэты?
Ԓьук-ым, ръэйӈэвнинэт ӈэвысӄэттумгыт, энараԓьыӈавтэ ынкъам риквъэ: „Ӄыкоргаквытык гымык рээн, гымнан тыԓьун рытымӈэвъё пыԓвынтыманэн“.
Вай-ым, тивыркынитык, тэӈынӈин Эӈэӈин ангелтэ ракоргавӈыт ыннанъаӄаԓтатыԓьэты, микынэ чиниткин ыʼмпаӈвагыргын аԓваӈ рытчынин».
Иисус ӄээкын гавэтгавԓен: «Ӄоԓ оʼравэтԓьак гатваԓенат ӈиръэ эккэт.
Ӈинчьэн экык иквъи ыныкытԓыгэты: „Атэ, ӄинэйыԓги гымнин гаймычьытайвыӈ“.
Ынкъам ытԓыгэ чывинин гаймычьын аккавытгырык.
Пэтԓе ӈинчьээккэтэ румэкэвнин ымыԓьо, ръэнут ынин гатваԓен, ынкъам эквэтгъи чекыяанотагты.
Ӈэнку ынан ԓяпԓыпаннэн таӈымыԓьо ынин гаймычьын амкомэрэвытваԓьатык, ынӄо-ым, ӄынвэр тэԓпык имыръэнут, ынӈин нутэк нъэԓгъи кытгытъатгыргын.
Ытԓён ӈъотвэӈӈогъэ ынкъам эʼмпыргогынрэтысӄэквъэ ынӈин нутэкин ӄоԓ нымытваԓьэты.
Ытԓён ынӈин ныгытъатытваӄэн, таԓвакоргава йыръэтык нанӄын вэԓер рэӄэ нырэӈэтӄинэт иʼмпыргут, ытръэч-ым ымы ынӄэн этԓы ыʼнйыԓын.
Ынкъам чемгъонватык, ытԓён иквъи: „Тъэр выёԓьыт гымыкытԓыграк, ынкъам ырык варкын мэчынкы тэйӈэт, гым-ым ӈутку тывъиркын эмгытъэтэ!
Мыпэԓӄынтэтык гымыкытԓыгэты, ынкъам мивын ытԓён: ‘Атэ!
Тъаӄатвагъак гым Аӈаӈэты ынкъам гыныкы.
Гым этэӈкыԓьигым эʼйӈэвык гынин эккэну, вэԓер-ым ӄинэпириги яанво выёԓьоʼ“.
Ынкъам ытԓён ӄытгъи ыныкытԓыгэты.
Титэ ытԓён гатваԓен еп чекыяа, ытԓыгэ ԓьунин ытԓён, ынкъам ейвэчу рытчынин экык.
Ынан кытгынтыягнанэн, оммачайпынэн ытԓён ынкъам окватъевыӈӈонэн.
Экык иквъи: „Атэ!
Тъаӄатвагъак гым Аӈаӈэты ынкъам гыныкы.
Гым этэӈкыԓьигым эʼйӈэвык гынин эккэну“.
Ынкы ытԓыгэ ивнинэт ынин выёԓьыт: „Ӄыԓеркынитык эӄыԓпэ, ӄырэтгыткы таӈыӈ ваԓьыт эвиръыт ынкъам ӄынавэръэпатгыткы ытԓён.
Ӄырыԓгыкватгыткы ынкъам ӄыныпԓягтатгыткы сандалияпԓяка.
Ӄынрывинрыгыткы гынкыӄэюу ынкъам ӄыӄаанматгытык, мынкачьарӄамэтвамык ынкъам мынгичивэнмык.
Ӄэԓёӄъым гымнин экык ӄынур въиԓьу гатваԓен, аʼмын-ым вай ытԓён нэмэ ягтаԓытваркын!
Ытԓён гатымӈэвԓен, ынръам игыр гэԓьуԓин!“ Ынӄо-ым ытри гэчевымгогъат.
Ынпычьын экык ынӈот гатваԓен энанынӈавынвыяргык.
Эймэвык ярагты, ваԓёмнэн аʼйӈанаӈаткогыргын чама-ым поторагыргын.
Ынан эʼйӈэвнин ӄоԓ выёԓьын ынкъам пынԓёнэн: „Ныръэӄинэт ӈэнку?“ „Гынин ытԓеӈи етгъи, – татԓыӈыткогъэ ыныкы ынӄэн, – ынкъам гынин ытԓыгын гагынкыӄаанматԓен, ӄэԓёӄъым ынин экык нымэԓӄин, ынкъам ымыԓьэты ытԓён эчвэрагыргэты вагъэ“.
Ынпычьэкык анӈэнайпыгъэ ынкъам эʼнӄэтгъи рыпэт рэсӄивык ярачыкогты.
Ынкэӈит ытԓыгын ӈытогъэ ынкъам аʼйӈавыӈӈонэн.
Ытръэч-ым экык татԓыӈыткогъэ: „Мыкгивиӈитти гэмигчирэтигым гыныкагты ӄынур пурэԓ, ынкъам ӄонпыӈ нинэнкуврэтэвигым ынӄэн, ръэнут гынан нинивигыт.
Гынан-ым ымы титэ ԓёӈынма гымыкы яракытэпаԓгыӄай, иӈӄун гым мэчынкы тъыгичивэтык тумгык рээн.
Ытръэч титэ ӈотӄэн гынин экык, микынэ ԓяпԓыпаннэн гынин гаймычьын камэԓгыӈавык рээн, ярагты пэԓӄынтэтгъи, гыт гынкыӄаанматгъэ ыныкагты!“ „ Гымнин эккэйгыт, – иквъи ынкы ытԓыгын, – гыт аԓымы ӄонпыӈ гымык рээн, ынкъам ымыԓьо, ръэнут гымык варкын – ымыԓьо гынин.
Ытръэч-ым мури коргавыԓьыԓӄыԓморэ ынӄэнагты, эвыр гынин ытԓеӈи ӄынур гавъэтваԓен, игыр-ым ытԓён нэмэ ягтаԓытваркын, гатымӈэвԓен ынкъам вытрэтгъи!“»
Иисус иквъи Чиниткин рагъёчачӈыԓьырыкы: «Ӄоԓ гаймычьыԓьэн гатваԓен яраэнанԓяԓьын.
Ынкъам вай гаймычьыԓьэты нэвинвиквъэн, энмэн ынӄэнына ытԓён рыӈъотвэвыркынэн.
Эʼйӈэвык ытԓён, этын иквъи: „Ынръам вай гыныкы ръэнут тываԓёмыркын?
Ӄинэйыԓги гымыкы яраэнанԓякэн энарыԓгат, миӈкыри ӄун гыт чамъам рымагтэты ринэнԓегъэ“.
Ынкъам ынкэӈит яраэнанԓяԓьын иквъи ченэтовэкэгты: „Мыръэгъэк гым?
Гымыкэтынва иткэркынин гымыкайпы яраэнанԓягыргын.
Выԓпаткок гым тыԓвавыркын, ванԓяткок ӄынур ӈъочьэгым тыӈыркыԓятыркын.
Гымнан ԓыги рырэӄэвык, иӈӄун ыʼнъэйӈэквым ченэтрагты, титэ гым нэрэнруԓтэтгым яраэнанԓягыргэпы“.
Ынкъам ынан эʼйӈэвнинэт ыныкэтынвэн ачыӈыԓьыт, гэмгэмэӈин амъянра.
Ыʼттъыёԓкэн ынан пынԓёнэн: „Тъэр гынин ачыӈ гымыкэтынвэты?“ „Мытԓыӈӄԓеккэн ыпаԓгэн уттэмыгэт“, – очытконэн ынӄэнына.
„Вай гынин кэԓикэԓ гатанынныӈыма, – иквъи ыныкы яраэнанԓяԓьын, – ӄывакъогэ ынкъам мэчеӄыԓпэ ӄыкэԓигын: ‘Ӈирэӄӄԓиккин мынгыткэн пароԓʼ“.
Ынӄоры пынԓёнэн ынръам ӄоԓ: „Гынан-ым тъэр ачыӈо эймитын?“ – „Мытԓыӈӄԓеккэн пиӈвытрыԓӄыԓкин тэючгыт“, – очытконэн ынӄэнына.
Яраэнанԓяԓьын нивӄин: „Вай гынин кэԓикэԓ гатанынныӈыма.
Ӄыкэԓигын: ‘Ӈыраӄӄԓеккэӄ“.
Этынва анъянэн ипкыԓьин яраэнанԓяԓьын, ӄэԓёӄ ытԓён нычичьэв итгъи, ԓёӈтымӈэтвата гатгэԓевымгоԓен.
Аны ӄэгԓынангэт, игыркинэт оʼравэтԓьат нутэйиквикин ыргин тайкыгыргык кувчемгъоӈ ваԓьыт ипыԓьык оʼравэтԓьак.
Ымы Гым торыкы тивыркын: гыто эԓгыкэ чиниткин гаймычьын ԓьома тумгыт, иӈӄун титэ ынӄэн рэтэԓпыгъэ, аʼйӈавъёно нъытватык таӈӄонпыӈкэн ярачыкогты.
Мэӈин нипӄин мыӄэты ваԓьык, ынӄэн нипӄин ымы оʼптэты ваԓьык.
Мэӈин ипкыԓьин мыӄэты ваԓьык, ынӄэн ипкыԓьин ымы оʼптэты ваԓьык.
Ынӄэната, эвыр торгынан ипкыԓьин гаймычьын ыʼръэты яаркынэткы, ӄырым микынэ торыкы нынмычвынавын ԓыгэгаймычьын.
Ынкъам эвыр торыкы чамъам мычвыно ԓыӈык тумгин, ӄырым микынэ ныйыԓнин торыкы рытэнмавъё.
Выёԓьын чамъам ратвагъа пурэԓю ӈэранэтынвэты: ыннэн ынан тэӈу рэԓгыркынин, ӄоԓ-ым – эʼӄу; ӄотына рэвмэквъэ, ӄоԓ-ым ӄырым вэймэну ныԓгыркынин.
Тури чамъам рэвэймэнытгиԓивыркынитык ӈэраргарэты – ымы Аӈаӈэты, ымы гаймычьэты».
Ымыԓьо ынӄэн гаваԓёмԓен фарисейыԓьырык, микырык ыʼԓгу гэԓгэ манэт, ынкъам ыргынан тэнӈу наԓгыӈӈогъан Иисус.
Ытръэч-ым Ытԓён иквъи ырыкы: «Оʼравэтԓьарык ягна тури рапэраӈыркынэтык ԓыгипыԓьу ваԓьо, ытръэч-ым Эӈэӈэ ԓыги тургинэт ԓинԓиӈыт.
Ръэнут оʼравэтԓьата нарыԓгыркын ынантаӈычьо, ынӄэн Аӈаӈэты ԓыгъэтки.
Виин ԓюнъетыԓьын Иоанн, гатваԓенат Закон ынкъам мэтъатвыткоԓьыт, игыр-ым тывыркын Энанԓявагыргын Эӈэӈин, ынкъам гэмгэмэӈин тъивыԓьэтыркын рэсӄивык ӈэнри.
Ытръэч-ым рэтэԓпыӈыт отгыӈ иʼиʼн ынкъам нутэнут рытымӈэвъёк вэԓер ынӈэн вэтгавык Законкэн.
Гэмгэмэӈин янратыԓьын ӈавъангыпы ынкъам ӈавтыӈыԓьын ӄоԓеӈавысӄатэты – ӄаԓяйӈатыркын.
Ынкъам мэӈин ӈавтыӈыркын янратыԓьын ӈэвысӄэтык – ӄаԓяйӈатыркын».
« Ганымытваԓен ӄоԓ гаймычьыоʼравэтԓьан.
Навэръэпыӄэн тиркэрмэмиԓ, ынкъам ынин ягтаԓгыргын гатваԓен таӈымыԓьэты крычму.
Ынкъам гатваԓен ӈъочьын, ымыԓьэты вапысӄаԓьын, ынин нынны Лазарь.
Ытԓён гарычгытвата гаймычьыԓьэн агтачгы-расӄэвъянвык ӄача ынкъам ныраӄамэтваӈӄэн вэԓер руптэ, эрэтыԓьэ гаймычьыԓьэн ӄамайпы.
Ыʼттъыт нэймэвӄинэт ынкъам нынмыԓюӄинэт ынинэт вапысӄат.
Ынкъам вай въигъи ӈъочьын, ынкъам ангелырык нэнԓьэтэтын ытԓён ӄамомакатванвэты Авраамына ачгыта.
Уйӈэ нъэԓгъи ымы гаймычьыԓьын, намайынԓягъан ытԓён.
Ынкъам таӈӄонпыӈтанымчаӈгыргыкэн ванвык, миӈкы нытэвиминӈэтӄин гаймычьыԓьын, ытԓён ӄоԓ итгъи ԓыԓепгъи гыргоԓягты, ԓьунин Авраам ынкъам ынык ачгыта Лазарь.
Гаймычьыԓьын ӄуԓиԓьыръугъи: „Авраам, ытԓыгигыт!
Ейвэчу ӄинэԓгыги гым, ӄынӈивын гымыкы Лазарь, мачынан нынмэнэн мимԓык рыԓгыткын ынкъам нынчыӄытвэннин гымнин йиԓыйиԓ, миӈкыри ӄун гым тытэвиминӈэтыркын ӈутинӈыԓетык!“ Ытръэч-ым Авраамына очытконэн: „Эккэйгыт, ӄыкэтъогын, гынан энмэч ягтаԓма эймитын ымыԓьо таӈгыргын, Лазарына-ым – ымыԓьо аʼӄагыргын.
Игыр ытԓён ӈутку унтымэквъи, гыт-ым тэвиминӈэтыркын.
Ынкы-ым, гынык ынкъам мурык вытгырык ныԓгинымэйыӈӄин эрэтыԓӄын: рыпэт эвыр мэӈин рарымагтыӈгъа ӈотӄоры гыныкы – раԓваквъа.
Ымы ӈоонӄоры морыкы ванэван нырымагтынат“.
Гаймычьыԓьын иквъи: „Тыванԓяркынэгыт, ытԓыгигыт, ӄынӈивын ытԓён гымыкытԓыгин ярагты.
Ӄэԓёӄ гымык варкыт мытԓыӈэн йичьэмиттумгыт.
Мачынан ынан митъэ нивнинэт, иӈӄун вэԓер ытри эвнэнъэԓкэ нъитынэт ӈутку, тавэмэнӈыгыргыванвык“.
Авраамына очытконэн: „Ырык варкыт тывъёт Моисейын ынкъам мэтъатвыткоԓьэн.
Мачынан ыʼнваԓёмыркынат ынӄэнат!“ – „Ӄырым, гымнин ытԓыгигыт Авраам, – иквъи гаймычьыԓьын, – вай эвыр-ым мэӈин въиԓьыԓыку ваԓьын нъыетын пыӈыԓтэԓынво ырыкы, ынкэӈит ыргынан аԓваӈ нэрэтчыӈын чиниткин ыʼмпаӈвагыргын“.
Ытръэч-ым Авраам иквъи ыныкы: „Эвыр ыргынан аваԓёмка нэнтыркынэт Моисей ынкъам мэтъатвыткоԓьыт, ӄырым микынэ ытри ыʼнматэвӈытонат, рыпэт ымы эюԓьэ въэԓьэпы“».
Иисус иквъи Чиниткин рагъёчачӈыԓьырыкы: «Тэӈэвын нытваӄэн ръэнут аʼрэткоԓьын ԓымаԓявык, ытръэч-ым ръаӄатвагъа оʼравэтԓьан, аʼрэткоԓьын ԓымаԓявык!
Ынӄэнына, микынэ рэнвыгнин вэԓер ыннэн ӈотэнмъыԓьыӄайгыпы тъарытвэтагнэты ынин ԓымаԓяквыргын, таӈыӈ нъытван, ыныкит ынин иʼннык нанъыймэн тапэӈвытрыӈкэн энатрэԓвыквын ынкъам нъынинтын аӈӄагты.
Ынӄэната ӄыгынрыритыркынитык ченэтэты!
Эвыр гынин йичьэмиттумгын гыныкы ръэӄэԓтэтгъэ, ӄынвэтгаватгын ынкъам, ыныкит рачемгъоанӈэԓёгъа, ӄынэнаачытораквын.
Ынкъам эвыр ӈэръамытԓыӈча ыʼԓёӈэтык ръэӄэԓтэтгъэ оʼрагыныкагты ынкъам ӈэръамытԓыӈча ыʼԓёӈэтык рэетыркын гыныкагты ынкъам ривыркын: „Тычемгъоанӈэԓёркын“, – ӄынэнаачытораквын ытԓён».
Апостолтэ иквъэт Этынвэты: «Ӄынмэйӈэквын мурык ԓымаԓяквыргын!» Иисус татԓыӈыткогъэ: «Ыныкит-ым варкын турык ԓымаԓяквыргын вэԓер мъэтыӈэчьыԓӄыԓӄэймиԓ мэйӈэԓьын, эвыр ривтык ӈотэнмайӈыоттэты: „Ӄычыпъынтэтги гакэнмыма ынкъам ӄынӈаӈӈогэ аӈӄак!“ – ытԓён оча ратвагъа торыкы.
Тэнмычьо, микын ӈан варкын нутэсӄынԓиԓьэтыԓьын эвытԓым яракытэпгынрэтыԓьын пурэԓ.
Эви гыт риквъэ ыныкы, титэ ытԓён рэпэԓӄынтэтгъэ яргэпы: „Ӄырэсӄикви, ӄывакъогэ ынкъам ӄыӄамэтвагэ?“ Этааны ӄэйвэ гыт риквъэ ыныкы: „Ӄытавоԓӄытвэӄамэтваӈгэ гымыкы ынкъам, эԓвэԓьин эвиръын йыпык, ӄывыёԓьатгэ, виин гым траӄамэтваркын ынкъам трапавыркын, ынӄо-ым гыт чинит раӄамэтвагъа ынкъам рапаквъа“.
Эви рэнвэԓынкыӄувнин ӈотэнпурэԓ амынӄэната, энмэн ынан рыкуврэтэвнин тъэвэквыргын?
Вынэ ӄырым.
Ымыӈ тури: титэ торгынан рэнкуврэтэвӈыткы ръэнут торгынан рыковратавъёԓӄыԓ, ӄивыркынитык: „Мури ытръэч выёԓьыморэ, моргынан мыттэйкыгъэн ытръэч ынӄэн, ръэнут моргынан тайкыёԓӄыԓ“».
Тыԓяма Иерусалимэты, Иисус гэԓеԓин Самарияк ынкъам Галилеяк вытгырык.
Ӄоԓ итык, титэ Ытԓён гапкэрыӈоԓен нымнымэты, Ытԓён нэнрынгиивын мынгыткэн энаврыӈгыԓгытъычгырга тъытԓьэ оʼравэтԓьата.
Нывиԓык мачыяа, ытри ӄуԓиԓьыръугъэт: «Иисус!
Инэныгйивэтыԓьигыт!
Ӄыейвэчетги морыкы!» Иисусынэ ԓьунинэт ытри, ивнинэт: «Ӄыԓӄытгытык ынкъам ӄынкаԓыроквыткы чиниткинэт увикит таароӈрагэԓевыԓьэты».
Ытри ӄытгъэт ынкъам тыԓяма мэлеквъэт.
Ӄоԓ-ым, ԓьук, иӈӄун мэԓеквъи, пэԓӄынтэтгъи нэргъавӄоԓета анъяйва Эӈэӈ.
Ӈырапычга пэӄэтатгъэ Иисусын гыткагты, рываԓынкыӄовыӈӈонэн Ытԓён.
Ынӄэн оʼравэтԓьан гатваԓен самарияԓьо.
« Эви ванэван ымыԓьо мынгыткэн атъычгыргытвыкыԓьэнат?
– пынԓёгъэ Иисус.
– Эʼмитԓёнат-ым ӄутти ӄонъачгынкэн?
Ымы ыннэн ырыгԓыкойпы ванэван ныпэԓӄынтэтын анъянво Эӈэӈ, ытръэч ӈотӄэн аԓваԓьыянвыкэн?» Ынкъам иквъи ыныкы Иисус: «Ӄыԓӄутги ынкъам ӄыԓеркын, гыт нэнъегтэԓеквыт ԓымаԓяквырга».
Ӄоԓ итык фарисейыԓьырык намӈыԓёгъан Иисус, титэ рэнъэԓгъэ Энанԓявагыргын Эӈэӈин.
«Энанԓявагыргын Эӈэӈин ныетӄин эвытрыкэ, – татԓыӈыткогъэ Ытԓён ырыкы.
– Ӄырым нивынэт: „Ӄыгитэ, ынӄэн ӈутку!“ ԓымэвыр „Ынӄэн ӈэнку!“ Аԓымы Энанԓявагыргын Эӈэӈин турыгчыку варкын».
Чиниткин рагъёчачӈыԓьырыкы-ым Иисус иквъи: «Рэнъэԓӈыт ыʼԓёт, титэ рэрэԓьуӈыткы ыннэн ыʼԓёӈэт Эккин Оʼравэтԓьаргэн, ытръэч-ым ӄырым ӄыԓьугыткы.
Тури нэривтык: „Ваай, ӈутку!“ ԓымэвыр „Ваай, ӈаанкы!“ Ыӈнэ эԓӄутысӄычеткэ ванвэпы, ынӈэ акытгынтатка ваԓяркыԓянво.
Ӄынур йъиԓкээвкин ӄэԓпэрата нэнанӄэргавӄэн иʼиʼн чьомыткынэпы ӄоԓечьомыткынэты, – ынӈин ваԓьо ратвагъа Экык Оʼравэтԓьаргэн ынӄэн ыʼԓёк, титэ Ытԓён рэпэԓӄынтэтгъэ!
Ытръэч-ым янор Ытԓён ԓыгимыктэвиминӈыԓьыԓӄыԓ ынкъам эʼнӄу ԓынъёԓӄыԓ оʼравэтԓьата ӈутинтыӈэрэтин.
Миӈкыри гатваԓен ягтаԓытвама Ной, ынӈин-ым ратвагъа етык Экык Оʼравэтԓьаргэн: оʼравэтԓьат гаӄамэтваԓенат, гапавԓенат, гаӈавтыӈԓенат ынкъам гъэԓикэтԓинэт – ынкъам ынӈин гатваԓен ынӄэн ыʼԓётагнэты, титэ Ной тыттэтгъи майӈыыʼтвыйӈэты.
Ынӄоры нъэԓгъи эмԓятгыргиӈын-рэргээв, ынкъам ымыԓьо въигъэт.
Ымы ынӈин гатваԓен ягтаԓытвама Лот: гаӄамэтваԓенат, гапавԓенат, гэнвиԓыткувԓинэт, гэркутԓинэт, гинэнритԓевԓинэт, гатараӈԓенат, ытръэч-ым ыʼԓёк, титэ Лотына пэԓянэн Содом, эʼэʼйпы Эӈэӈэ тъынин йынйынкэн ынкъам гыԓпиӈвыԓӄыкин иԓииԓ – ынкъам ымыԓьо въигъэт.
Ынӈин-ым ратвагъа ыʼԓёк, титэ рэетгъэ Экык Оʼравэтԓьаргэн.
Мэӈин ынӈэнъыԓёк ратвагъа расӄыткынык, ынинэт яаёԓӄыԓтэ-ым ратваӈыт ярачыко, мачынан эвирикэ нитын пирик ынӄэнат!
Ӄыкэтъоркынэткы Лотын ӈэвъэн!
Мэӈин рэтгымэтыркын эмкумъу ԓыӈык ченэтягтаԓгыргын, ынӄэнына рантымӈэвнэн ынӄэн, микынэ-ым рантымӈэвнэн чиниткин ягтаԓгыргын, ынӄэнына эмкумъу рэԓгыгнин ынӄэн.
Ӄэгԓынангэт тивыркынитык, ынӄэн ныкирик ӈирэргэри ратваӈыт ыннанайкоԓяткынык – ынкъам ыннэн нэрэпириӈын, ӄоԓ-ым нарапэԓяӈын; ӈиръэ ӈэвъэнйыръыт ратаԓяркынэӈыт тэпиӈвытрыӈкин яанаӈак – ыннэн нэрэпириӈын, ӄоԓ-ым нарапэԓяӈын.
Ӈиръэ оʼравэтԓьат ратваӈыт ергык, ынкъам ыннэн нэрэпириӈын, ӄоԓ-ым нарапэԓяӈын».
Ынкэӈит рэгъючечӈыԓьэ намӈыԓёгъан Ытԓён: «Миӈкы ынӄэн рэнъэԓгъэ, Этынвэгыт?» «Миӈкы иʼкрэр – ӈэнриԓы румэкэнӈыт тиԓмыт», – татԓыӈгъэ Иисус.
Иисусынэ тывнэн рагъёчачӈыԓьырыкы нэнъайвымӈыԓтэԓ, иӈӄун ыргынан ԓыги ныԓгыркын, вэты ӄонпыӈ ченъёргаввэтгавыԓьыԓӄыԓтэ ынкъам апынныкэгты ваԓьыԓӄыԓтэ: « Ӄуԓимэйӈынымык гатваԓен судыԓьын, мэӈин ԓёӈайыԓгавыԓьын Аӈаӈэты ынкъам ԓёӈӈыркыԓятыԓьын оʼравэтԓьарыкы.
Ынкъам гатваԓен ынӄэн мэйӈынымнымык ӄԓиквъиԓьын, мэӈин амӄынъычо ныԓӄытыԓьэтӄин ынкъам нивыԓьэтӄин: „Ӄинэвириӈги гым тэнанъаӄаӈыԓьэпы“.
Ытръэч-ым ӄоԓ оʼтчой ԓёӈвэтгычьатыԓьын, ынӄоры-ым иквъи ченэтовэкэты: „Вэнԓыги гым ванэван майыԓгавык ымы Аӈаӈэты, ванэван мыӈыркыԓятык ымы оʼравэтԓьарыкы, ытръэч-ым ӈотӄэн ӄԓиквъиԓьын ԓыгэкоԓё инэнӄытрирэвыԓьын, трэвириӈӈын ытԓён, иӈӄун ӄээӄын эвнэетыԓьэткэ нитын, ӄытрэрагыргын“».
« Торгынан ваԓёмыткы, ръэнут тывнэн ипкыԓьэ судыԓьэ?
– пынԓёгъэ Этын.
– Ӄэйвэ эты ӄырым нывириӈынинэт Эӈэӈэ Чиниткин ԓьоёттэ, эʼйӈэвыткуԓьыт Ыныкы таӈамӄынъычо?
Ӄэйвэԓым Ытԓён ракэмычьатыӈӈогъа?
Тивыркын торыкы, Ынан пэтԓе рэвиригнинэт ытри.
Ытръэч эты рэԓьугнин Эккэтэ Оʼравэтԓьаргэн ԓымаԓяквыргын нутэйиквик, титэ рэпэԓӄынтэтгъэ?» Ынӄэнырыкы-ым, микынти ырыкгэта ԓыгипыԓьыт ынкъам ивынэтыԓьыт ымӄотырыкы, Иисусынэ пыӈыԓтэԓнэн ынӈин ваԓьын нэнъайвымӈыԓтэԓ: « Ӈиръэ оʼравэтԓьат етгъэт таароӈрагты ченъёргаввэтгавынво: ыннэн фарисейыԓьын, ӄоԓ-ым инэгтэтнумэкэвыԓьын.
Фарисейыԓьын гатвэтчатваԓен ынкъам гаченъёргаввэтгавԓен эмӄэԓеԓвынэ: „Эӈэӈигыт, вэԓынкыӄунэйгыт, гым ванэван ынӈин ваԓьэгым, ӄынур ӄутти оʼравэтԓьат – энэвнаткоԓьыт, ыʼръунтэтыԓьыт, каԓяйӈатыԓьыт ԓымэвыр вай ӄынур ӈотӄэн инэгтэтнумэкэвыԓьын.
Гым ӈирэче ӈэръамытԓыӈъыԓёк кытпэԓгъарэԓьэгым, ымаймэтъёйпы гымнан нинэйыԓигым мынгытӄав тэйвыӈ“.
Инэгтэтнумэкэвыԓьын-ым, вэтчатвама рыров, амӈыркыԓя ныԓвавӄэн рыпэт ԓыԓепык эʼэʼгты ынкъам ытръэч нэнаркыпчевыӄэн чиниткин мачо ынкъам нивӄин: „Эӈэӈигыт, гым эʼӄэԓтэтыԓьигым, йыркыԓиӈыԓьу ӄытвагэ гымыкы!“ Тивыркынитык, ипэ ытԓён, этԓы ӈотӄэн фарисейыԓьын, рагтыгъэ ԓыгээпъёгты ваԓьо.
Гэмгэмэӈин эʼӈгыргоԓеты амытваԓьын – наранӈыркыԓявӈын, мэӈин-ым очо варкын – нарангыргоԓявӈын».
Иисусына нырэтӄинэт мъынэнэнэт, иӈӄун Ытԓён нынйиткугъэн ырыкы.
Ԓьук ынӄэн, рэгъючечӈыԓьырык нынъотавӄэнат ытри.
Иисусынэ эʼйӈэвнинэт нэнэнэт ынкъам ивнинэт: «Мачынан ныетыркынэт Гымыкы нэнэнэт, ынӈэ анъотавка ытри.
Энанԓявагыргын Эӈэӈин вантытваркын ынӈин ваԓьырыкы, ӄынур ытри.
Тивыркынитык тури, микынэ ӄырым нынрыгэԓнин Энанԓявагыргын Эӈэӈин ӄынур нэнэны, ӄырым нырэгъэн ӈэнри».
Икумикынэ армачьыргыпы пынԓёнэн Иисус: «Тэнԓиӈыԓьигыт Инэныгйивэтыԓьигыт, ытԓён вай гым вэты рэӄыԓьигым, иӈӄун эймитык таӈӄонпыӈкэн ягтаԓгыргын?» « Иаʼм гынан тэӈԓиӈыԓьу инэԓгыркын Гым?
– пынԓёнэн Иисусынэ.
– Ымы ванэван мэӈин тэӈԓиӈыԓьын, ытръэч амынан Эӈэӈ.
Ынинэт тъивынӈивыт гынан ԓыги ԓыӈыркынэт: „Ынӈэ акаԓяйӈатка, ынӈэ этэгинӈэткэ, ынӈэ этуԓьэткэ, ынӈэ атвыка ыʼръэты ваԓьыт рыкаԓыроквыргыт, вэймэну ӄыԓгыркынэт ытԓыгын ынкъам ытԓя“».
«Ымыԓьо ынӄэн гымнан ӈэныԓьатгыпы гыйипу нинэԓгигым», – татԓыӈыткогъэ ӄоԓ Иисусына.
Иисус, ваԓёмык ӈотӄэн, иквъи: «Гынык ӄээӄын уйӈэ ыннэнчьэн.
Ымыԓьо, ръэнут гынык варкын, ӄынвиԓыткуквын ынкъам ӄыйычыткугын ӈъоԓьырыкы.
Ынкэӈит иʼиʼк майӈыгаймычьийӈын гынык ратвагъа.
Ынӄоры-ым ӄыетги ынкъам ӄыԓымӈэнагэ Гымык».
Ытръэч-ым ӄоԓ, ваԓёмык ӈоот, ԓыгипыннэквъи, миӈкыри ӄун ытԓён гатваԓен коԓё гаймычьыԓьо.
Иисусынэ ԓьунин ытԓён пыннэвыԓьын, иквъи: «Аʼмын-ым ныгтыӄэн гаймычьыԓьэты рэк Энанԓявагыргэты Эӈэӈин!
Отгыӈ выентэтык гыннэк-верблюдэты тэтэаквыргысӄата, рэсӄивык гаймычьыԓьын Энанԓявагыргэты Эӈэӈин».
«Мэӈин-ым ынкэӈит гаймаӈэн рэегтэԓгъэ?» – намӈыԓёгъан Иисус паԓёмтэԓыԓьа.
«Ынкэӈит-ым, ръэнут ԓывавэты ваԓьын оʼравэтԓьарыкы, ԓывавэты атвакыԓьэн Аӈаӈэты», – очыткогъэ Иисус.
«Вай-ым моргынан мытпэԓянат ымыԓьо, ръэнут гатваԓен, ынкъам мытыркыԓегыт Гыт», – иквъи ынкэгйит Пётр.
« Ӄэгԓынангэт тивыркынитык, – иквъи Иисус, – ынӄэнына, микынэ пэԓянэн яраӈы, ԓымэвыр ӈэвъэн, ԓымэвыр йичьэмиттумгыт, ԓымэвыр ытԓыгыт, ԓымэвыр нэнэнэт мычвыната Энанԓявагыргэты Эӈэӈин, рэйминнин кытмыкыӈ ваԓьын игыр, рымагтэты-ым – таӈӄонпыӈкэн ягтаԓгыргын».
Ынӄъом Иисусынэ мачрыровэты рыԓенинэт Ынин мынгыткэн ӈиръэ пароԓ рэгъючечӈыԓьыт ынкъам ивнинэт: «Вай мытԓеркын мури Иерусалимэты, ынкъам ынкы рэнъэԓгъэ ымыԓьо Эккэк Оʼравэтԓьаргэн, каԓеё мэтъатвыткоԓьырык.
Ытԓён нэрээʼӄэйыԓӈын аԓваӈ ԓымаԓявыԓьэты, ынӄэнырык тэрмэчьыӈу нэрэԓгыӈын, нэрэнъээʼвӈын, нэрэчиӈкъэттывэйвыӈын Ытԓён, нараркыпчевыӈын, ынӄо-ым наранмыӈын.
Ытръэч-ым ӈыроӄав ыʼԓёк Ытԓён рэюгъэ».
Ынръаӄ-ым ыргынан ванэван ръэнут тывъёйпы ыʼнчичевын.
Иисусын вэтгавкэн чемгъогыргын ырыкы вэнвакы гатваԓен.
Иисус нэймэвӄин Иерихонэты.
Ръэтык гавакъотваԓен иԓкыԓьын ынкъам ныванчаткоӄэн.
Титэ ынан ваԓёмнэн, энмэн ынык ӄача гаԓяркын оʼравэтԓьамкын, эвыр пынԓёгъэ: «Ныръэӄинэт?» – «Ныԓеӄин Иисус Назаретыԓьын», – нивын ытԓён.
Ынкы иԓкыԓьын ӄуԓиԓьыръугъи: «Иисус!
Эккэйгыт Давидын!
Ейвэчу ӄинэԓгыги гым!» Ынӄэнат, микынти гэԓеԓинэт ыʼттъыёԓ, эвыӈӈогъат, иӈӄун ытԓён эӄуԓикэ нынъэԓын, ытръэч-ым иԓкыԓьын пытӄыӄуԓиԓьыръугъи: «Эккэйгыт Давидын, аны ейвэчу ӄинэԓгыги гым!» Иисус нывиԓгъи ынкъам ивнинэт, иӈӄун ыʼнрывинрыгъэн ынӄэн оʼравэтԓьан Ыныкагты.
Титэ ӄоԓ эймэквъи, Иисусынэ пынԓёнэн ытԓён: «Ръэнут гынан тэгъену, иӈӄун Гымнан гыныкы мытэйкын?» «Этынвэгыт, гым коԓё тратԓяӄэргавӈыркын», – очыткогъэ иԓкыԓьын.
Иисусынэ ивнин ытԓён: «Ӄыԓыԓяԓьомгогэ!
Гыт мэԓеквъи, ӄэԓёӄъым гаԓымаԓявэгыт!» Ынкъам оʼравэтԓьан ԓыгэн эвыр ԓыԓяԓьоӈӈогъэ.
Ынан кыԓенин Иисус ӄонпы анъяйва Эӈэӈ.
Ынкъам ымыԓьо рэмкэ ынӄэн нэԓьугъэн, ымыԓьорык накоргыанъяйвыӈӈогъан Эӈэӈ.
Рэк Иерихонэты, Иисус гэԓеԓин ӈотӄэн майӈынымнымысӄата.
Ынкы гатваԓен икумэӈин, нынныԓьын Закхей, эвынинэгтэтнумэкэвыԓьын, гаймычьыԓьын оʼравэтԓьан.
Ынан коԓё нинэԓгирэԓьуӈӄин Иисус, миӈкыри Ытԓён ваԓьын, ытръэч нэнаԓвавӄэн ԓьук оʼравэтԓьамкык рымагтэпы, миӈкыри ӄун иквыкыԓьу гатваԓен.
Ытԓён кытгынтатгъэ ыʼттъыёԓягты, тыттэтгъи майӈыоттыткынэты ԓьонво Иисус, ӄэԓёӄъым Ытԓён гаԓяԓьыԓӄыԓ ӈотэнръэта.
Иисус, эймэвык ӈотэнванвэты, ԓыԓепгъи гыргоԓягты ынкъам иквъи ыныкы: «Закхей!
Эӄыԓпэ ӄыкэӈкэԓетги!
Игыр Гым нывиԓыԓӄыԓьигым гынык».
Ынӄэн гагчавэты кэӈкэԓетгъи эвтыԓягты ынкъам коргэты рырэсӄивэннин Иисус ченэтрагты.
Ԓьук ӈоот, ымыԓьо акавкэтыӈӈогъат ынкъам эвыӈӈогъат: «Нывиԓгъи эʼӄэԓтэтыԓьык».
Закхей-ым вэтчагъэ ынкъам иквъи Этынвэты: «Этынвэгыт, ярайыръын гынунчывипыт трэйыԓӈын ӈъоԓьырыкы, мэкынайпы-ым тыпиригъэн рыпароԓӄав, трэнпэԓӄынтэвӈын ӈырача мыкыӈ».
« Ӈотэнъыԓёк нъэԓгъи энанъягтаԓяквыргын ӈотэнрак, – иквъи Иисус.
– Ӄэԓёӄ ымы ытԓён Авраамын экык.
Экык-ым Оʼравэтԓьаргэн етгъи ԓьонво ынкъам рыягтаԓявынво тымӈэвыԓьыт».
Ынӄэнырыкы, микырык ӈотӄэн наваԓёмын, Иисусынэ тывнэн ԓым нэнъайвымӈыԓтэԓ, ӄэԓёӄъым Ытԓён гатваԓен Иерусалимык чымче.
Ытри-ым нычимгъуӄинэт, энмэн пэтԓе рэнъэԓгъэ Энанԓявагыргын Эӈэӈин.
Ынкъам ынӈот Иисус иквъи: «Ӄоԓ эргыпыԓьын оʼравэтԓьан ныԓӄыттэнмавӄэн чекыяанотагты, миӈкы ытԓён тиркэрму нъынъэԓын ынкъам нъыпэԓӄынтэтын очочо.
Акватыӈӈок ынан эʼйӈэвнинэт чиниткинэт мынгыткэн выёԓьыт, йыԓнинэт ырыкы мынгыткэн четԓёпыԓвынтыманэт ынкъам ивнинэт: „Ӄыяагыткы ӈотӄэнат рымкавынво яак, виин гым трэпэԓӄынтэтгъэ“.
Нутэтумгэ ытԓён эʼӄу гэԓгыԓин, ыргынан нэнӈивынэт ынык яачы вэтгавйыръатыԓьыт, микынти ивыԓьыԓӄыԓти: „Мури мытъэнӄэтыркын, иӈӄун ӈотӄэн оʼравэтԓьан нытвагъан мургин тиркэрму“.
Ынкъам титэ ытԓён пэԓӄынтэтгъи ярагты тиркэрму, тъивъэйӈэвнинэт ынӄэнат выёԓьыт, мэкырыкы йыԓнинэт манэт, иӈӄун ԓыги рытчык мыкатгыргын, ыргынан аймэтъё.
Ыʼттъыёԓкэн етгъи ынкъам иквъи: „Гымнин этынвэгыт, гынин четԓёпыԓвынтыманэн мыкэтгъи мынгыткэн пароԓык“.
– „Мэчынкы, гыт таӈвыёԓьэгыт, – иквъи ыныкы тиркэрым.
– Эвыр гыт мычвынэты ваԓьо гатвайгыт мъыԓьык, тыйыԓыркынэт гыныкы энанчетконво мынгыткэн мэйӈынымнымыт“.
Етгъи ӈирэӄэв ынкъам иквъи: „Этынвэгыт, гынин четԓёпыԓвынтаманэта рэннин рыпароч мытԓыӈэн манэт“.
– „Ымы гынан ӄэймитгынэт энанчетконво мытԓыӈэн мэйӈынымнымыт“, – иквъи ыныкы тиркэрым.
Ӈыроӄав-ым етгъи ынкъам иквъи: „Гымнин этынвэгыт, вай гынин четԓёпыԓвынтыманэн.
Гымнан гэгйипԓин, рычымкэтык кычыквык, ӄэԓёӄъым гъэӄэԓиӈэтигым гыныкы.
Гыт ӈан тымԓеӈыԓьыоʼравэтԓьайгыт: пириркын ынӄэн, ръэнут ԓюӈытриԓе рытын, ынкъам пиӈвытрывъэйгыркиркын ынӄэн, ръэнут ԓюӈынритԓевэ рытын“.
Тиркэрым иквъи ыныкы: „Аʼмын экыркагыргэгыт пурэԓигыт!
Гымнан гыт трэнчимгъуквыт гыныквэтгава!
Гынан ԓыги гэԓгыԓин, энмэн гым тымԓеӈыԓьэгым, нинэпирийгым ынӄэн, ръэнут ԓюӈытриԓе тынтыгъэн, ынкъам нинэпиӈвытрывъэйгыркийгым ынӄэн, ръэнут ԓюӈынритԓевэ тынтыгъэн.
Ытԓён-ым иаʼм гынан эйыԓкэ рытынэт гымнинэт манэт мыкатынво?
Пэԓӄынтэтык, гымнан рыпароч тъыпиригъэн мыкатгыргын!“ Ынкъам ытԓён иквъи вэтчатваԓьэты ынкы: „Ӄыпиригыткы ынык ынӄэн четԓёпыԓвынтыманэн ынкъам ӄыйыԓыткы ӈанӄэнына, микынэ варкыт мынгыткэн четԓёпыԓвынтыманэт“.
– „Этынвэгыт, – иквъэт ытри, – ынык энмэч варкыт мынгыткэн четԓёпыԓвынтыманэт!“ – „ Гымнан-ым тивыркынитык, микынэ варкын, ынӄэнына нэрэйыԓӈын ӄээӄын, микынэ-ым уйӈэ, ынӄэнын ымы ваԓьын нэриткэӈын.
Гымнинэт-ым эʼӄэԓьыт, микынти гъэнӄэтԓинэт, иӈӄун гым мытвагъак тиркэрму, ӄынрывинрыгыткы ӈутриԓы ынкъам гымык ягна ӄъаӄанмыгыткы“».
Тывыпԓыткок ӈотэннэнъайвымӈыԓтэԓ, Иисус эквэтгъи рымагтэты Иерусалимэты.
Ынкъам титэ эймэквъи Виффагиягты ынкъам Вифаниягты, ӈэйык ӄача, нынныԓьын Елеон, Иисусынэ тыӈивынинэт ӈиръэ рэгъючечӈыԓьыт, ивык ырыкы: «Ӄыԓӄытгытык мъанымнымэты, ранъав ваԓьэты.
Рэрэӈытык нымнымэты, рэԓьуӈыткы вотытваԓьын ӈэносёԓ, ытԓён еп микынэ аӈатвакыԓьэн.
Ӄывъятгыткы ытԓён ынкъам ӄынрывинрыткы ӈутриԓы.
Эвыр-ым нарамӈыԓётык тури: „Иаʼм выятыткы?“ – ӄочыткоркынэтык ынӈин: „Ытԓён яаёԓӄыԓ Этынва“».
Рэгъючечӈыԓьыт, тыӈэвыёттэ Этынва, эквэтгъэт ынкъам нэԓьун ымыԓьо ынӈин, миӈкыри Ытԓён ырыкы иквъи.
Титэ ыргынан навъятыӈогъан осёлӄай, ыныкэтынва намӈыԓёнат ытри: «Рэӄу выятыткы осёлӄай?» Ынӄэнырык ночынат: «Ытԓён яаёԓӄыԓ Этынва».
Ыргынан нэнрывинрыгъэн ытԓён Иисусына ынкъам нэтриԓынэт осёлӄайыткынык чиниткин эвиръыт, нанвакъовын ынкаткынык Иисус.
Ытԓён ныӈатватыԓяӄэн, оʼравэтԓьарык-ым нынрыратӄэнат вайманэты ръэтык чиниткин эвиръыт.
Титэ Иисус эймэквъи тагратгыргэты Елеонӈайкэн, ымыԓьо мыкрэгъючечӈыԓьэ коргэты нанъяӈӈогъан Эӈэӈ.
Ӄун нэԓьунэт нымкыӄинэт иничгытэтти.
Нивӄинэт: «Тэӈэӈинмыԓьын Тыԓеԓьын – Тиркэрым Этынвэпы!
Онтымгыргын иʼиʼк ынкъам эргычьатын Ынангыргочатваԓьэты!» Фарисейыԓьыт оʼравэтԓьамкэпы иквъэт Ыныкы: «Инэныгъюԓевэтыԓьигыт, ӄынтыԓпиӈэтгынэт Гынинэт рэгъючечӈыԓьыт!» Ытръэч-ым Ынан ивнинэт ытри очык: «Тивыркынитык, эвыр ытри эӄуԓикэ рэнъэԓӈыт, рэӄуԓиԓьыръуӈыт выквыт».
Эймэвык ӄээӄын чымчаӈ, Иисусынэ ԓьунин мэйӈынымным, тэрго ԓыӈыӈӈонэн ынкъам иквъи: «Вэԓер ӈотэнъыԓёк ымы гыт нъычичевын, ръэнут нъытван гынин онтымгыргэты!
Ытръэч-ым игыр ынӄэн эвытрэткыԓьин гыныкԓыԓягты.
Ынкъам вай рэнъэԓӈыт ыʼԓёт, титэ гыныкъэӄэԓьырык нэрэнутэсӄыргыгыт гроԓмакы, нэрэгруԓмыгыт, нарапэнрыгыт ԓымынӈэнӄачайпы, гыт уйӈыԓьу нэрэтчыгыт ынкъам гынинэт нэнэнэт наранмыӈынат гыныкэчыку.
Ыргынан нэрэнчимэквыт раԓӄаӈынвытагнэты, миӈкыри ӄун гынан эчичевкэ рытын тывыԓӄаӈын, титэ Эӈэӈэ найъогыт рыягтаԓявынво гыт».
Рэсӄивык таароӈрачыкогты, Иисусынэ рынтоӈатыӈӈонэнат виԓыткуԓьыт, эвма ырыкы: «Каԓегыргык гивԓин: „Яраӈы Гымнин ратвагъа ярано ченъёргаввэтгавкэн“, торгынан-ым энэвнаткоԓьыргэн омакатванво рытчыткы!» Иисус амӄынъычо гинэныгъюԓевыткуԓин таароӈрак.
Ыʼттъыёԓтаароӈрагэԓевыԓьа, инэнчичевэтыԓьэ Каԓегыргыкэн ынкъам ынпычьыԓьэ ныԓӄырирӄин этгыргын, иӈӄун тымык Ытԓён.
Ытръэч-ым ытри ныгйивыԓтэтӄинэт, миӈкыри ынӄэн рытык, ӄэԓёӄъым ымварат амӄынъычо гатваԓен Ынык рээн, ныпаԓёмтэԓӄэн Ынин гамгавэтгавэты.
Ынкъам ӄоԓетъыԓёк, титэ Иисусынэ нинэныгъюԓевӄин варат таароӈрак ынкъам нэнатвыӄэн Таӈпыӈыԓ, эймэквъэт Ыныкы ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн ганпычьыԓьыма ынкъам намӈыԓёгъан: «Ӄикви морыкы, ръаармагырга Гыт ынӈин итыркын?
Микынэ йыԓнин Гыныкы ынӈин ваԓьын армагыргын?» « Ымы-ым Гымнан трамӈыԓётык, тури-ым ӄытатԓыӈыткотык Гымыкы, – иквъи Иисус, – Иоанн нинэнтурытвивӄин мимԓе.
Мэкгыпы ынӄэн гатваԓен?
Аӈаӈгыпы ԓымэвыр оʼравэтԓьайпы?» Ыргынан-ым вэтгаво нэтчыгъэн ыргичгу: «Эвыр мытривмык „Аӈаӈгыпы“, ынкэӈит Ытԓён рамӈыԓёгъа: „Иаʼм торгынан ытԓён ԓымаԓё ԓюӈыԓгыԓьын?“ Эвыр мытриквъэ „оʼравэтԓьайпы“, ымварата наравыԓгыткойвымык выква, ӄэԓёӄъым ытри вэтгычемгъоркыт, энмэн Иоанн – мэтъатвыткоԓьын».
Ынкъам ытри татԓыӈыткогъат, энмэн ыргынан гэмо нэԓгыркын мэӈӄо.
Иисус иквъи ырыкы: «Ынкэӈит ымы Гымнан ӄырым мивтык тури, ръаармагырга ынӄэн тытэйкыркын».
Ынӄоры Иисусынэ тывыӈӈонэн варатэты ынӈин ваԓьын нэнъайвымӈыԓтэԓ: «Ӄоԓ оʼравэтԓьата йыръэннин вакаӈын виноградкэн уунъумкэ ынкъам рывиԓыткувнин мэгчератыԓьырыкы виин яанво.
Чинит-ым эквэтгъи ӄээӄын ванво тумгин нотагты.
Оонъыгыркэгыргын нъэԓык, ынан тыӈивынин выёԓьын мэгчератыԓьырыкы, иӈӄун пирик ынин тэйвыӈ оонъынӈайпы.
Ытръэч-ым уунъынӈэвыԓьэ натаԓяйвын ытԓён, нэнэквэтэвын тэӈэрэӄыкэ.
Ынкэӈит ынан тыӈивынин ӄоԓ выёԓьын.
Ымы ынӄэн натаԓяйвын ынкъам эʼйӈэчьивэ нъэӄэнӈивыгъэн эмӄуԓгэ.
Ынан тыӈивынин ӈыроӄав выёԓьын.
Ынӄэн натынвэвыгъан ынкъам нэнинтыгъэн ӈоонрэԓы.
Иквъи ӄынвэр этын вакаӈынвыкэн: „Ытԓён вай миӈкыри митгъэк?
Мынӈивыгъэн гымнин ыʼԓгу ԓынъё экык, вэчьым ытԓён ӈыркыԓё нэрэнтыӈын“.
Ытръэч-ым уунъынӈэвыԓьыт, ԓьук ытԓён, эвыӈӈогъат ыргичгу: „Ынӄэн – яатԓьан.
Вынэ мынынмыгъан ытԓён, иӈӄун мургинэну нынъэԓын ынин ярайыръын!“ Ынкъам нэнинтын ытԓён виноградынӈавынвэпы, нанмыгъан.
Аʼмын-ым рэнрэӄэвнинэт ытри этынва вакаӈынвыкэн?
Ытԓён рэетгъэ ынкъам ранмыгнэнат ӈутинмигчирэтыԓьыт, вакаӈын-ым рэйыԓӈынин ӄотырыкы».
«Вынэ ӄырым нытван ынӄэн!» – иквъэт паԓёмтэԓыԓьыт.
Иисус-ым, тэӈгитэк ытри, пынԓёгъэ: «Ръэнут-ым тывыркынэн Каԓегырга морыкы ӈотэнвэтгава: „Выквыԓгын, эʼнӄу ԓынъё тараӈыԓьа, нъэԓгъи авынъомрыкво яракэн упычьык?“ Гэмгэмэӈин, иʼгнэтыԓьын ынык, рараквачагъа, ынкъам мэкына рэрэтгъэ ӈотэнвыквын, ынӄэн рарыттэԓнэн».
Инэнчичевэтыԓьыт Каԓегыргыкэн ынкъам ыʼттъыёԓтаароӈрагэԓевыԓьыт чичеквъэт, ӈотэннэнъайвымӈыԓтэԓя Ынан тывнэнат ытри, чит-ым нэрэпирисӄыченӈыгъэн Иисус, ытръэч-ым эʼӄэԓиӈу нэԓгыгъэн варат.
Ыргынан навэнвыгэтаӈӈогъан Иисус ынкъам нэнӈивынэт чиниткин оʼравэтԓьат, ыʼръэ итыԓьыт ԓыгипыԓьу, ипэ-ым ныӄитпыԓьэтӄинэт ԓьук ръэнут оʼраԓваӈӄач ваԓьын Законэты Ынык вэтгавык, ынкъам ӈотӄо эʼӄэйыԓык очочеты, Ытԓён танымчаӈынво.
Ынӄэнырык намӈыԓёгъан Иисус: «Инэныгъюԓевэтыԓьигыт, моргынан ԓыги мытыԓгыркын, Гынинэт вэтгавыт эвыр гыёԓятгыргын эпакы рыԓеркын таӈатаароӈка оʼравэтԓьагты, рыгъюԓевыркын егтэԓык тъэвчемгъогыргыгъет Эӈэӈин.
Ӄикви, эты мэчынкы йыԓык моргынан инэгтын римкин императорэты, этыӄун ынӈэ?» Иисусынэ чичевнин ыргин тэнанъаӄаӈгыттагыргын ынкъам ивнинэт: «Ӄынкаԓыроквыткы Гымыкы римкин манэман-динарий.
Микын ынкы ԓьуԓӄыԓ ынкъам микын нынны гэкэԓиԓин?» «Императорэн», – татԓыӈыткогъат ытри.
«Аны, императорэн ӄыйыԓыркыниткы императорэты, Эӈэӈин-ым – Аӈаӈэты», – иквъи ырыкы Иисус.
Ытри ԓыгэԓываквъат ԓьук оʼраԓваӈӄач ваԓьын Законэты Ынык вэтгавык варатык ягна.
Иничгытэтыԓьыт Ынин очыткогыргэты, ытри авъеткынка нъэԓгъэт.
Иисусына эймэквъэт оʼптытъар саддукейыԓьыт, микырык этԓы ԓымаԓё ыʼнынтыгъэн аёгыргын, ынкъам винвэ эмԓевԓевэтэ намӈыԓёгъан Ытԓён: « Инэныгъюԓевэтыԓьигыт, Моисейына кэԓинин морыкы Законык: „Эвыр икумикын рэвъигъэ йичьэмиттумгын экмиӈыкыԓьин, ытԓён ӈавтыӈыԓьыԓӄыԓ ӄԓиквъиԓьыӈэвык, иӈӄун йыток яатԓьат ечьамэттомгэты“.
Энмэн, гатваԓенат ӈэръамытԓыӈэн йичьэмиттумгыт.
Ыʼттъыёԓкэн, ӈавтыӈык, въигъи экмиӈыкэ.
Ымы ӄутынэ, ымы ӈыроӄава гэймитԓин ытԓён ӈэвъэну, гитԓинэт ынӈин ымыԓьо ӈэръамытԓыӈыргарэ.
Ынкъам ымыԓьо въигъэт, апэԓяка кмиӈыт.
Яачы въигъи ымы ӈэвъэнйыръын.
Ытԓён вай микын ӈэвъэну ытԓён ратвагъа ыʼԓёк, титэ въиԓьыт рэюӈыт?
Аԓымы ӈавтыӈыԓьо гатваԓенат ынык ымыԓьо ӈэръамытԓыӈыргарэ!» « Оʼравэтԓьат, игыр нымытваԓьыт, ныӈавтыӈӄэнат ынкъам нъэԓикэтӄинэт, – очыткогъэ Иисус.
– Варкыт-ым оʼравэтԓьат, микынти Эӈэӈэ Чиниткин вэтгычемгъота анъямынгыквынэнат аёгырга въэԓьэпы.
Ытри этԓы ныӈавтыӈынат, этԓы нъэԓикэтынэт.
Ымы въик ытри ӈотӄо ԓывавыԓьыт, ратваӈыт-ым энагԓяԓьо ангелырыкы.
Ытри Эӈэӈин кмиӈыт, миӈкыри ӄун Эӈэӈэ рэнэювнинэт.
Эвыр-ым тывык ынӄэн, энмэн въиԓьыт раёвъёттэ, титэ Моисейына ԓьунин ӈыԓетыԓьын выроттымкын, тэнынныгнин Этын Эӈэӈу Авраамын, Исаакын, Иаковын .
Эӈэӈ – ынӄэн-ым Эӈэӈ ӄырымэн въиԓьин, ипэ-ым егтэԓыԓьин.
Ыныкагты ымыԓьо ягтаԓытваркыт».
Ваԓёмык ынӄэн ӈыръыӄутти инэнчичевэтыԓьыт Каԓегыргкэн иквъэт: «Гыт нымэԓьэв иквъи, Инэныгъюԓевэтыԓьигыт».
Ынкъам ԓым ванэван мэӈин нычемгъойпыгъан, иӈӄун ръэнут Ынык пынԓёк.
Иисус-ым иквъи ырыкы: «Иаʼм нивӄинэт, энмэн Христос – Давидын экык?
Аԓымы чинит Давид нивӄин Псаломкаԓек (миӈкы гэныгрэпэвԓин Эӈэӈ): „Этын иквъи гымык-Этынвэты: ‘Ӄывакъотваркын мынгымраӈӄач Гымыкайпы, виин Гымнан ӄырым очыԓьо мытчынэт Гынинэт эʼӄэԓьыт Гыныкагтыʼ“.
Ӄун вай, Давидына нинэԓгыӄин Ытԓён Этынво.
Миӈкыри вай Ытԓён ынин экык?» Ымыԓьорык ныпаԓёмтэԓӄэн Иисус, Ытԓён-ым иквъи Ченэт-рагъёчачӈыԓьырыкы: « Гынрыру ӄыԓгыркыниткы инэнчичевэтыԓьыт Каԓегыргыкэн, микынти нырэԓейвыӈӄинэт эвԓыавэръыйпэты, нытэӈычьэтӄинэт, титэ ытри нывэймэнъэв ныйиԓытриԓӄинэт вэԓыткоомакынвык, синагогык ытри нытэӈычьэтӄинэт вакъотвак ыʼттъыёԓяӈӄач, ынкъам ӄэмумэкэт вама нарычгывакъоӄэнат ынантаӈванвык.
Ынӄэн ыргынан ниткэйвыӄинэт ӄԓиквъиԓьыргин ярат ынкъам, иӈӄун ымыԓьорык ыʼнԓьунэт, нуръэв ныченъёргаввэтгавӄэнат!
Гыарэты ваԓьа танымчаӈгырга аʼтчаркынэнат ытри».
Ынӄоры Иисусынэ ԓьунинэт гаймычьыԓьыт, микырык нытриԓӄинэт инэрэтти манэчанԓягты.
Ынкы гатваԓен ымы ӈъоԓьын ӄԓиквъиԓьыӈэв, микынэ нэнаёӄэн ӈэнриԓы ӈиръэ ръыпыԓвынтыманэт, ынкъам иквъи: «Аԓгаӈэка тивыркынитык, ӈоот ӈъоԓьын ӄԓиквъиԓьыӈэвэ рытриԓнин мыкыӈ ымыԓьорык.
Ӄутырык ымыԓьорык нэтриԓынэт рыпаросӄавгыпы, ынан-ым, ӈъочьыӈава, рытриԓнин ымыԓьо, рэӄэ гэегтэтԓин».
Ынӈот ваԓьырык вэтгаво наԓгыӈӈогъан таароӈран, энмэн ԓыгэтампэравыква ынӄэн гэтэйкыԓин ынкъам гантампэравԓен этчывэтԓьа таароӈӄавээръа.
Иисус иквъи: «Ымыԓьо ӈотӄэнат, ръэнутэт торгынан тэӈычьу ԓыӈыркыниткы, рэтэԓпыӈыт.
Рэнъэԓӈыт ыʼԓёт, титэ ӈоот нэрэнчимиръэвӈын ыпычьытагнэты».
«Инэныгъюԓевэтыԓьигыт, – намӈыԓёгъан Ытԓён, – титэ-ым ынӄэн ратвагъа?
Ынкъам миӈкыри моргынан ԓыги мытрэтчыӈын ынӄэн нъэтԓьэн?
Миӈкыри ваԓьо ратвагъа гыйив?» « Гынрырэты ӄытваркынэтык, иӈӄун тури ыʼръунтыкэ ыʼнынтытык, – очыткогъэ Иисус.
– Мыкычьыт рэенӈыт Гымыгныннык ыʼръэты энаяаԓьыт ынкъам ривыркыт: „Ынӄэн вай Гым!“ ԓымэвыр „Энмэч чымче нъаԓгыргын!“ Ынӈэ аԓымӈэнака ырык!
Титэ раваԓёмӈыткы мараквыргыт ынкъам варатэн акавкэтгыргыт, ынӈэ акапчачавка, ӄун-ым ынӄэнат ыʼттъыёԓ ваԓьыԓӄыԓтэ, наӄам ынӄэн еп ӄырымэн ытръэттэгын».
Ынӄоры Иисус иквъи ырыкы: «Рарыннотыԓягъа варат варатэты ынкъам ӄуԓинутэнут ӄоԓенотагты, ратваӈыт кытнотасӄытэвԓягыргыт, ԓымынкы ратваӈыт ымы гытъатгыргыт, ымы энаврыӈтъычгыргыкэн въэгыргыт, ратваӈыт кытъаӄаԓеӈэты ваԓьыт этгыргыт ынкъам эргыԓьыт эӈэӈгыйивыт эʼэʼйпы.
Ытръэч-ым ымыԓьо ынӄэнат этыӈӈок, нэрэпирисӄычетйивыркынитык ынкъам нэрэркыԓеԓьэтыркынитык, нэрэсудыркынитык синагогык ынкъам наравосӄыраркынэтык, нэрэнрывинрыркынитык пынԓёйвынво тэркармагты ынкъам очочырыкы Гымык курэ.
Ынкэӈит торгынан гаймаӈэн тыво ринэԓгытык Гым.
Ӄун-ым, эвнэмитъэчимгъукэ ӄитыркынитык, миӈкыри аӈэнток.
Гымнан трэйыԓӈын торыкы ынӈин ваԓьын коттапвэтгаквыргын ынкъам кувчемгъогыргын, рыпэт тургинэт эʼӄэԓьыт раԓвавӈыт ымы ӄраӄатык, ымы оʼраторыкагты рэӄын ивык.
Ытръэч-ым ытԓыгырык, йичьэмиттумгэ, чычеткинэрык ынкъам тумгэ нэръэӄэйыԓынтык тури, ӈыръыӄутти торыкайпы наранмыгнат.
Ынкъам ымыԓьорык тури эʼӄу нэрэԓгыркынитык Гымык курэ.
Ытръэч-ым ымы кырвир торыгԓявтэпы ӄырым нытымӈэвын.
Пытԓиӈыԓьу ӄытваркынэтык, рэнъегтэԓевӈыткы чиниткин ӄэԓеԓвын».
« Титэ рэԓьуӈыткы маравраттэ Иерусалимык гроԓмакы, ԓыги ӄыԓгыгыткы: ԓыгипэтԓе рэнъэԓгъэ ынин тэԓпын.
Ынкэӈит Иудеяк ваԓьыт мачынан ныкытгынтакватынат ӈаеты, Иерусалимык ваԓьа мачынан ыʼнпэԓягъан ынӄэн, микынти ратваӈыт гроԓмакы ваԓьык нутэк мачынан эвнэпэԓӄынтэткэ нитынэт майӈынымнымэты.
Миӈкыри ӄун нъэԓгъэт ынӄэнат ԓиӈыԓьэткин ыʼԓёт, титэ рэнъэԓгъэ ымыԓьо мэтъатвыё Каԓегыргык.
Раԓгъаӄатваркыт нанӄыԓьыт ынкъам энанԓыватыԓьыт ынӈэнъыԓёк.
Кыттавэмэнӈыгыргын ратвагъа ӈутиннутэк, Эӈэӈ раԓганӈэнайпыгъа ӈотэнваратэты.
Оʼравэтԓьат рэвъиркыт маравръысӄэпы ынкъам нэрэймитыркынэт ымыԓьо аԓванотагты.
Ынкъам аԓваԓьыварата нэрэтэнтисӄуйвыркын Иерусалим.
Ымыԓьо ынӄэнат ратваӈыт ынкатагнэты, виин аԓваԓьываратэн этынвычьатгыргын ӄырым нытэԓпыгъэн».
Иисус ӄээӄын гивԓин: «Тиркык, йъиԓгык ынкъам эӈэрык торгынан рэԓьуӈыткы эӈэӈгыйивыт, нутэйиквик-ым оʼравэтԓьат амкапчача раӄувчемгъоӈӈоӈыт айычгыръома аӈӄы.
Оʼравэтԓьат рапэӄэтатыркыт ачемгъокэтвэтагнэты эмъэӄэԓиӈу ԓыӈык ынӄэн, ръэнут раймавыӈӈогъа ымыԓьыӈаргыногты.
Миӈкыри ӄун иʼиʼкин армагыргыт ранвэвраԓьатыӈоӈыт.
Ынкъам ынкэӈит нэрэԓьуӈын Экык Оʼравэтԓьаргэн, тыԓеԓьын йъыткыната, армайпыԓьын ынкъам кытэргычьатгыргыԓьын.
Титэ ынӄэн ранъаԓыӈӈогъа, ӄыԓӄутыркынитык ынкъам ӄэтпэты ӄынъэԓтык, ӄэԓёӄъым тургин рытавэмэнӈытораквыргын энмэч чымче нъаԓыӈӈоркын».
Иисусынэ тывнэн ырыкы ынӈин ваԓьын нэнъайвымӈыԓтэԓ: «Ӄыгитэгыткы уттуут-инжир ынкъам ӄутти уттыт.
Титэ ытри нывытатӄэнат, торгынан гэтама ытри ԓыги, энмэч пэтԓе рэԓеръугъэ.
Ынӈин-ым ымы ӈутку: титэ рэԓьуӈыткы ынӄэн нъаԓыӈоԓьын, ԓыги ӄыԓгыркыниткы, чымче энмэч Энанԓявагыргын Эӈэӈин.
Ӄэгԓынангэт тивыркынитык, ӈотӄэн тыӈэрэт еп ягтаԓытвама, ымыԓьо ратвагъа.
Иʼиʼн ынкъам нутэнут уйӈэ рэнъэԓӈыт, ытръэч Гымнинэт вэтгавыт ӄырым ныпаанат армайпыԓьо вак».
« Гынрырэты ӄытваркынэтык, авнааʼӄайпытваԓьатка ӄытваркынэтык гэчевэты ваԓьанма, аʼӄатчыԓьанма ынкъам пагчеӈатыԓьанма, рэӄэ рэегтэԓӈытык, иӈӄун оʼраӈ энэнэгыргын Эккин Оʼравэтԓьаргэн авэтываӄ эвнэнъэԓкэ нъитын торыкы, ӄынур-ым уткучьын – гыннэкэты.
Ӄэԓёӄ-ым Ытԓён оʼраӈ рининигъэ ымваԓьырыкы нутэйиквик.
Кыюԓьэтэ ӄытваркынэтык, таӈамӄынъычо ченъёргаввэтгавма, иӈӄун аймавыӈӈоԓьа аʼӄагырга ыʼнкавратык, ынкъам тури гаймаӈэн тэнмавэты нъытватык ятыӈӈок Экык Оʼравэтԓьаргэн».
Ыʼԓёк Иисус гинэныгъюԓевԓин таароӈрак, воԓӄытвэӈӈок-ым нэквэтӄин ынкъам ныкитэ нытваӄэн ӈайыткынык, таныннынъё Елеон.
Ымварат-ым инъэ ныетӄин таароӈрагты паԓёмтэԓынво Ытԓён.
Ганъаԓыӈӈоԓен инэпээгэткыԓьин кавкавкэн крычмыыʼԓён, таныннынъё Пасхано.
Ыʼттъыёԓкэнат таароӈрагэԓевыԓьа ынкъам инэнчичевэтыԓьэ Каԓегыргыкэн ныранмыӈӄэн Иисус, ытръэч-ым вай гайыԓгавԓенат варатэн акавкэтгыргэты.
Авынкаԓьайӈа-Сатанана эйминнинэт чимгъут Иудан, ныннатъё Искариот.
Иуда – ынӄэн ӄоԓ мынгыткэн ӈиръэ пароԓкэн рагъёчачӈыԓьэпы ваԓьын.
Иуда ӄытгъи ыʼттъыёԓтаароӈрагэԓевыԓьэты ынкъам гынрыритыԓьин очочырыкы таароӈракэн.
Ынан вэтгаво ԓыгнин ырык рээн, миӈкыри аʼӄантыватык ырыкы Иисус.
Ытри коргаквъат ынкъам вэтгычьатгъат йыԓык ыныкы манэт.
Иуда энатватгъэ ынкъам аʼтчаӈӈонэн этгыргын, иӈӄун вэнвакы эʼӄэйыԓык Иисус ырыкы, титэ Ынык рээн ӄырым нытвагъан варат.
Нъэԓгъи инэпээгэткыԓьин кавкавкэн крычмыыʼԓён, титэ ныӄэтвыӄин пасхакэн яракытэпаԓгыӄай.
Иисусынэ тыӈивынинэт Пётр ынкъам Иоанн, ивык ырыкы: «Ӄыԓӄытгытык ынкъам ӄынтэнмаквыткы морыкы пасхакэн рооԓӄыԓ».
«Миӈкы Гыт тэгъеӈыркын, иӈӄун моргынан ынӄэн мынынтэнмавын?» – ытри пынԓёгъат.
Иисус очыткогъэ: «Титэ рэеттык майӈынымнымэты, рэнрынгиивыткы оʼравэтԓьан.
Ынан рэнрыркынин имԓыйыръыԓьын пувтын.
Ӄыркыԓегыткы ытԓён ынкаратагнэты, миӈкыри ытԓён рэрэгъэ.
Яраэтынвэты ӄиквытык: „Инэныгъюԓевэтыԓьэ намӈыԓёркынэгыт гыт: ‘Эʼми рэԓкун, миӈкы Гымнан рэгъючечӈыԓьырык рээн трэнуӈын пасхакэн рооԓӄыԓ?ʼ“ Ынкъам ынан торыкы ранкаԓыровнэн рэԓкун нымэйыӈӄин, таӈайкоԓыԓьын, ӈэнку варкын ымыԓьо торгынан яаёԓӄыԓ.
Ымыԓьо ынкы ӄынтэнмаквыткы».
Ытри ӄытгъэт, нэԓьугъэн ымыԓьо, миӈкыри Ытԓён гивԓин, ынкъам нантэнмавын пасхакэн рооԓӄыԓ.
Нъэԓык ӄамомакатгыргын, Иисус ынкъам мынгыткэн ӈиръэ пароԓ апостолтэ арычгывакъогъат ӄамэтваванвык ӄача.
Ынкъам Ытԓён иквъи ырыкы: «Ытръэттэгын Гым тытэгъеӈыркын рук ӈотӄэн пасхакэн рооԓӄыԓ турык рээн еп энъэԓкэ Гымнин тавэмэнӈыгыргын!
Тивыркынитык-ым, Гымнан ӄырым мынуркын ӈоот, вытку нъаԓыӈӈок ԓыгэ-Пасха Энанԓявагыргык Эӈэӈин».
Пиринин койӈын, рывэԓынкыӄунэвнин Эӈэӈ ынкъам иквъи: «Ӄыпиригыткы ӈоот ынкъам ӄыԓпыткуткы турыкичгу.
Тивыркынитык, ӈоткатагнэпы Гымнан ӄырым мыԓпыгъэн виноградкэн эʼӄимыԓ, вытку нъаԓыӈӈок Энанԓявагыргын Эӈэӈин».
Пиринин кавкав, рывэԓынкыӄунэвнин Эӈэӈ, Ынан тэйвыгнин ынӄэн ынкъам йыԓнин ырыкы, эвма: «Вай ӈотӄэн – Гымнин увик.
Гымнан ынӄэн тыйыԓыркын рыягтаԓынво, тури.
Ӄымԓеткуркыниткы ынӈин кавкав ынкъам ӄынуркыниткы кэтъонво Гым».
Воԓӄытвэӄамэвапԓыткогъат, Ынан ымы-ым ынӈин пиринин койӈын ынкъам иквъи: «Ӈотӄэн койӈын – торвэтгычьат, ръомравъё Гымнин мутԓе.
Въэӈӈома Гым трэмутԓытыԓыԓьэтгъэ тури рыягтаԓынво.
Ытръэч-ым ӄыгитэ, Гымнин эʼӄэйыԓыткуԓьын ӄамомакатгыргык Гымык рээн ӄамэтваркын.
Тывъё Каԓегыргык тэӈэвын ваԓьыԓӄыԓ Эккэк Оʼравэтԓьаргэн.
Ытръэч-ым аʼткэӈэты ынӄэн оʼравэтԓьагты, микынэ Ытԓён эʼӄэйыԓыркынин!» Ытри пынԓёткоӈӈогъат ыргичгу, ытԓён вай мэӈин ырыгԓыку тэнмавыркын ынӈин итык.
Ынкъам вай рэгъючечӈыԓьыт еԓырачвыӈыӈогъат, мэӈин ырыгԓыку майӈыӈ ваԓьын.
Ытръэч-ым Иисус иквъи ырыкы: «Тиркэрмэт аԓваԓьыян варатэн этынвычьатыркыт ырыкы ынкъам инэнԓеԓьыт ивыркыт, иӈӄун ытри ныныннынӈэвыркынэт „тэӈгиԓивыԓьу“.
Турыгԓыку ӄырым ынӈин ваԓьыԓӄыԓ.
Мачынан майӈыӈ ваԓьын нытваркын ӄынур мыӄыԓьын, эрму-ым ваԓьын – ӄынур выёԓьын.
Мэӈин эрым: арычгывакъоԓьын ӄамэтваванвык ӄача ԓымэвыр выёԓьатыԓьын ыныкы?
Вынэ ӈан арычгывакъоԓьын.
Гым-ым турыгԓыку ӄынур выёԓьэгым.
Тури гапэԓятторэ Гымык рээн, титэ гатваԓенат Гымнинэт кыттэнгыеӈыт.
Миӈкыри Гымнин Ытԓыгэ энайпатгъэ Гым рытыԓевык Энанԓявагыргын, Гымнан ымы ынӈин тыйыԓыркын ынӄэн торыкы, иӈӄун тури ӄыӄамэтваркынэтык ынкъам ӄыпавыркынэтык ӄамомакатынвык Гымык рээн Энанԓявагыргык Гымнин.
Ынкъам равакъотваркынэтык тиркэрмин ванвыткынык ынкъам ринэнԓеркыниткы мынгыткэн ӈиръэ пароԓ тыӈэрэтти Израиԓькэн».
Иисус ӄээӄын гивԓин: «Симонэгыт, аны ӄыгитэ, каԓьайӈа-Сатанана пынԓёнэн, иӈӄун ымыԓьоторэ ыʼнтааӈытык ынан, ӄынур кавкавтыӈачьын нытэвԓяйвыӄэн ёнрынво въэгти .
Ытръэч-ым Гым гаченъёргаввэтгавэгым Аӈаӈэты, иӈӄун гынин ԓымаԓяквыргын атаԓпыӈӈока нитгъэн.
Титэ гыт нэмэ раԓымаԓытвэгъа, ӄынъомраквын ԓымаԓяквыргын ӄутырык рэгъючечӈыԓьырык – чинитйичьэмиттумгык».
«Этынвэгыт!
– иквъи Пётр Иисусына.
– Гым етъаӈ тытваркын тыԓек Гынык рээн ымы восӄырагты ымы въэгыргэты!» «Ӄэгԓын тивыркынигыт, Пётр, – Иисус иквъи, – ӈотэнъыԓёк ӄырым еп нъэйӈэгъэн ӄԓегтанӈыгатԓе, гыт-ым энмэч ӈыроча риквъэ, энмэн гынан гэмо инэԓгыркын Гым».
Ынкъам ԓым иквъи ырыкы: «Титэ Гымнан тынӈивытык тури – этэючгыкэ, аманэка ынкъам эпԓеккэ, – эви тури гаӈъотваторэ?» «Ванэван», – татԓыӈыткогъат ытри.
« Игыр-ым, – иквъи ырыкы Иисус, – мачынан микын варкыт манэт, ныпирининэт ынӄэнат, мачынан ныпиринин ымы тэючгын, микын-ым уйӈэ, мачынан нынвиԓыткувнинэт чиниткинэт эвиръыт ынкъам ныркурнин маравръысӄын.
Тивыркынитык, Каԓегыргык тывъё вэты ваԓьыԓӄыԓ Гымыкы: „Ытԓён эʼӄэԓтэтыԓьу нэԓгыгъэн“.
Ынкъам ынӄэн пэтԓе ратвагъа».
«Этынвэгыт, вай ӈутку ӈиръэ маравръысӄат», – иквъэт ытри.
«Мэчынкы», – татԓыӈыткогъэ Ытԓён.
Ӈыток ярайпы Иисус эквэтгъи, ӄынур ӄонпыӈ, Елеонкэн ӈаеты.
Ынык кыԓегъэт ымы рэгъючечӈыԓьыт.
Етык ванвэты Ытԓён иквъи ырыкы: «Ӄыченъёргаввэтгавыркынэтык, иӈӄун торыкы вэты авнатвака нъитын кыттэнгыеӈ».
Чинит-ым руԓтыгъи ырыкайпы мачрыровэты ынкъам ӈырапычга ченъёргаввэтгаквъэ: «Ытԓыгигыт, ивкэ ӈан нъытэгъеӈын аԓва рыԓик Гымыкайпы ӈоткэн тавэмэнӈыгыргын!
Ӄоныры-ым, мачынан нытвагъан Гынин тъэвчемгъогыргын, этԓы-ым Гымнин!» Эʼэʼйпы Ыныкы вытрэтгъи ангел ынкъам нэнанъомрытвэвӄэн Ытԓён.
Эмтэвиминӈэтэ Иисус ченъёргаввэтгавыӈӈогъэ пытӄыӄэтпыӈ, ынкъам Ынин гытԓён гатваԓен ӄынур тиԓиԓьын нотасӄэты мутԓыйитйит.
Ченъёргаввэтгавыпԓыткок ынкъам ӄутык, Ытԓён эймэквъи рагъёчачӈыԓьырыкы ынкъам ԓьунинэт ытри йыԓӄыԓьыт, пэӈъивэтыԓьыт ампыннытвак.
«Иаʼм тури йыԓӄэтыркынитык?
– иквъи Ытԓён ырыкы.
– Ӄыԓӄутгытык ынкъам ӄыченъёргаввэтгавыркынэтык, иӈӄун торыкы вэты авнатвака нъитын кыттэнгыеӈ!» Ынкъам вай, еп ынӄэн тывма Иисусынэ, ининигъи оʼравэтԓьамкын инэрэпирисӄыченӈыԓьын Ынык, ыʼттъыёча ырык гэԓеԓин нынныԓьын Иуда, ваԓьын мынгыткэн ӈиръэ пароԓгыпы рагъёчачӈыԓьэпы.
Ытԓён эймэквъи Иисусына, окватынво Ытԓён.
«Иуда, – иквъи ыныкы Иисус, – ынръам вай гынан эʼӄэйыԓыркын уквэтэ Экык Оʼравэтԓьаргэн?» Ынкэӈит Ынык гроԓмакы ваԓьыт, чичевык ръэнут игыр ратвагъа, иквъэт: «Этынвэгыт, вэчьым мынмаравръысӄыткомык?» Ынкъам ӄутынэ кыпԓынэн выёԓьын ыʼттъыёԓтаароӈрагэԓевыԓьэн ынкъам чывисӄыченнин ынин мраӈвэԓёԓгын.
«Ратанӈавӈэн, ӄыпаатык!» – иквъи ырыкы Иисус.
Ынкъам рыйитэ рымэԓевэннин вэԓёԓгын выёԓьэн.
Ятыԓьэты-ым ыʼттъыёԓтаароӈрагэԓевыԓьэты, очочеты таароӈрагынрыратыԓьэн ынкъам ынпычьыԓьэты Иисус иквъи: «Ынръам вай рэӄу тури еттык гамаравръысӄыма ынкъам готтынпыма, ӄынур Гым эʼӄэԓтыԓьигым?
Гамгаыʼԓёк Гым гатвайгым турык рээн таароӈрак, ынкъам торгынан Гым ванэван ӄинэнрэӄэквытык.
Ытръэч-ым вай игыр тургин ыʼԓёӈэт ынкъам анӈэнавагыргыт рытыԓевыткуркыт».
Иисус нэпирисӄычетгъэн ынкъам нэнԓегъэн ярачыкогты ыʼттъыёԓтаароӈрагэԓевыԓьэн.
Пётр гэԓеԓин матъяаԓ.
Гынонагтатванвык тапэнъёԓгыӈгъат, оʼравэтԓьат вакъогъат ынкы гроԓмакы, вакъогъэ ымы Пётр ырык рээн.
Ӄоԓ выёԓьыӈава ԓьунин ытԓён вакъотваԓьын пэнъёԓгыӄэргычыко, тэӈгитэнин ытԓён ынкъам иквъи: «Ымы ӈотӄэн гатваԓен Ынык рээн!» Ытръэч-ым Пётр кавтычгогъэ: «Ӈавыԓ, гымнан гэмо Ытԓён».
Пэтԓе ӄоԓ оʼравэтԓьан, ԓьук ытԓён, иквъи: «Ымы гыт ырык рээн ваԓьэгыт».
«Аны вай ванэван, ӄԓей», – очыткогъэ Пётр.
Гаԓягъэ ӄымэк ыннэн кэԓивытгыр, ынкъам ԓымӈэ ӄоԓ иквъи аԓгаӈэка: «Вынэ ӄэйвэ, ӈотӄэн нэмыӄэй гатваԓен Ынык рээн, ытԓён вай аԓымы гаԓиԓеяԓьын».
«Гымнан гэмо, ръэнут гынан тывыркын», – иквъи Пётр.
Ынкъам титэ ынӄэн ынан нэнатвыӄэн, аʼйӈаӈӈогъэ ӄԓегтанӈыгатԓе.
Этынва гитэнин Пётр тыԓик ыныкаӈӄачагты, ынкъам Пётрына кэтъонэнат Ынин вэтгавыт, тывъёттэ ыныкы: «Еп ӄырым нъэйӈэгъэн ӄԓегтанӈыгатԓе ӈотэнъыԓёк, гынан ӈыроча эʼнӄу ринэԓгыгъэ».
Ынкъам ӈыток агтатванвэпы кытпыннэты тэргатгъэ.
Оʼравэтԓьата-ым, гынрырэтыԓьэ Иисус, тэрмэчьыӈу ныԓгивыӄин ынкъам ныркыпчевыӄэн Ытԓён, нэнаръэӄэн Ынин ԓьуԓӄыԓ ынкъам нымӈыԓёӄэн: «Ӄымэтъатвыгэ, ӄэԓкыԓгын, микынэ Гыт наркыпԓыгыт?» Ынкъам нымкыӄинэт ӄутти кытъаӄавэтгавыт гатвэвыԓенат Ыныкы.
Титэ эргыръогъэ, вараткэнат ынпычьыԓьыт, ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн умэкэтгъэт.
Ыргин майӈомакатынвэты нэрэтгъэн Иисус.
«Ӄочыткоркын, Гыт – Христосэгыт?» – пынԓёгъат ытри.
«Эвыр Гым торыкы триквъэ, ӄырым ԓымаԓё ӄинэнтытык, эвыр-ым трамӈыԓётык, ӄырым ӄочыткотык, – иквъи Иисус.
– Ынӈатаԓ-ым ӈоткатагнэпы Экык Оʼравэтԓьаргэн равакъотваркын мынгымраӈӄач Эӈэӈык Ынангаймаӈэныԓьык ».
«Гыт – Эккэйгыт Эӈэӈин?
!» – пынԓёгъат ымыԓьо.
«Рыпэт тури чинит ивыркынитык, энмэн Гым», – татԓыӈгъэ Иисус.
«Ӄынвэр вай, авнамӈыԓёка мэӈин!
– ытри иквъэт.
– Моргынан чинит ымыԓьо мытваԓёмын Ыныкайпы!»
Ынкэӈит ымыԓьо умэкэтыԓьыт ӄутръугъэт ынкъам нэнԓен Иисус Пилатына.
Ыргынан энаачо наԓгыӈӈогъан Ытԓён: «Моргынан ԓыги мытытчыгъэн, вай ӈотэнъоравэтԓьата оʼраԓвагты рыгъюԓевыркынин мургин варат, нэнанъотавӄэн йыԓык инэгтэт императорэты ынкъам рыпэт нивӄин, энмэн Ытԓён – Христос, Тиркэрым».
«Эвыӈан, Гыт – Тиркэрмэйгыт еврейыԓьыргэн?» – пынԓёнэн Ытԓён Пилатына.
«Гыт-ым чинит ынӈин ивыркын», – татԓыӈыткогъэ ыныкы Иисус.
«Гымнан ымы рэӄык ванэван энаачыԓьо мыԓгыгъэн ӈотӄэн оʼравэтԓьан», – иквъи Пилат ыʼттъыёԓтаароӈрагэԓевыԓьэты ынкъам оʼравэтԓьамкэты.
Ытри-ым нытъивычьэтӄинэт: «Рыгъёԓявма варат, Ынан рэкэвкиԓьэтыркынин ытԓён ым-Иудеяк.
Моогъэ Галилеяк, етгъи ӈутриԓы».
Титэ Пилатына ваԓёмнэн вэтгав «Галилея», пынԓёгъэ: «Эты ӈотӄэн оʼравэтԓьан гаԓиԓеяԓьын?» Ынкъам ԓыги рытчык, энмэн Ытԓён ваԓьын ванвэпы, оча ваԓьын Иродына, ынан тъивынӈивынин рыԓьататынво Ытԓён Иродына.
Ирод-ым ынӈэнъыԓёк нэмыӄэй гатваԓен Иерусалимык.
Ԓьук Иисус, Ирод коԓё коргаквъэ: ынан тэԓенъеп нинэрэԓьуӈӄин Ытԓён, миӈкыри ӄун ынан гаваԓёмԓен Ытԓён ынкъам нымычвынатӄэн ԓьук икумиӈкыри ваԓьын тэӈиничгытэт, рытомгавъё Иисусынэ.
Ынан нэнамӈыԓёйвыӄэн Ытԓён, ытръэч-ым Иисус ванэван нытатԓыӈыткон.
Ынкэӈит ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн ӄээӄын гатвэтчатваԓенат ынкъам нытъивъэв кытэнаачо гэԓгивыԓин Ытԓён.
Иродына гамаравӄԓявыԓма тармачьыӈэты ԓыгинъээʼвнин Иисус ынкъам ԓевԓеву ԓыгнин Ытԓён, ынӄоры-ым равэръэпаннэн Ытԓён тэркармавэръа ынкъам тыӈивынин нэмэ Пилатына.
Ынкъам ӈотэнъыԓёк Ирод ынкъам Пилат томгыԓьатыӈӈогъат, чит-ым ытри гъэӄэԓьэтԓинэт.
Пилатына румэкэвнинэт ыʼттъыёԓтаароӈрагэԓевыԓьыт, ынпычьыԓьыт ынкъам варат, иквъи ырыкы: «Торгынан рэтыткы гымыкы ӈотӄэн оʼравэтԓьан ынкъам торгынан тэнынныӈыткы Ытԓён тинэнэкэвкиӈыԓьу варат.
Тычемгъовэтгавык турык ягна ынкъам ԓюнԓьутэ тынтын ӈотэнъоравэтԓьак, энмэн Ытԓён аʼткэвма итгъи, миӈкыри тури ивыркынитык.
Ымы Иродына ԓюнԓьутэ, эвыр тыӈивынин Ытԓён морыкы.
Аны вай-ым, Ынан аръаԓя ԓюӈынрэӄэвэ ръэнут, иӈӄун вэты тъаӄанмыгъан Ытԓён.
Ынкъам ынӄэната гымнан трэтэнымчеӈӈын Ытԓён ынкъам трэтриԓӈын».
( Крычмыыʼԓёк Пилатына вэты рытрэԓьёԓӄыԓ ыннэн восӄыратваԓьын.)
Ынръам ымыԓьо умэкэтыԓьыт ӄуԓиԓьыръугъэт: «Вэты аʼӄанмыёԓӄыԓ!
Ӄытриԓгын морыкы Варавва!» Ӈотӄэн-ым гавосӄыраԓен амрывэчепытвэвык варат мэйӈынымнымык ынкъам эмтэгинӈэтэ.
Пилатына нинэрэтриԓӈыӄин Иисус, ынӄэната ӄоԓеԓьывэтгавыӈӈогъэ.
Ытръэч-ым ӄутти ныӄуԓиԓьыръуӄинэт: «Ӄъыԓӄапынмыгын!
Ӄъыԓӄапынмыгын ытԓён!» Ынкъам ӈыроӄавык иквъи ырыкы Пилат: «Ръэнут эʼткиӈ тэйкынин Ынан?
Ванэван миӈкыри ваԓьын энаач гымнан мыԓьун Ынык, иӈӄун аʼӄанмык.
Ынкъам ынӄэната трэтъивынӈивын танымчаӈынво Ытԓён, ынӄъом трэтриԓӈын».
Ытръэч-ым ытри ԓыгэкоԓё гэӄуԓиԓьыръуԓинэт, ръыԓӄаптымыйгот рытык Иисус.
Ырыгӄуԓитэ гэнруԓыԓтэвԓин Пилат.
Ынкъам Пилат вэтгычемгъогъэ тэйкык ырыктъэвытвыгъет: рытриԓнин восӄыратваԓьын, ԓынъё рывэчепытвэвыԓьо варатык ынкъам тэгинӈэтыԓьу, мэӈин гайынатԓен, Иисус-ым йыԓнин ырыкы.
Иисус нэнԓегъэн ръыԓӄапынмынво.
Ръэтык маравӄԓявыԓя нэпирисӄычетын Симон Киринеяԓьын, мэӈин ныпэԓӄынтэтӄин ярагты энанынӈавынвыяргэпы, нэнимтиӈэтын ыныкаткынык аʼӄанмыкэн уттынпын ынкъам рыԓьэтэтыйгут нэнтыгъэн ынӄэн Иисусынэ яачы.
Иисусынэ гаԓымӈэнаԓенат ныԓгинымкыӄинэт оʼравэтԓьат, ырыгԓыку гатваԓенат энаркыпчевыԓьыт чиниткин мачвэт ынкъам тэргатыԓьыт ӈэвъэнйыръыт.
Иисус, оʼраырыкагты тыԓик, иквъи: «Ӄырымэнайгым тэрго ԓыӈыԓьыԓӄыԓигым, иерусаԓимӈавторэ!
Вай тэрго ӄыԓгыркыниткы чиниткинэт увикит ынкъам тургинэт кмиӈыт!
Ӄэԓёӄъым вай нъаԓыӈӈоркыт ыʼԓёт, титэ ривӈыт: „Кычьымыԓьыт ӈан экмиӈэткыԓьинэт ынкъам анԓываткыԓьэнат ԓёԓьота!“ Ынкэӈит ривӈыт ӈаеты: „Ӄэрэттык морыкаткынэты!“ ынкъам тынопэты: „Ӄэнаръэткотык мурык!“ Ӄэԓёӄъым эвыр тыӈаԓьыоттэты ынӈин итыркыт, ынръам ръэнут ратвагъа кыкватоттэты?
» Иисусынэ рээн ръыԓӄапынмынво гэнԓеԓинэт ԓымӈэ ниръэ оʼравэтԓьат – эʼӄэԓтыԓьыт.
Ытри етгъэт ванвэты, нынну ԓынъё Ԓевтъыттъым , ынкъам ынкы Иисус нэнъыԓӄэпын аʼӄанмыкэн уттынпык.
Аʼӄаоʼравэтԓьат нэмыӄэй гэнъыԓӄэплинэт Ынык ачгыта: ыннэн мраӈӄач, ӄоԓ-ым ӈачгыӈӄач.
Иисус иквъи: «Атэйгыт, ӄынэнаачытораквынат ытри, ӄэԓёӄъым ыргынан гэмо, рэӄыркыт».
Маравӄԓявыԓя ыргичгу нэтэйвыӈынэт Иисусын эвиръыт кынтэгйит.
Рэмкын гатвэтчатваԓен ынкъам гэтԓепыткуԓин.
Эрмэтэ-ым тэнӈу ныԓгыӄин Ытԓён: «Эʼрыкут-ым нинэнъегтэԓевӄинэт ӄутти!
Мачынан игыр нынъегтэԓевнин Чинитувик, эвыр Ытԓён Христос Эӈэӈин, Ԓьоё!» Маравӄԓявыԓтэ нэмыӄэй нытвэтчатваӄэнат ачгыта ынкъам нъэӄэтэнӈыткуӄинэт.
Ыргынан ныйыԓйивыӄин вэривмимыԓ-уксус ынкъам нивӄинэт: «Ӄынъегтэԓеквын Гынан Чинитувик, эвыр Гыт еврейыԓьыргэн Тиркэрым!» Иисусынэ гыргоча аʼӄанмыоттынпык гатваԓен каԓегыргын: «Ӈотӄэн вай еврейыԓьыргэн Тиркэрым».
Ӄоԓ йымэё эʼӄэԓтыԓьэ нэнаӄоԓентойвыӄэнат ԓявԓяввэтгавыт: «Эвыр Гыт – Христосэгыт, ӄынъегтэԓеквын Чиниткин увик ынкъам мури!» Ӄутынэ-ым нинэтэнтыԓпиӈӄин ытԓён, нинивӄин: «Ӄайыԓгавыркын Аӈаӈэты!
Аԓымы гыт ымы ынӈин гэтэнымчеӈигыт.
Ынкъам иʼккы мури ынӈин нэнтымык, Ынан-ым ымы ръэнут эʼткиӈ ԓюӈынрэӄэвэ».
Ынкъам ытԓён иквъи Иисусына: «Ӄэнакэтъогэ, Этынвэгыт, титэ Гыт рэетгъэ Гынин Энанԓявагыргэты».
Иисусынэ татԓыгнэн ытԓён: «Вынэ ӄэйвэ, гыт ратвагъа игыр Гымык рээн кыттаӈванвык ԓыгипыԓьин».
Гатваԓен амгынотъыԓён, тиркытир вусӄыръугъи ынкъам ымнотак вусӄымчыкуръугъи.
Ынӈин гатваԓен ӈыроӄычьытагнэты.
Ынкъам таароӈрачыкокэн мэнигэйпичгын гынунэтэ чывиптэтгъи.
Иисус ӄоԓентогъэ: «Атэйгыт, тыйыԓыркын Гыныкы Гымнин выйирит».
Ивык ынӄэн, Иисус уйӈэ нъэԓгъи.
Римкин маравармата, инэԓьуԓьэ ынӄэн ымыԓьо, рэргавнэн Эӈэӈ ынкъам иквъи: «Ӈотӄэн Оʼравэтԓьан ӄэгԓынангэт ԓыгипыԓьу гатваԓен!» Умэкэтыԓьэ нэԓьугъэн ымыԓьо ынӄэн, паԓӄынтатыӈӈогъат, кыпчева ченэтмачвэт эмԓинвиттык.
Ымыԓьо-ым, микынэ ԓыги гэԓгыԓин Иисус, ымы ӈан ӈэвъэнйыръыт, микынти гэетԓинэт Галилеяйпы Ынык рээн, гатвэтчатваԓенат ԓыԓямма мачрыров.
Ынкы гатваԓен оʼравэтԓьан еврейыԓьин майӈынымгыпы Аримафея.
Ынин нынны Иосиф, ӄоԓ ваԓьын омакатынвык ынпычьыԓьыргин, тэнԓиӈыԓьын ынкъам ԓыгипыԓьын, микынэ нэнъатчаӄэн нъаԓгыргын Энанԓявагыргэн Эӈэӈин.
Ынан этԓы вэтгыры нынтынин ыргин рычемгъоквыргын ынкъам тайкыгыргын.
Иосифына, етык Пилатына, йынаннэн Иисусын увик.
Рывиривнин увик ынкъам рычымкэннин мэнигчыку ынкъам румкэвнин панэнаԓьытванвычыко, тайкыё энмык, миӈкы ванэван еп мэӈин энумкэвкыԓьин.
Гатваԓен-ым ыʼԓёӈэт пятница, ганъаԓыӈоԓен суббота.
Ӈэвъэнйыръыт, етыԓьыт Иисусынэ рээн Галилеяйпы, яаԓятгъат Иосифына ынкъам нэԓьугъэн панэнаԓьытван ынкъам Ынин увикик энаномкаквыргын.
Пэԓӄынтэтык ярагты, ыргынан нантэнмавынат таӈыткэԓьыт мытӄыт ынкъам энаркэԓечгыт.
Суббота-ыʼԓёк ытри гонтымытваԓенат этгиԓивкэ, миӈкыри рытыйгут гэкэԓиԓин Законык.
Чикинъэ эргатык ӈэвъэнйыръэ нэпиринэт таӈыткэмытӄыт, ыргынан тайкыёт, ынкъам ӄытгъэт панэнаԓьытванвэты.
Нэԓьугъэн выквыԓгийӈын рыроԓтатъё расӄэвъянвэпы.
Рэгъэт ынкачыкогты, наӄам ынкы уйӈэ увик Этынвэн Иисусын.
Энэчгытатвэтчатвама, ыргынан нэԓьунэт, ԓюур ырык ачгыта вытрэтыԓьыт ӈиръэ ӄԓявыԓтэ, тыӄэчгытрыавэръыԓьыт.
Эмчеӈыттэтык ӈэвъэнйыръэ нъимпынэт ԓьуԓӄыԓти нотасӄэты, ытръэч-ым ынӄэнат иквъэт ырыкагты: «Иаʼм ытԓён ӄырирыркыниткы торгынан егтэԓыԓьын въиԓьыԓыку?
Ытԓён ӈутку уйнэ, Ытԓён гэнэювԓин!
Ӄыкэтъогыткы, ръэнут Ынан гатвыԓен торыкы еп Галилеяк: „Экык Оʼравэтԓьаргэн йыԓьёԓӄыԓ мынгэты эʼӄэԓтэтыԓьыргин, ръыԓӄаптымъёԓӄыԓ, ынкъам ӈыроӄав ыʼԓёк Ытԓён эюԓьыԓӄыԓ“».
Ынкы ыргынан ӄэгԓынангэт накэтъонат вэтгавыт Иисусын.
Ытри пэԓӄынтэтгъэт панэнаԓьытванвэпы ынкъам ымыԓьо натвыгъан мынгыткэн ыннэн пароԓ рагъёчачӈыԓьырыкы ынкъам ымӄотырыкы.
Ынӄэнырык, микынти гамӈыԓтэԓԓенат апостолырыкы, гатваԓенат Мария Магдалина, Иоанна, Мария-ытԓя Иаковын ынкъам ӄутти.
Ытръэч-ым ӈэвъэнйыръин вэтгавэты ымы мэӈин ԓёӈԓымаԓявыԓьын, ытри энмэч ӄун нычимгъуӄинэт, ынӄэн ытръэч тымӈэвэтгавыт.
Ытръэч-ым Пётр ӄутгъи ынкъам кытгынтатгъэ панэнаԓьытванвэты.
Ытԓён иʼмпыгъи, ээʼкунин ынкэчыкун ынкъам ԓьунинэт ытръэч амъянра ваткоԓьыт эммэнигтъуԓти.
Ытԓён пэԓӄынтэтгъи, иничгыту ԓыӈэ ымыԓьо ваԓьын.
Ынкъам вай катамынӈэнъыԓёк ӈиръэ рэгъючечӈыԓьыт ныԓеӄинэт Эммаусэты, нымнымэты, ваԓьын ӈирэӄ кэԓивытгырти Иерусалимгыпы, ынкъам вэтгаво ныԓгыӄинэт ымыԓьо ӈотӄэнат этгыргыт.
Ынкъам титэ ытри ынӈин гэԓеԓинэт ынкъам гавэтгавԓенат ыргичгу, Чинит Иисус эймэквъи ырыкы, ныԓеӄин ырык ачгыта.
Ытръэч-ым ытри гъарэтваԓенат эԓкыԓык Ытԓён.
Иисус иквъи ырыкы: «Ытԓён вай ръэнут торгынан вэтгаво нинэԓгытури тыԓяма?» Ытри, пыннытваԓьыт, нывиԓгъэт.
Ӄоԓ, нынныԓьын Клеопа, очыткогъэ Ыныкы: «Этааны таӈам-Гынан вытку ятыԓьэпы Иерусалимэты гэмо ԓыӈыркын, ръэнут ӈутку вагъэ ынӈытэӄ».
«Ръэнут-ым?» – пынԓёгъэ Иисус.
Ытри татԓыӈгъат: «Аны ынӄэн вагъэ Иисусынэ, Назаретгыпы ваԓьын.
Ытԓён гитԓин мэтъатвыткоԓьо, Эӈэӈэ ынкъам ымъоравэтԓьата ԓыги ныԓгыӄин эрмэԓьу тэӈимырэӄык: ымы вэтгавык ымы тайкыгыргык.
Ытръэч-ым мургин ыʼттъыёԓтаароӈрагэԓевыԓьа ынкъам ынпычьыԓьэ Ытԓён нэйыԓын аʼӄанмынво, ынӄъом нанъыԓӄапынмыгъан аʼӄанмыоттынпык.
Аʼмын-ым мури гамычвынанморэ, Ытԓён Ынӄэн, Микынэ рэнтэвиминӈытурэвнин Израиԓь.
Ытръэч-ым ынӄэн еп ӄырымэн ымыԓьо: энмэч ӈыроӄав ыʼԓён нъаԓыӈӈоркын, миӈкыри ынӄэн вагъэ, ынръа-ым ԓымӈэ мурыгӈэвъэнйыръэ мури нэниничгытэвмык.
Эргыръома ытри ӄытгъэт панэнаԓьытванвэты ынкъам, эԓьукэ нэнтыгъэн Ынин увик, пэԓӄынтэтгъэт ынкъам иквъэт, энмэн ырыкы гэвытрэтԓинэт ангелтэ ынкъам иквъэт, энмэн Ытԓён егтэԓыркын.
Ӈыръыӄутти морыкакэнайпы ӄытгъэт панэнаԓьытванвэты ынкъам нэԓьугъэн, ӄэгԓынангэт ымыԓьо ынӈин, миӈкыри гамӈыԓтэԓԓенат ӈэвъэнйыръыт, ытръэч-ым Ытԓён Чинит ԓюнԓьутэ».
« Аʼмын этгипкыԓьытури оʼравэтԓьаторэ!
– иквъи ырыкы Иисус.
– Ԓыгэкоԓё торгынан ванэван нутгъэв ԓымаԓё ӄыԓгыгыткы ымыԓьо, ръэнут гатвыԓен мэтъатвыткоԓьырык!
Эви Христос ӄырым тэвиминӈэтыԓьыԓӄыԓ, иӈӄун йъок Чиниткин эргычьатын?» Ынкъам Ынан рычичевэннинэт ырыкы Аӈаӈ-Каԓегыргыкэнат ымванвыт, миӈкы Ытԓён гатвыԓен, моок Моисейгыпы ынкъам ымыԓьо мэтъатвыткоԓьэпы.
Титэ ытри эймэквъэт нымнымэты, миӈкыриԓы гэԓеԓинэт, Иисус ынӈин итгъи, ӄынур рэԓеӈыркын рымагтэты.
Ытръэч-ым Ытԓён ыргынан нъарэгъан, эвма: «Ӄыпэԓятгэ мурык рээн.
Ыʼԓёӈэт тэԓпыркын, вуԓӄытвиркын».
Рэсӄиквъи Ытԓён ынкъам пэԓятгъэ ырык рээн.
Арычгывакъома ӄэмэк ӄача ырык рээн, Ынан пиринин кавкав, рывэԓынкыӄунэвнин Эӈэӈ ынкъам мԓеткунин ынӄэн, йыԓнин ырыкы.
Эӈэӈэ йыннин ырыкайпы ԓыԓяпыԓмын: ыргынан нэԓкыԓын Ытԓён.
Ытръэч-ым Ытԓён эвытрыкэ нъэԓгъи ырыкагты.
Ытри гивԓинэт ыргичгу: «Аԓымы-ым мури гаԓеӈкамаграморэ амкоргава, титэ Ытԓён гавэтгавԓен мурык рээн, тыԓяма ынкъам рычечаванма Аӈаӈ-Каԓегыргыт!» Ытри пэԓӄынтэтгъэт Иерусалимэты, нэԓьунэт ӈэнку мынгыткэн ыннэн пароԓ апостолтэ ынкъам ӄутти, умэкэтыԓьыт ырык рээн.
Ынӄэнат иквъэт ырыкы: «Этын ӄэгԓынангэт гэнэювԓин.
Симонына Ытԓён гэвытрэтԓин».
Ынкэӈит ыргынан намӈыԓтэԓын ынӄэн, ръэнут гатваԓен тыԓяма ынкъам миӈкыри ыргынан нэԓкыԓгъэн Ытԓён, титэ Ынан нинэмԓеткуӄин кавкав.
Рэгъючечӈыԓьыт еп гавэтгавԓенат, титэ Иисус Чинит вытрэтгъи ырыгԓыку ынкъам иквъи: «Ӈымэԓьэв ӄытваркынэтык».
Ытри тэӈиԓюкэ гэнъэтԓинэт эмчеӈыттэтык, нычимгъуӄинэт, этааны ынӄэн емгымгыԓьогыргын.
Ытԓён-ым ӄээкын гивԓин: «Ынръам иаʼм ынӈин капчачаттык?
Иаʼм тури мэтивэтыркынитык?
Ӄыгитэгыткы Гымнинэт мынгыт ынкъам Гымнинэт гыткат.
Ынӄэн вай Гым!
Ӄинэтэйиԓиӈтык ынкъам ӄинэнчичьэттык.
Емгымгыԓьогыргэн уйӈэ атвакыԓьэнат ымы увик, ымы ыʼттъымыт, Гымык-ым вай, торгынан ԓьуркыниткы, варкыт».
Ынӄо Ынан рыкаԓыровнэнат ырыкагты Чиниткин мынгыт ынкъам гыткат.
Ытръэч-ым ытри амкоргава ынкъам эминичгытэтэ еп ныԓвавӄэнат ԓымаԓявык.
Ынкэӈит Иисусынэ пынԓёнэнат ытри: «Турык варкын ръэнут рооԓӄыԓ?» Ыргынан нэрэтын Ыныкы раръё ыннээн.
Ынан пиринин ынӄэн ынкъам рунин ырык ягна.
Ынӄо ивнинэт Ынан: «Ӈоот аԓымы Гымнан гатвыԓен торыкы, титэ еп гатвайгым турык рээн, ымыԓьо Гымнин вагыргын вэты ваԓьыԓӄыԓ, каԓеё Моисейын Законык, мэтъатвыткоԓьыргэн кэԓик ынкъам Псаломык».
Ынкэӈит ынӄо Иисусынэ рытчынинэт ытри гаймаӈэн чичевыԓьу Аӈаӈ-Каԓегыргык.
Ытԓён иквъи ырыкы: «Гэкэԓиԓин, иӈӄун Христосэгым тэвиминӈыԓьыԓӄыԓигым, наранмыгым ынкъам ӈыроӄавъыԓёк эюԓьыԓӄыԓигым.
Ынкъам торгынан тывъёԓӄыԓ Гымыкныннэпы ымыԓьо варатырыкы: „Тургин ыʼмпаӈвагыргын аԓваӈ ӄытчыгыткы, ынӄоры Эӈэӈэ ранэнаачыторавнэнат тургинэт эʼӄэԓтэтти“.
Моота Иерусалимгыпы, ӄынымӈыԓявыркынэткы ымыԓьо ынӄэнат, торгынан ԓьоёттэ.
Ынкъам Гымнан трэнӈивыӈын торыкагты энатватъё Гымнин Ытԓыгэ.
Тури-ым ӄыпэԓятгытык Иерусалимык, арматвэтагнэты Гыргочаԓьэпы».
Иисусынэ рыԓымӈэнавнэнат ытри майӈынымнымгыпы ынкъам етгъэт кэтэм Вифаниятагнэты.
Ынан рыгыргоԓявнэнат мынгыт ынкъам, таӈаӈэнмыма ытри, йыӄонтатыӈӈогъэ ырыкайпы, ынӄъом гыргоԓятыӈӈогъэ эʼэʼгты.
Ытри, амтаароӈа Ыныкы, ԓевтъимпыгъэт.
Ынӄоры ԓыгэкоргавыԓьыт пэԓӄынтэтгъэт Иерусалимэты ынкъам амӄынъычо гатваԓенат таароӈрак, анъяйва Эӈэӈ.
тыӈэлӄотна нэнатвыӄэн.
ӄоле итгъэт ӄынвэтэ ӈиръэ ӈэвысӄэтти элерэты натанат.
ӄол вэтгавӈавъым ӄол камэлгыӈав.
ынкы илирыкы нантыӈӈонатъым.
ӄоры ӄолетъылёӈ иквъэтэ оʼравэтԓьат: эчвэра игыт мэтчимгъунӈээʼтэ.
этъым мыныгытынат мынривлынэт.
ынпыначгын иквъиӈа: амвынэ.
камэлгыӈав ӄри ӄривлыгыткы.
ынкъам вэтгавӈав виин ынкы опопы ӄээӄын нрэчимгъунӈэӈгъэн.
кытур ынӈытэӄэ мэдвэдэв прэзидэнто энма канчалянэты гэрэмкичилин.
ынкъа люут ӈыръа вэрталёттэ вакъогъатӈа.
ныныпчеӈивйивӄин колё нымныма мэдвэдэвъым.
гэчевкы нынтыӄин таӈколё ынкы ныгынритӄин.
люутэ абрамович ӈыронвэрталёта вакъогъэ нэмыӄэй.
мэдвэдэв ивкэ лыгэн ынкы напэлягъан йъэлыги абрамович наягнагъан.
энмэн гатвален каԓьайӈын ынкъам пчеӄалгын.
чит ӄымлёркынэн пчеӄалгыӄай.
пчеӄалгыӄая гыткалгын гэнрултэтлин.
оонъылгын гэтриллин.
эв ии рыпэт чыпъэв.
ытръэч.
ԓьувылгыгъэт.
иквъэт ги мынӄымлёченмык.
каԓьайӈын эгэ мынӄымлёченмэв.
каԓьайӈын нрзб янот гым мӄымлёчетык.
пчеӄалгын иквъи эгэ евъев.
оонъылгыӄай пиринин.
энаркэынэн гыткалгыӄай.
выквылгыйӈын пиринин каԓьайӈа.
ӄэлёӄыʼм эмнуӈкы гым гъурэтигымэ.
ынӄоры оʼмрыӈа нагтоаʼн.
гымнинэ игыткин чакэттомгыт ымыԓьо кымъытваԓьынтэъым.
ынӄорыӈ ытлыгынэ гатъылыӈӈолен ынӄэн.
галвавыӈӈолен ӄынвэт чейвыткук ынӄэнэ.
ымы эʼчек выква вык ныквынтоӄэн ынӄэнэ.
эʼчек выквыӄагтэ тэгнувъэлеӄин ытԓьата энанымӈыляквъэ ынӄэн.
эʼчуулгычыку люут ръэнут пэглягъэ.
ӄытлыги выквылгыӄай тэгнувъэлеӄин тэгныкээӄин ынӄэнэ.
нивӄинъым ӄэлюӄ мури нылгиныӈинмури ныӈинмуриыʼм ынӄэнэ ыʼттъыгрээн тынинтыгъэн выквылгыӄай.
уйӈэ эчимгъукыԓьымури ӄэлюӄ нэмыӄэйъым читъым ынӄэнэ тынэёлӄыԓьымэ ӈутку рэтлетъёлӄыл иʼнничгэ иʼнничгу гэтэйкытэ ынӄэн выквылгыӄай.
ытԓьатаӈ эмнуӈкы гэ гэнагтолен о.
ынӄэнъым ынкъам гым итыкэ.
чакэттомгыӄай уйӈэ гагаляленъым.
гым ытԓьата гэнапытӄынлыватлен.
ынӄэнэ энмэч тъэргииӈит ӈэръамытлыӈгээӈэԓьэвымэ панэнаъым ынӄэн нылёойгым ытԓьак ынӄэн.
ялгытык ялгыт ныялгынморэ нытарагӄэнатъым йъэлыги гым ынӄэнэ ытԓьак тароӈыԓьын айколятԓьын нинививым.
мэмэй аны мыммэмэаʼк.
ӈэвэӄыʼм нинивӄин.
аны евъев евъев.
гымъым ӄэлюӄ ынпыӈэвӄэе эпэӄэйъымэ ынӄэнэ ынпычьын чакыгэт гымыкытԓьэн энмэч ынанэ нэмыӄэй гэнмэйӈэвлинэтэ.
ӈирэчеӈэ ӄынутъымэ ганрагтатлен ынӄэн ӄлявыля тъэче эмӈинӄэгл эмнэнэнэԓьэъым ынӄэн ӄлявылтэ.
ытлыгыт ытԓьат ынӄэнэ нутэвги и омрыквытгавыт.
ӄунэчеӈэ ыʼттъыёлкэнъым итыкэ ӄайвыквын ытри ӄайвыквыӈа.
ӈинӄэгти ынан рымэйӈэвнинэт.
ӄоры нэмэӈэ уйӈэ нъэлык тумгытумъым нэмэ ынӄэнэ.
нэмэ ганрагтатлен нэмэӈэ ӈиръэ ӈинӄэгти выквытыӈатъым ԓьэтыӄай.
это она ытлонъымыт нылгиныӈинӄинэ гаккантолен ынпычьын гымнин ынинэԓьын ынӄэнэ котыгыргинэ иvан.
потом потом вслед конечно ынык я ч ыныкъым гъэмэтыленъымэ ынпыӈэв гымнинэ нутэӈэвыт.
ынӄэнэ челг гачелгыръоленат гатъылыӈӈоленат.
и ынӄэн уйӈэ гэнъэллин гагалята алымы ӈавкэтԓьан.
потом конечно гымыкэ гымыкъымэ яачыкэнатэ.
вытгытчьэн нэмыӄэе ӈээккэӄэй нэмыӄэе гагалялен.
гым эмнуӈкы тъурэтгъэк.
гымнинэт ытԓьат гымнин ытлыгын ынкъам ытля гымнинэт ытԓьат ынкъам ытлыгыт чачча ныялгытӄэнатъым.
люут ёъоръогъэ.
ынӄо тылянвык нытваӄэн алвабригаден яратъым.
ынкы гым тъурэтгъэк алваярак.
гэмэлетлин айвэʔм эргатыкъым.
ытлыгэ тэйкынин яраӈы.
ынӄо мури ыммэмы мытрагтымык.
ынӄо мытъялгынмык пятеԓьэпы.
— ынйивӈэвэ мынпъоӈӈытамык.
— ынӄо гыныкы травэтгавъёлгыткогъаʔм ынкъам мынлеркын мынлеркын.
— янотъым гымэ ӈинӄэгти калеткорагты трэнэквэтэвӈынэтъымэ.
тумгытумэ транӄамэтвавӈынъым.
— чакэттэты трачаёсӄэвъым.
— ынкъамэ трилгытэквъэъым травэръэпыгъа трачапокгыпгъа.
— эгэй.
— ии.
янотъым гым трачаёгъа ынӄо мынпъоӈӈытама ӄэйвэʔм.
— ынӄо мынлеркын.
торкалеткопааԓьэвым.
оʼтчой ныпыгыпгэтыԓьэтӄин нинивигым.
вынэ эпэӄэй ынӄэнэ таляпат оʼтчой лгипыгыпгэттылеэркын.
а ӄынгэргэквынъым.
оʼтчой нывакъотвайгым н нычимгъуйгым.
кытвылӄун миӈкыри мынгэргэвын.
эмӄэлелвынэ нивигым этъым мыӄэплюгъэн.
н уттытъулӄэгти ни ни пэнъёлгычыко нэнаёйгым.
ӄынвэт ынпыӈэвӄэй нэнамӈылёйгым.
эпэӄэй эты мыӄэплюгъэн что ли.
ӄоԓьым нытэнӈыткуӄин аны ванэ ӄыʼлтыёгэ.
тыта тыталяплытконат ръэнутэт а.
ынӈэ эӄэплюкэ.
ыʼттъымыт таляплыткогъэ.
а та тыталяплытконат ыʼттъымыт.
кэлеӈынэ ынӄэн ынпыӈэвӄэй гымнин кэлеӈынэ нэнамӈылёйгым.
эм тыта таляплыткоэʼ тыталяплыткоаʼ.
нивӄин ӄы ӄыталяпатгэ.
ну ынӄэнэ тынпыэʼн таляпат.
нывинтивым чама ынӄэн лгипыгыпгэтыԓьэтӄин таляпат.
рыркайпияк мури калеткома ынӄэн.
ӄораваԓьыт ӄэлюӄыʼм пыкитԓьыт отпучкыԓьыт.
ӄутырыкъым ынӄэн брэнди.
мрэнтиыʼм ынӄэн.
ынпыначгын ӄоныры ынӄэнэ гавъёԓьатленъым.
аʼачек эты нинивӄин.
нука ӄвэлыткорантагэъым вай ынкъам гымыкагты ӄыркургынэт.
а ынӄэн вэлыткоран пличка бличка.
ӈан мрэнти ӄыркургынэт.
ынӄэн гав чичеквъиыʼм ӄэлюӄ аʼачекъым гэтэнӈыткулин.
ытръэч ынӄэн пличка бличка иквъиыʼм.
эмнуӈыԓьыт ныпкирӄинэт ынӄэнэ.
мытив ынӄэнэ танӈымэл иквъи чымчеӄэй.
пличка бличка чымчеӄэй вэлыткоран мрэнти ӄыркургынэт.
ынӄэн аʼачекъым вэлыткорантаъэм ӄытлыги ымы плички курнинэтъым ымы мрэнти купи ын курнинэт.
ынӄэн ынӈатал.
нивӄинэт пличка нэмыӄэй.
тэнмэмлыёчгын нытваӄэн.
наӄамэ итык эвынъым нъэӄимлынӈэӄинэт вэлыткорайпыӈ.
наӄам ӈанэ а эт ӈиръэӄи.
эʼӄимлытъым алва ваԓьыт ынӄэн ӄырымэнэ лыгъэӄимлыт ваа лыгэнэ наӄам нычелгԓьоӄэнат.
мрэнти.
наӄам брэнди называлось.
брэнди брэндину нылгыӄинэтъым.
ӄутти ӄуттиыʼм ынръамэ нэплички плисӄэнӈаӄэнат.
ӄытлыги рэнриԓьилгынэ гапанрэватлен ынӄэнэ.
ынӄэнэ ӄытэнкэвӈыгын.
ръэнут.
танӈыӈавӄай ӈутку иквъи.
ынӄэнэ рэнриԓьилгын ӄытэнкэвӈыгын.
тыгитээʼн ӈоон ынӄэн.
лёԓьолгын гэпинтыӄэтлин нивигым ын тэӈынӈин.
ӄун ынпычьэккэтэ тынтоаʼк мытэ мытъабэтчыӄэвмык ынпычьэккэтэ нинивӄин.
лыгэн мама ынӈин ваԓьын ымыԓьорыкы нэл нэнанкалровӄэн.
ӄэлюӄыʼм тэнӈу мытытчыгъэн лыгэн лёԓьолгын пинтыӄэтыԓьын ынӄэнэ ранрэԓьэлгычыкойпы.
мама лыгэн ымыԓьорыкы нэԓьуэʼн.
эʼрыкут гым ым мэм мэмлетыӈэ трэӄыгъэк.
наӄам ванэ никвъэн ръэнут нэԓьуэʼн.
гэгэргыпынчилин ӄэлюӄэ чама юрэӄыʼм ынӄэнэ ӈыркылятгъэ.
читъым читъым эʼквырга пэлг пэлгытагнэты мимлечы тымимлычыкутгъэк.
тэлиӈ тэ тъаӄалеӈӈытоаʼкъым.
ӄытлыги ынӄэ лёԓьолгын ранрэԓьэлгэпы гэпинтыӄэтлин.
ӄы ӈоонко ӈинӄэгти нивӄинэт.
ыммэмэй эӄылпэ ынӄэн ръэнут ынӄэ гынин уʼрэквъи.
ванэван мычичевнэт.
тынарагтын нэмыӄэй нивӄин.
киноԓьыт ыныкит ӈан риӈэʼтвэ риӈэʼтвэъымэ.
ынӄэн ыныкит чапаевӄай нын нэнъиръилемйигӈы нынтоӄэнъымэ.
наӄам ӈан ваал паколырговаляйӈын ӄнут.
ынӄэнэ левтык гырголя вай ынӈин нинэнилюйвыӄин нинэнилюйвыӄинъым.
и ӈинӄэйӄэгти ӈээккэӄэгти ымыԓьо нивӄинэт.
урааа мургинэт ура мургинэт.
нӈатал гым нэмыӄэй ӄэлюӄыʼм.
нивигым эʼтки аʼӄалеӈгыргын.
нэмыӄэйъымэ ӄынвэтъымэ тъэче гииӈитыкъымэ ӄынвэтэ амноӈэты нэмыӄэй киноратыӈӈоаʼт.
ынпыначгытъым нэмыӄэй ныкиноӄэнат.
ынлеко ымыӈ ытри аӈӄавъе ынӄэн нывакъотваӄэнат нэмыӄэйъым чыпэт тъэче малмытлыӈча нэгитээʼн ынӄэн ыннэнчьэн чапаевӄай.
ръэнут риӈэʼтвыӄэгти ӈан нытваӄэнат аннушкано нылгыӄинэт.
ынлеко нивӄинэ ынлекона нинивӄинэ аӈӄавъе.
ынӈатал аръаля чапаевӄай этъуркыкыԓьи.
ӄоԓьым нивӄин ӄун ии вэнъым эʼтки.
ынӄэната гакиноратленатъым клюпчыко.
клюбэты мури ымыԓьо кэлиткуԓьымури ынӄэнэ нанвакъовсӄэвмык.
ӄытлыгиыʼм ынӄэнэ чапаевӄай чапаев ынӄэн мытԓьуэʼн кино тэӈвытку ӄэлюӄэ.
ӈинӄэйӄэгти ӈээккэӄэгти ымыԓьо нывакъотваӄэнатъым.
наӄам ӈоонко лыгэнъым нрзб вай ынӄэн нрзб.
нывыргыргыръуӄинъымӈэ уʼрэӈэнри.
йъэлыги ынӄэн ӈоонко нинэгитэмури ынӄэн киноʔм энмэн.
миӈкэтэ лымэвыт ваамъеквэъым лымэвыт аӈӄаеквэ нылеӄин магляԓьынъым.
люут ԓьунинэ элгъоравэтԓьан.
йыӈэнинъым ченэтрагты танэн ынкыӈэ.
выткуӈэ чыкээквъиыʼмэ.
пэнъёлгыткоӄэн ръэнут эты эчкимоч леӈытаӄ.
ынкы нэнаномаватӄэн.
нинэгитэӄин ръэмиӈкэкин ӈотӄэн оʼравэтԓьан.
гымнин ытԓьаӄай нырэлгыӄанъявӈытаӈӄэн.
нивӄин эʼптэ гым ивкэ мэлгыӄанъявӈытааʼк.
ынкъам мъэӄимлынӈээʼк.
гымнан тивын.
эʼтки ынӄэн ынӄэнэ.
эʼтки ынӈэ ынӄэн ягмалеччо нэрэтчыгыт.
ынӄэн нылгэмаравръоӄэнат чама ръа имыръэнут нинэнпирӄыӄин ынӄэн.
эгэй ытлён иквъи.
эʼмъим ӄыччым эʼтки эʼтки тъэнӄэыччын ягмалеччо итык.
чапаев ытри пэтька гамаравленат.
нвакъотваӄаат.
пэтькана нэран нэнаранвэтгавэтыӄэн чапаев.
чапаянни чапаевна нинивӄин.
тилмытирил тилмэ эʼԓьэл ванэ нын нынвэтгаваннэн.
пэтька нрзб: гым виин мриӈээʼк.
энмэн гатвален валвийӈын.
ымы игыт варкын.
ытръэч.
ӄээӄын.
ӄээӄын мылымӈылгъэк.
энмэн гатвален валвийӈын.
игыт ымы варкын.
ытръэч.
ӄээӄын.
элгааткоӈӈок допустим мургин рэмкын гъэраӄорлена.
чама рэн йъа галгэтаранлен рэмкын.
лгэнарагчеԓьатӄэнат нылгитэӈычьэтӄин рэмкын.
муриыʼм нылгэлвавморэ милгынъюнэвкы.
мургинэт уттыт гэлгийъэтитӄэтлинэт ӈэргэрык.
плыткукэ рэмкынэ клюбэты гэлгилӄытръулин ынкы.
в общем рэмкын клюбык гаканчертлен.
гъэраӄорлен таӈымыԓьо гэетръулинэтэ ямганымгынымгыпы ям ян ян ямна гын нымнымгыпы.
лгинымкыӄин оʼравэтԓьан гэетлин.
лгэгэчевкы гатваморэ.
лгэн рэмкын нилюԓьэтӄинэ.
чама нылылептилръуӄинэт элёԓьыԓьэтъым.
чама ныръилеӄинэт.
ныгэкэӈыԓьэтӄинэт чама нырачвыӈӄэнат чама нытэйкэвӄинэт.
чама таӈнырэлӄыпатӄэнат.
гатваленат ӈиръэ ӈэвъэнйыръын.
ӄол ковлёвԓьоԓьынъым ӄоле ивлыԓьулӄылԓьын.
ынкъам гъэтйивлинэт.
ӄол ни нинивӄин.
гынин ԓьулӄыл ӄнут кокатчетъёлгын.
ӄоԓьым иквъи.
гынинъым ӄнут рэпалӄыёлгын.
мури мытъанэлёсӄэвмык иԓьъя гым ымы чаша.
мытымпэмыкэ мытчайпанмык.
чаша ныкупрэгитэӄин.
мури и с Иԓьёй нычаёморэ.
чама мрэнэ нэлгинуюркыни нэлгинуйывмыкы.
ынӄо чаёплыткокэ чашана тэйкынин гымнинэ орвыӄай ынӄэнэ.
нъанэлёморэ ынкъа орвыръараӄӄагтэ.
ынкы ныйымэтваӄэнатэ гыръоӈ ӄнут гыръоӈавыръэнутэт.
ынӄо иԓьъя гэннулин.
чинит гэнвылин орвыӄай ынӄэнэ.
ынӄо гэннулин.
мытынтымӈэвын иԓьъя ярак ӄача.
ынӄо нэмэ мытчаёмык.
ынӄо вытку чаёплыткок иԓьъя ытри чаша гарагтыленат.
вытку тыԓьуэʼнэ гэчеэмык ӄача тыԓьуэʼн.
а тыгитээʼн уйӈэ иԓьъяъым ынкъа тэючгын ги ганалгыма.
ӄытлыги мытнэрэтъэн ярак ӄача.
ынӄо чаша гэпэлӄынтэлин гагтылен иԓьъя.
ну и ынӄо мытылӄынмык ро рочгэтыыʼм.
ынӄо так как же ещё ынӄо мытъирмыкэ.
ро ро роч рочгэты ынӄэн миӈкы нытваӄэн мургин палатка.
вапаӄат вапаӄат вапаӄат вапаӄат вапаӄат вапаӄат.
аны вай ӈавлыӄай мынрагтымык.
вапаӄат гымнин.
вапаӄат эʼми.
вапаӄат уйӈэ.
уйӈэ.
уйӈэ.
уйӈэ.
уйӈэ.
ванныт рынныт ванныт рынныт ванныт рынныт ванныт рынныт ванныт рынныт ванныт рынныт ванныт рынныт ванныт рынныт.
мачква мури ӄэлюӄыʼм гэтумгиинэтэ нрзб ӈиръэ ӈинӄэгти мурыгрээн нэмыӄэй.
тынтымӈэвынат.
нивигым эʼми ынръам.
тылӄырэрыӈӈонат ӄэлюӄыʼм.
лымынӄо нылейвигым чама гыргочаткынэпы чама ӄынвэт.
ив тивтылетгъэкъым тынтоаʼк.
ыннэнчьэн тытыл тынтоаʼнъым тъатчаӈӈоаʼк ынӄэн нын.
ӄутти нынтоӄэнат ынӄоръым.
нивигым алымы мэлнымкыӄинэ тытлытыл ӈотӄоры ӈытогыргын ваԓьын.
нымкыӄин тытлытыл алымы.
опопыӈа эʼмитлён мэмлыфантан мыйъоаʼн.
гамачквантат через так хочется порусски сказать ынӄэнъымэ гавэлыткорантаморэʔм.
нылейгым гыргочаткын гыргоча ынӄэн нинэгитэйгым эʼмитлёнэ фантан.
ӄытлыги ынӄэн люутэ энаркып энаркыпчыткогъэ ӈинчьэккэтэъым.
нивигым оо мэӈин.
оʼмрын ӄытлыги.
ынӄэн оʼмрынына нрзб.
эʼми ӄуттиӈэ эʼмиыʼмэ эʼми атэӄай ымы эʼми ынъэӄэй.
ӈоонӄо ынъэӄэй фантанык ӄача нытваӄэн.
атэӄайына нэлӄыричыӄи нэлӄырирчыӄиквыт.
еээй ынӈатал эʼтки нивигым вай тынтымӈэвтык.
ынӄэнъымэ тыйъоаʼнат лым.
вэнъым нымэйыӈӄин ӄоныры лыгэнылгинивлыӄин чама.
ынъэӄэйынъэмэ гымнинъым ынӄэн ынпычьэкык иниквъи.
иаʼм мэӈӄоры нылейвыԓьэтигыт.
мытынтымӈэквыт.
ынкъам тымӈэвыркын иаʼм ынӄэн.
аʼйыӈ эʼйӈэԓьэтгъи кытэӄэй ӄэлюӄ эт.
ӄытлыгиʔм ынӄэн вэтчатваӈӈоэʼʔм.
мыг мы мы как и сказать короче нымэйыӈӄин вэлыткоран ынӄэн.
гырголят гырголя гырголяйпы нылейвымури ынӄэн нинэгитэмури имыръэнут лыгэнэ.
ӄытлыги плеӄӄэгти ты тыԓьунэт.
нивигым ынӈатал йыӄӄайъым вай ынӄэнат плеӄӄэгтиыʼм.
кытэӄэй тыгитэнэтъым ынӄо.
уʼрэӈунри тылиэʼ эʼми тылеԓьыт ыʼттъыёлкэнат.
— айвэ гым чит нъалегы нъанэлёсӄэвым.
— a.
— тынчикунэт.
и тынититынэт ынкъам игыт вай ӈан ӈоонӄэн.
— тръилегъэ пъомпъоӈэты.
— ага ярагты нагтатгыт.
— тынчикунэт.
— тынчикунэт.
люутэ пъомпъоӈыт тыԓьунэт лгинымкыӄин.
ынкъам тыгэчеӈӈонат.
ынӄэн тынтыяатгъан аʼнэлёвыргын ынӄо.
— тыгынтэгъэ пъомпъоӈэты.
ынӄо мрэнэ гым нагтатэвым.
гым трагтыгъак.
— ии ынкъам пъомпъоӈытэ тынмигчирэвнэт.
тынититынэт игыт.
мури ӈакалгын ынмынкав гым ынкъам ӄоԓьым наташа канунникава.
тэӈ тэӈкэлиткукы танӈынотагты нэнӈивмык.
ынкъам акватыӈӈок нивӄинэт рэпкирӈытык танӈынотак ынӈэ ив ынӈэ ынӈэ аг агтывэ агтывэтгавыԓьаткэ.
ӄыгитэ нымэйыӈӄинэтэ умкыт.
танӈынотак мытыпкирмыкъым.
мытԓьунэт нымэйыӈӄинэт умкытэ.
ӈакалгын гымнан тиквъэн ӄыгитэ нытэӈӄинэт въэгти.
мурыгрээн кэлиныгйивэтыԓьын нивӄин иаʼмэ майӈывэтгавыркынэтык ынӄэн нэгитэркынитык.
гымнанъым тиквъэн ванэ ӄивтык ынӄэнэ въэ въэгти энмэн тыԓьунэт.
нымӈылтэлӄэнат эмнуӈыԓьыт ынӄэн ынпыначгыт ынӄэнэ.
ӄорагынрэтыԓьына аʼачек молодой аʼачек ынӄэн гаӄэтывъэӈӈоленэ.
нутэк ӄорагынрэтыԓьын ынӄэн.
иʼгэ нано наномаваквъан.
ынӄэн иʼгэ иʼгэ ынӄэ наноно наномаваквъан.
он иʼгчыкуӈ ынкы гомавлен.
ынӄэн ынӈин егтэ ег нэнъегтэлев.
спасли волки нрзб ынӄэн нэнъегтэлев.
тэлеӈкы гатвален оʼравэтԓьан.
ынӄэн а то яраԓьата энмэч гынин эвиръыт нэнылгывэтыркынэт.
ынӄо ылвылютэ рытрилнин ӄлявыл.
ыныгрээн ӈинӄэй и ӈээккэӄэй.
наӄам кэйӈывилюԓьыт.
а ылвылютэ ивнин никут.
айвачыӈӄачайпы это ӄининиги.
и митъэлыги ӈан маёлгын ӄанарайъо йъотʔра нарайъотляты нрзб ӄывъёпчагынат.
ангынтавкэгты.
ынӄэн гынинэт эвиръыт нэнылгывэтыркынэт.
ӈуттэлвъэм валёмгъэ.
ныӄааркываляркыляӄэн.
айвачыӈкы тагъэ.
мач а гыргочайпы выёпчанэнат.
эвиръынлеԓьыт яраԓьыт.
нэгитэгъэн нэлкылгъэн.
наӄам ыныгрээн ӈиръэ нэнэнэт.
это эвын ӄымэк гынтэквъэтъым.
ынан ивнинэт.
ынӄэнэ ынӄэнайгым.
ванэ гым это мраквачак.
ӈотӄэнат гымнинэт нэнэнэт.
люут это элгаро эрэтгъи.
ынӄо ӈинӄэй кэйӈывилю а ӈээккэӄэй нутэӈэвыт.
йъарат это накапчачгэтагъан ынӄо лгэкоргаквъат.
и это лгэкоргаквъатъым нанрагтатынат.
ынкъамэ ӄаӈан микынти игыт это яатԓьат тынтыяатынат.
ынӈин ԓьэлеӈитгъи а ӈэргэргитгъи ԓьэлеӈитгъи.
кыткытык ылвылютэ нинивӄин.
мэсӄымавыч мэсӄымэк гииӈитгъи.
ӈинӄэй и ӈээккэӄэй ӄынрагтатгынат.
ӈинӄэй кэйӈывилюну ӄытэнынныӈгын.
а ӈээккэӄэй ӈээккэӄэй нут нутэӈэвытыну.
нымӈылтэлӄэн ваӈӄарэмакэн куувэӈэ аӈӄаԓьын.
тыгитэгъэн ӄытлыги ӄырым ӄытлыги эмнуӈыԓьын пэгытту.
чит тыгынтэвыркынъым инэпирииʼ.
мыттэйкэвмыкъым.
лымынкыри энанватъевгъэ ымы инэтрилгъи.
нивӄинэ ӄол мытинмык нутэк гэткивмури магляԓьыморэ лгэчьачаӈвыячеэгатӄэн.
ымыԓьо ӄол эргыръокы тылӄутгъэкъымэ рэмкын эвын норгымэглетӄэн.
чинитъыттъыгаканъёк рэмкыт ӄача энмэ нымигчирэтӄинэт.
нивигым мычейвыткугъэк китаӄуна момавгъак.
тыԓьугъэн ӄол каӈэтваԓьын орвыкъым.
ниви тыӈойӈыкыплыгъан.
нивигым этаны гымнин ынӄэнэ пэнин ӄуӈычгытэйкэвытумгын.
читъым нэрмэйгым гым нэрмэчитивым ваӈӄарэмак тэйкэвык.
ӈинӄэй ынкэкин нэмыӄэй миӈкыри нрзб танӈыӈэнӄай.
ынӄэн гивэ мури вай чукоткайпы мытыпкирмык.
чукоткакэнаморэ.
эээ ӄэлюӄыʼм чичеквъи.
ымы ынӄорыӈэ анадырык ынӄоры мытыпкирмыкъымэ.
ӄытлыги гымнин кэлиткутумгын ӄэргытваал ынӄэн.
мытԓьувылгымыкъым.
ынин нэмыӄэй гымыкэккэнэ ынпычьэкыкъым ыннаны ынӄэнэ ыннэн ӄнут ыннэнгииӈикинэт ӈинӄэгти ынӄэн.
нывэтгавӄэнат ӈирэргэри.
ынӄэнэ энмэнъым чашкано гэтэныннынлин.
гымнан нинивигым вай ынӄэнъым данилка.
танӈыӈэнӄая нэнамӈылёӄэн.
ынӄэн нывэтгавӄэнат.
люут ынӄэн нэнан мытвалёмынат ивыԓьыт.
чашкана данилка нэнамӈылёӄэн.
гытъым миӈкэки мэӈӄоры пыкиргъи.
миӈкэкинэйгыт.
гым вай чукоткакэнайгым.
ооо гым нэмыӄэй чукоткакэнайгым.
ытръэчьым ынӄэн миӈкэкинэйгыт ипэ.
ааа омваанвыкэнайгым.
а гым нотапынмэпы тыпки нэмыӄэй нутэпынмыԓьивым.
тури миӈкэк мэӈӄоры миӈкэкинэтури тури миӈкэкинэтури.
ынӄэнъым мури ӄэлюӄыʼм мыттанӈыткоӈӈомык ипэ ынӄэн.
и иквъи ынӄэнэ ӈинӄэй гымнин.
мури вай амваанвыкэнайгым гым.
ӄоԓьым галгэ рилвыкымгытлинъым.
нивӄин гымнан гэмо ынӈин ваԓьын нутэнут.
нрзб ӄэлюӄыʼм ынӄэн ытлыгэ нэнавалёмӄэн вэтгавыԓьын ынӈинъым ынӄэн.
нрзб ныний нынинъэйвыӄин экык.
ынпыӈэвӄэй кымъыӈэӄэйъымэ летынтагравнэн ытԓьаӄай лгитэленъепкинэ лыгэн лгиынпыӈэвӄэй аръаля.
игыт ӈан рынныт ынӄаатэ нутэкэ ръылӄычыку ръылӄывээмык рээн ныԓьуӄинэтэ.
чит нымкыӄин колё камагтэ.
ынкъамэ ынӄэнатаӈа энмэна оʼравэт нрзб оʼ оʼравэтрамкына гэегтэллин энмэна.
ӄол мыгнэнэнэԓьынъымэ мэйӈынэнэнэтэӈ нэнатратӄэн аӈӄы нэналпынрыӄэнъымэ.
амынан рыгнуннин нанӈэнчьан нэнэныӈ.
къама мимлык нэмэ пэлӄынтэттылеъиʔм къам иултиӈэгчыкыкваԓьынэ ръэвинэ ыʼмйиквин ынӄэнэ амылӄыкваԓьын ынкы гамылӄыпэлятлена ръэв.
ынӄэн нэмэ мимыл гэквэтлин гэтэлпылин аӈӄакэн.
купрэткумуриӈэ ямгагытгыкъым рээн ӈоонӄо ваӈӄарэмак ӄача кынмаӈӄакъым.
нэкэм вай ынӄоӈэ ваӈӄарэмараӄаеквэйпыӈэ таӈоʼра выквыткойӈыт ынӈин вэтляквыткойӈыт ваԓьытъымэ.
нивӄинэ.
ӈанӄаатъым ӄынут ӈанэ ӄытлыги тэленъепэ тылеԓьытэ миӈкы имлетгынтэвыԓьыт ӄэлюӄыʼмэ ӈанӄэ чит таӈымыԓьэтыӈа ӈотӄэн нутэнут мургин мимлычыку ваԓьын.
ынкъамэ ынӄэна.
имлетгынтэвъыма амноӈэты рэмкына тэӈыръилеԓьэтӄинэ гынтэвтылеӄинэт.
ынӄэна.
ынкы имлетыкъыма чит ӈутку мургынутэ ваԓьыт камагӈалвыԓьыйӈытъыма.
ыʼттъыгрына ԓьунин ӈэвысӄэт итэй нрзб.
тан нивӄин эты танӈыӈавиӈын.
колё майӈылёԓьо.
нивӄин.
эй йыӄӄэй ивкэ вулӄытви вайыкы мылёогъа.
люут ӈэвысӄэт чинит иквъи.
оʼтчой вытку вулӄытви.
лгинъыръыӄинэт чавчыват.
энмэн ръоравэнвыеквэ нылеӄинэт.
мэвын ынӈин мэйӈыԓьын нъывинвэтгъэн.
нӄэнэ ымыӈ нытваӄэнэ ынӄэнэ ӈинӄэй аʼачеӄӄай ӈэлвыԓьыкыӈа.
гытгак аʼйӈама тыр тыркыԓьэ тыркыԓьэ ӄора ӄоратыр тыркыԓьэ гаегъентолен.
йъэ гытга рынна гагтоленат.
ынӄэн гатвален ынӈин пыӈыл тит тэленъеп.
омваамвылгэты гэймэвлин катюша катюша.
гапыгынмасӄэвлен колё катюша катюша.
ынкъам колё нинэнмытӄин.
нинэнмытпытӄынмытӄин.
таӈванэван нэйитгъэн пыгпыг ӈан пыгпыг ӈан.
гатваленат ӈэвъэнйыръын ынкъам ӄлявыл.
оʼралвагты тывэтгаквъак.
эӄылпэ чайкок нэнититгъэн увиэʼт эӄылпэ эна эни энаръэнат ӄымъяркыплятгъат.
етгъэт гэкэӈыԓьыт рылгъат.
нивӄинэт.
тэӈуйӈэ мури ныӈоʼморэ.
ныӈоʼморэ.
гарачаёнленат рэмкыԓьыт.
ӄлявыля ивнин ӈэвъэн.
ӄувиги.
ӈытогъэ ӈэвъэнйыръын ынкы иквъи.
ӈэвъэнйыръын ынкъам ӄлявыл гатваленат.
чайкокаӄагэгыт ӄититги.
тъэче ӈирэче ивнин ӈыроча ивнин.
чайкокаӄагэгыт ӄититги.
и люут рэннин кукэӈы лгинытгылӄин.
иквъэтэ.
миӈкыри тури ынӈин чайпаттык.
нивӄин.
ынӄэн мургин кукэӄэй чинит нычайпатӄэн.
рэмкэ налгээнъатэвгъан кукэӈы.
а ӄлявыл нивӄин.
ӈэлвыл ыргин уйӈэ гэнъэтлин.
нэмыӄэй мургин яаёлӄыл.
потом мургин яаёлӄыл.
рэмкэ ивнин.
ым ымыԓьэты ӈэлвыл трэ мытрэйылгыт.
нэйылгъэн кукэӈы и эквэтгъэт рэмкыԓьыт.
тумгэ ивнин ӈэвъэнйы ӈэвъэн.
эӄылпэ мынръэйвэнмык.
эӄылпэ гэли гэръэйвэтлинэт и ялгытгъат тэӈэӄылпэ.
ынан ӄлявыля ӈэвъэнйыръын ивнин.
нэԓьунэт гэкэӈыԓьыт.
ӄлявыля ивнин.
ӄыӄымъяркыплыткы а ӄыӄымъяркыплятгэ.
ӈэвъэн ӈэвъэнэ чайкокат энаръэнан энаръэнэнат ӄымъяркыплятгъэ.
эӄылпэ рылгъат.
ынӄэн нэмэӈ ӄол итгъи г онмаԓьырыкы грэм онмаԓьыргыеквэ таъэʔм.
ынӈин ниԓьуткуԓьэтӄинъым ивнинэт ръэнутъым мыԓьуэʼн мыныгйивэвын.
плевыт ӈан эʼми валы ӈутку ӄол гатымӈэвлен лгититэепкы нэналвавморэ ԓьукъым.
ынӄэӄ плевыт янот ӄыԓьугын.
ынӈин оʼтчой ниԓьуткуԓьэтӄинъым.
эвынэ ӄынвэт тъэраткоӈӈоаʼт этынвыт ымы очыткока гэнъэллеэтъым.
люут мэӈӄо расӄэпыӈэ валят аратыткоӈӈоаʼт аакгэӈэтыӈ.
нанъяачьым люут лыгэмайӈыпэгляъэ янра иргъи ӄол нэмэ ваԓьым.
онмаԓьынаӈэ ээк рымэйӈэвнинъым.
нэԓьунэт эвын валят ымыԓьо гэнумэкэвйивлеэт гэгичийивлеэт ымы ръысӄыёлгычыко ваԓьыт гагтоленат.
нанъяачьым ынӄэн гыргочаткыныкъым янра.
эмныӈинӄинэтъым ытри летынтаграв.
аʼляйпыԓьын лыгэпэтывалы ынӄэ тымӈэвлен.
ивнинэт эты вай ӈотӄэн.
ынӄэн рыпэт валяпэгляръок гэлӄутысӄычетлинэтъым.
ынӄэ нэгитээʼн эвын ынӄэн валыӈэ ԓьоо.
пэнинъым иԓьуткуԓьын нэниԓьуткуӈэтъэн ми нэнамӈылёӄаат.
ыʼмтъом ръэнут торыкагты мыԓьуэʼн ръэнут мытэйкыгъэн ръэнут мыныгйивэвын.
ынӄэнъымэ.
ивнинэт янотъым вай опэт мыӄэтвэтгъэкъым оп валы янот мынъылигъэн.
ӄорыӈэ.
онмаԓьынъам ивнин о раӄычгатыркын.
нан ярак ынӈин ӄитыркын ыныкит равъэчгатгъам миӈкыри мытрэнрэӄэквыт миӈкыри мытрэнтыгыт.
ӈуткэкин омваамвыкэн тымӈэлӄот нымӈылтэлӄэн.
ынӄэнъыма ӈэнъянвытъым тагмэгчеръянвыт.
амвынэ трагтыгъак.
тивымкэ тивык: этаны вай ӄырымэнайгым камчамолевым.
ӄол титгъэк тынотапынмынтагъакъым.
клюпыӈӄачагты тычейвыткугъэк.
ынкы ӄычекытваԓьымкына.
тыйъоаʼн тымӈылёнат: ныръэтури.
иквъэт вынэ вай камчамолтэ нумэкэтӄинэт.
ээ эты вай гым камчамолевым.
вы гыт ынӈин эвнумэкэткэ.
ээ микынтиʔм камчамолтэ.
ӄол титгъэк тынотапынмынтагъакъым.
ээ эвыӈан ӄырымэнайгым камчамолевым.
трагтыгъак.
клюпыӈӄачагты тычейвыткугъакъым.
ынкы клюпык ӄача ӄычекытваԓьымкына тыйъоаʼнъым тымӈылёнат.
ныръэтури.
иквъи: амвынэ камчамолтэ нумэкэтӄинэт.
ээ микынтиʔм камчамолтэ.
ынӄэнъымэ тагмэгчетъянвытъым ӈэнъянвыт.
ээ эты гым камчамолевым.
иквъэтэ: амвынэ гыт эвнумэкэткэ.
тагрытыляма муриӈэ.
тынинтысӄивнэт ӈоонрэ каарачыкойпы.
ӈоонӄо ыʼлык иргъэт.
ынӄорыӈэ гамӈылтэтлен апаӄайына.
ытчаяӄэйъым гымнинэ эпэӄэйыну нинъэйӈэвивым.
ытԓьэ гымыкытԓьэн ынӄэнэ ынпыччакит ынпычьын чакыгэт.
гымнан эпэӄэйыну нинъэйӈэвивым ынӄэн ынӈинэ.
ыныкэккэлӄылин ӈэв ӈэвъэнйыръын ӈэ ӈэвъэнъым ынӄэн кымъыӈэ.
ынанъымэ ив гэрэӄылин ӈээккэӄэй арычвокыԓьин.
ивнин.
мачынан ынӄэн эʼнӄэыркынъым ынӈэ ынӈэ рычвойвот энтивкэ.
ынӄэнэ гым ипэ кымъыӈэнэ нэнатарычваӈӄэн ӄэлюӄ ӈээккэӄэйивым еп.
ытръэч.
ынӄэн ынӈин тпаак рычвок.
нэнатарычваӈӄээтъымэ.
нинэйылӄин гым каарачыко ваԓьэвым ва ынӄэн нэналпынрыӄэн кэгынмычыку.
алымъым чит нин нрычвойгымъым.
ытръэч ынӄэнэ ӄол тынтынэт тыгитэнэт ынин кэгынмытъым.
элёԓьыӈӈоаʼтэ аръаля гагты.
гагтылыляпэвым ынӄоръым.
ынӄэн эӄылпэӈэ тыпиринэт ынӈин.
гым паӈэʼвӈытъылёк.
етгъэтъым мытэквэнмык элгыӄанъявэты.
тыляма нынвилмуриʔм ныпъоӈгэлеморэ.
мытмачпъоӈгэлемыкъым чама ковлёрвыткоԓьын митя ынин экык мытынӄамэтвавын.
ӄы ӄы ӄэлёӄыʼм я епэчги ачаёӄыӄамэтвакыԓьэн ынӈин лыгэн мытэквэнмык.
ынӄо илгыӄэнъевы мытыпкирмыкъым.
мытилгытэвмыкъым.
вэлыткорайпы мыттамыкъым мытxлепынӈэмыкъым.
лыгэн имыръэнутэт мытпиринэтъым.
ынӄо мытрагтымык.
ытръэч.
и нас вэтгавъёлгыткоэʼ айгытваалына иниквъи.
эпэӄэй элгыӄанъявэты мынги мынилгытэвысӄивмык.
гымнанъым тиквъэк эгэй ытръэчьым ръэнут мынпиринэт.
иниквъи ӄычавполпэрэгэʔм ынкъам пъомпъомъёчгынъым ынкъам эчг илгытэвкинэт яаёлӄылтэ.
тытэнмаквъакъым.
тыч тынвэтгавъёлгытковын тивын миӈкыри мылӄытык.
ынан иниквъи нанэ ковлёрвоо ковлёрва мыт мытрэетгъэ гыныгъярагты.
ынкы нэнъатчайгым.
мури омваамвыԓьыморэ ӄорагынрэтыԓьыморэ.
ытлыгын гымнинэ ӄорагынрэтыԓьу гитлин.
ынӄо бригадиро гатвален.
гым нэмыӄэй эмнуӈкы гатвайгым.
ынкы тымигчирэтгъэк.
ынӄо тыпэнчиааʼк.
ынӄо вай рамаеты тытваӈӈогъак.
ӄонпы нывичвэтчыӄивӄинэтъым ныманэванлясӄэвӄэнат.
нэмыӄэй ныманэванлясӄэвӄэнат.
эʼтки вай ӄээӄын мытылгирывичвэнӈыркын.
ну ӄэлюӄыʼм ытлыгэ нэнаманэлпынрыӄэнатэ амъянра наӄам.
ənŋinʔəme nrzb patьdesat rubɬej skoɬьko tam.
нэмэ ын нэмэ ынӄэн ӈыро комната ныйъоӄэн.
ӄынвэт иран ирана нинэԓьуӄин чиниткин экык эймэвыԓьын ыныкагтыʔм.
нъыръыйылӄыӈӈоӄэн ынӈин вай.
эккэтэʔм ынӈин ынӄэн нинэгитэӄинъым.
ӄынвэт ӄынвэт нытанӈыткоӈӈоӄэн.
ыммэмы ӄэнаманэлпынрыгэ.
ынкы ӄээӄынъым мывичвысӄиквъэк автомат.
эээ ӄэлюӄыʼм нэнаманэлпынрыӄэн.
мургинэт нэмыӄэй ныетӄинэт ӈинӄэгти.
гымнин гымнин ытля тэленъеп ганрагтатлен гымыкытлыгэ.
чама нылгинымигчирӄинэт ынин мынгыт.
колё мэ мынгыт маманэн ӄонпы нымигчирэтӄинэт нытэнэлгыӈӄинэт нувиӄинэт наймыӄэнат.
танъярачыко нэнмэйӈэвмык ытԓьата ӄэԓьу ынан гэтэйкылин рэтэм яракэн.
таӈванэван мури мын мынӈоʼмык.
майӈыӈэлвыл мурык гэнмэйӈэвлин ытлыгэ чама эпэнэ.
гымнин ытля тэленъеп ганрагтатлен ытлыгэ ринтыкэвнэ.
ныннын гымынин ытԓьакэн рултыӈэвыт.
рултыӈэвыт ытԓьата мури нэнмэйӈэвмык ытлыгэ чавчывак майны.
мури ганымытваморэ майӈыярачыко ии.
чит майӈыярачыко ӈиръэ ёрот ёрот.
ӄолеёрочыкоӈыʼм нытваӄэнат эпэӄэй эпы.
муръим ӄолеёрочыко мытмэйӈэнмык гымнин ынинэԓьын рэнто нутэӈэвыт чакы кэйӈавыт гым и якоӄай вот.
гымнин ытля нылгиным нэрмэӄин.
лыгъоравэтԓьана ӈавтыӈгъэ мачквичкакъым тэгнилгыӄин ӈэвысӄэт.
ынӄорыӈа ӄолетъылёӈа нэмэ чукоткагты етгъиыʼм.
игыт намӈылёгъан тумгэ.
ыʼмто гынин ӈэвъэн миӈкэмил ваԓьын.
ии ытлён ынръам черитӄыԓьуӈэ.
ӄонпы нилгытэвӄинэ.
турыгъевкы ынкъам вулӄытвик ӄонпы нилгытэвӄин.
гым ынкъам студентка палина гапъомпъоӈӈытаморэ.
наӄам нилетӄин чама.
вэнлыги мытэквэнмыкъым.
чама ныкитэ ныкытийгатӄэн ныч нымаччьачаӈкытийгатӄэн ынкъам тэӈуйӈэ эмрэнкэ.
ынкы мытгичинэтэ пъомпъоӈытъым ынкъам лемӄут.
ne ɬemqut a kak жe eto.
ынӄо ынӄо мури мытрагтымык.
гым чит омваамвырочгэты тъанэлёсӄэвык яраг рымагтэты.
ынӄо люут ынкы тыԓьунэт пъомпъоӈыт нымкыӄин.
ынкъам тыгэчеӈӈонат.
пууръу тытаӈынтыяатын аʼнэлёгыргын.
ынкъам пъомпъоӈыт тыгичинэт.
наӄам ныгтымранатӄэн.
мрэнэ нэнугым.
и ынкы трагтыгъак.
ытръэч.
гым ныппыԓьэв вама гарыч нырычвалыӈыттыӄэнат.
наӄам эвыт тэӈэвыт ныпээттылейгым.
нинивӄин ытԓьата.
это тумгытум ӄыгитэгэ мургин ынпыӈэв гэрэӄылин тэӈтэӈэвыт пэ пэ это.
нылгиргыткуԓьэтӄин тут же ны ныннупэтӄинэт рыгыткогыргыт.
ытчаяъым ӄэйвэ гинэԓьулинъым гэԓьулин рывытрынтавъё ынӄэн рычвалгын гэнпыткынтэвлин.
йыкыргын нинэйпыӄин нинивӄин ӄытитӄэтгын.
гымнан ванэ мытитӄэтгъэн.
вэнлыги это чиӈкэйыръын ӄытлыги гэтитӄэтлин гымнан.
тэӈэвыт тыпээттыляӈӈогъа и гинив.
и это нычаёӄэнат.
гым нэмыӄэй нрзб это ны нырычвалыӈыттыӄэнат нэмыӄэй гым нывинрэтигым нырычвантойгым.
ытчайы гымнин ытля эну нэнамӈылёӄэна.
ынръам гэрэӄылин мургин ынпыӈэвыӈ тэӈэвыт рыгыткукинэт тут тынуттылеркыт тынутчиргъи.
ӄутынъым ивнин.
нрзб ыныг ӈавъёля йыкыргычыкогты гэнпыткынтэвлин рычвалгын.
и ытлыгын ӈаргынэн найвы айгысӄыӈӄач нывакъотваӄэн нырэӄыӄин ны ны нэнарынӈыӄин оттылгын.
ынкатагнэпы гатанпаайгым ынӄо рычвок.
нэнанъотавӄэн рычвоԓьэгым.
нинивӄин ӄырычванторкын.
ыннэн тэӈыннэ ӄилгытэквынэт кэгынмыт рычвантоплыткок.
ынӄоры паагъэ тынутчирык.
гым ӈавъёля нинивӄин.
ынкатагнэпы нырычвантойгым ӄонпы нык ныкэгынмилгытэвигым.
гымыкытчаяъым вэриву вэривуунъыкинэт эти гичининэт.
рыпгыпгэвнин нинивӄин.
ӄылпыгын ну гэмэч гэмэсӄытвилин виин.
нинивӄин ӄылпыркын ӄылпигын.
и наӄам нинивигым.
эʼтки вае уже тынанӄыпаатгъак эвниквичиԓьэткэ опопы мэчынкы.
иниквъи ӄарычгытвагэ.
нинэ ӄээӄын тарычгытвагъак.
энэвӈӈогъэ гым.
ӄы нэмыӄэй ӄырычвогэ.
ӄылютэги.
гымнан нивигым.
ванэ мылётаӈӈогъак.
и вэнлыги ӄылютэги.
ну ынкатагнэпы ынӄо лыгэн энанъотавӈӈогъэ рычвоԓьэгым.
ӄонпы ныкэгынмилгытэвигым.
ынкатагнэпы гапаайгым.
ынӄо нивӄинэт иаʼм ытлён ынӈин нрзб.
я говорю ӄырым ытръэч игыт трэгичиркынэт и томыкагты трэйылыркынэт.
игытъым тумгыт нивӄээт.
ӄырым ӄырым мырычвогъак.
ивкэ мынырычвомык.
а гым вэлвагты нытвайгым.
гымнан ги гымнин гэчеёттэ тэӈэвыт томыкагты нинэйылигым рычват кто мэӈин гэчеёттэ тагъяӈӄэн рычвагты.
и мэчынкы.
тэӈвэнлыги рыпыткынтэвнинъым гэнанвытрынтэвлинъым.
рыпыткынтавъё тъынин нрзб.
ну я прих трагтыгъак гым и иниквъи.
ну я такая нивӄин гэрэӄигыт гилгыԓьувигыт.
инъэ гым нылӄутигым.
нырагтэгым.
нилгытэвивым нычаёйгым ныӄамэтвайгым нэмэ нывийгым волӄытвэӄамэтвак роолӄыл.
уунъытэ.
ӈу нинэ нуй ӈуйӈуй нэ нэ нэнъупиратэвым.
ынкъам плыткукъым натчьатэгым и ныйылӄэтигым.
ԓьэлеӈкы пууръу нымигчирэтигым.
нылӄутигым инъэ.
нычаёйгым.
мэгчерынвэты нытэнмавэвым ынкъам нымигчирэтысӄививым.
ынкы калеткорак нытэнъэткуйгым апэттагнэты.
янот нычаёйгым.
нырагтэгым напэтэгым.
апэтыплыткок нэмэ нымигчирысӄививым.
ынкы нытэнъэткуйгым.
ӈыраӄычьэты нырагтэгым.
нилгытэвивым ынкъам ярак нымигчирэтивым ч нытэнъэткуйгым чама нывийгым.
и имыръэнук имыръэнут ярак нинэтэйкивым чама нываӈэйгым.
ынкъам мынгытычьэты натчьатэгым ныйылӄэтигым.
нилгытэвигым ынкъам нывийгым нытапэтӈивым.
ванэ мычавтракгъак.
апэтыплыткокэ.
игытъым ванэ гым м мымигчирэтгъэк.
ныпэнчияйгым.
апэтыплыткокэ нотагты нылӄытивым элек.
нуунъыгичийгым чама ныпъоӈгэлейгым.
гымнин ытԓьат ыʼттъуви ынкъам оʼмрытваал.
пууръу эпы гымнин оʼм оʼмрыквот нэмыӄэй ӄорагынрэтыԓьо нитӄин.
гымнин ытлыгыт ытԓьатэ ӄонпы эмнуӈкы нымигчирэтӄинэт нэмыӄэй ӄорагынрэтыԓьо нитӄинэт.
ынкъам мури гачакэттомга гэ гэегтэлмури каврагыргын ынкъам гым.
ытръэче ӈирэӄ нэнэнэт вагъэт.
ытръэч.
пытӄайвэ мури ӄайкаврагыргын элгыӄанъявӈытаморэ эмрилгытэвӈэ.
мытыпкирмык мытылгитэӈилгытэвмык гэлгитэӈычьэнмури.
ӈоонрэ тыляма элгыӄанъявэты гэмэчпъоӈгэлеморэ.
палӄынтанма элгыӄанъяквыпы нэмыӄэй гамачпъоӈгэлеморэ.
илгыӄэнъевык нымэлмэлетӄин наӄам мурык нилетӄин.
энмэн гатвален валвийӈын.
ӄырымъым мыгтогыт рэпы это рэпылӄатыӈӈогъа.
и так ралечетгъэ валв яа яачы рэ яачы рэӄокалгын ралеъэъым мимлык аӈӄак пыкирык ын ынӄэн нинивӄин.
ӈэвэӄыʼм ӈан тиквыт ынӈэ аралека мимлык пыкирык рэпылӄэтгъэ.
вэнлыгиыʼм ӄол нивӄин вэнлыги и нинивӄин.
еԓьой ивкэʔм ӄэнагтогэ тэӈыннин тэгнилгыӄин ӈэлвыл трэйыл.
ынӈин ваԓьэвым.
вэнлыги нэмэ нинъэйӈэвйивӄин.
еԓьой тэӈувъэлеӈэлвыл мыйылгыт.
ынӈин ваԓьэвым.
тэӈкэлиԓьыӈэлвыл мыйылгыт.
энмэпы ныралечетӄэн.
ынӈин ваԓьэвым.
тэӈыплылыӈэлвыл мыйыл.
ынӈин ваԓьэвым.
ынӄо ивнин.
тэӈиʼнкэли иʼӈкэчиӈэвъэнйыръын трэйылгыт трэрэнӈын.
йытонэн.
иаʼм гынмыеп ивкыԓьигыт.
йытонэн.
ытръэч ивнин титъэм рэрэн.
ынӈин тъэче кивык ӄонпы ныралечетысӄэвӄэн ӄонпы.
энмэпы ныралечетӄэн.
тъэче кивкинэк вытку рэннин иʼӈкэлиӈэвъэнйыръын.
рырагтаннэнъым ивнин.
ӄыгитъэм вае.
аввэткынка нывакъотваӄэн.
ӈэвъэнйыръын таӈванэ ымы нилюԓьэтгъэн.
имыръэнут нинэнэймэвӄин ӄутын ӄоԓьым ӄырым ымыӈ а эʼнӄу лыӈыркын ынӈин нымкыче.
гым матчьатгъа этъопэл.
тылгыръугъи.
ынык ӄача атчьатгъэ нрзб.
и гэлгыръулин.
потом ынӄо ныр ныгаляӄэн рэӄокалгын.
ытръэч.
ԓьунин энмэпы ралечетыԓьын валвийӈын.
еԓьой гым нэмыӄэй мыралегъак.
ӄоԓьым нивӄин.
аӈӄак пыкэрыӈӈок чамъам рэриӈэгъэ рэпылӄэтгъэ.
а ӄол вэнлыги вэнлыги мыралечетгъак.
гытэӈпылытъымкытгынтыйъакытгынтыпалина.
гытэӈйъапылытъымкытгынтыпалина.
гытэӈйъапылытъымкытгынтыарина.
ынӄэн ӈуткэкин морыкаӈӄачормыԓьынэ аӈӄай нытваӄэн эӈэӈыԓьын.
тытыл ааӈкы.
нымӈылёӄэн ытлён гэрэӄигыт кытвылӄун миӈкыри ганточгатэгыт.
нивӄин плеэнпчемытъэт ытръэч гъачаӈӈойгым.
ипэмиӈкыри рээн нынтыӄин рээн нынлывэтӄин.
ӄол нэнтыгъэн нэнлывэтгъэнъым.
люутэ нивӄээт этаны уйӈэ нъэлгъи.
люут ӈоонӄо омкытагнэпы пинтыӄэтгъи оʼро оʼо оʼраырыкагты нылеӄин.
ынӄоръым ԓьэԓьэнры ӄынвэт ԓьэленръугъиʔм.
чымче ынкы ваԓьын ыёогыргын омваанвыкэнъым.
ԓьиннык навыквынэлгэтгъэнъым ынкы нэнпылӄэквъэн.
нрзб лымынӄо нылейвыӄин.
нэнпылӄэвынъым.
люут ӈоонӄо ӄолеыёогыргытагнэпыӈ выйигиӈэтэӈэ а янот ынӄэнэ галгаӄай люут ыёогыргытагнэпы пиврэъим.
пиврэ ынӄоры риӈэъи виг йыӈачыкогт йыӈэчыкутгъи ры ыны ыныгнотаӈӄачагты эквэтгъи.
ӄолетъылёӈы ынӈэнӄачайпы ӄулийъилгыкэ пыкиргъиӈэ пыкиргъэт магляԓьытъым иквъэт.
вынэ ӈан яра нытваӄэн.
ынкы ярак тъылыӈӈогъэ чычетпэлӄэтэ итгъи.
къама ӄол нэнтыгъэн ынӄэнэ эвына ӄолӄочатԓьанма нэпиригъэн ӈутку танӈа.
нэпиригъэнъым.
ӈайыӄытрык вай ынкы нынтыӄинэт ынӄэн эӈэӈыԓьыт ынӄэ.
чит ынӄэнэ.
пэрэнвыкъымэ оттычанляйӈычыко нэ ныёйвыӄэн ныёӄэн рэнэ пылвынты рыпылвынтылгав ваԓьын оʼмрэты оттычанляйӈынъым.
ынкы нычамогъевӄэн тынык пэ нымкыӄин чамокытъым.
ӄорыӈэ нэргыръоӄаат эвын чанляткынык гырголӈэ нывакъотваӄэн эвын чамоктэ йъэнкыӈ ынкы гэгтыткулеэт йъэнкыӈ нотачьылыткынык нытваӄэнат.
эʼми мэ а миӈкыриыʼм ынӄэн тыр тыркыԓьиӈын гэлӄытлин.
ԓьунин тыӈэтиʔм нивӄин ӈаанӄэнъым вай тыркыԓьиӈын.
наташанаъым нинивӄин ӄырымэн ынӄэн тыркыԓьиӈын ынӄэн дядя Рома.
это ыʼттъыгыргынэ гэкэӈэ пыкиргъиʔм.
тынарагтына йъонэн ынӄэ ныпчеӈиӄинэт.
ӈээккэӄэгти наӄам ытри ынӄэнэ Наташа и Валерия ныкытгынтыръоӄэнат гыролмакы ырык.
нрзб тынарагтына а тыӈэтинэ ынӄэнэ ӄаавъятыԓьынэ ыʼттъыгыргын йъонэнъымэ агтаннэнат ынӄэн ӄаат оʼраӈоонрэ.
нрзб наӄам мачгыргочаъымэ ӄаагтатыԓьын уʼрэӈунрилы ааӄыʼм ынӄэн йи га га гаканъёт нэна нэнарэӈатӄэнат ӈалвыԓьэты.
тынарагтынаъым ыʼттъыгыргын нэнамӈылёӄэн миӈкыриыʼм тыркыԓьиӈын еэ гэл гэ гэлӄытлин.
тыркыԓьиӈын эʼми.
а тут ӈээккэӄэгти ынӄэн Валерия увидела Романа ынӄэн ԓьунин тыӈэти.
тэлёпкаӄай тэлёпкаӄай аны ӄыгывъекви.
ивкэ гынан ӄаймыгэ.
гымо мыйылӄэркын.
ыммымэӄэй: тэлёпкаӄай тэлёпкаӄай аны ӄыгывъекви.
ивкэ гынан ӄывинтэтги тэлёпкаӄай.
тэлёпка: ыммымэӄэй ыммымэӄэй аны тыэʼнӄэркын.
ивкэ гынан ӄывинтэтги.
гымо мыйылӄэркын.
тэлёпкаӄай тэлёпкаӄай аны ӄыгывъекви.
эʼми гымнин вонныӄай.
ивкэ мыӄамэтвагъак.
ивкэ гыто ӄуӈэлги тэлёпкаӄай.
ыммымэӄэй ыммымэӄэй эʼми гымнин майӈывонны.
ивкэ гымо нэмыӄэй мыӄамэтвагъак.
гыто гуӈэлигыт.
этлы.
гаймэгыт.
этлы.
гывинтэтигыт.
этлы.
этлы ынӈэ.
ынӈин ӄывакъотваччын.
ыммымэӄэй ыммымэӄэй аны тыэʼнӄэркын.
аӄамэтвака.
ивкэ гынан ӄуӈэлги.
гымо мыйылӄэркын.
тэлёпкаӄай тэлёпкаӄай аны ӄаймыгэ ӄаймыгэ.
тэлёпкаӄай тэлёпкаӄай аны ӄыгывъекви.
ивкэ гыто ӄаймыгэ тэлёпкаӄай.
ыммымэӄэй ыммымэӄэй аны тыэʼнӄэркын.
игыт марэгына манэгран нанкалыроквъан нрзб уттынутэкэнэ чамаӈа ваамлыӈкы ваԓьын.
валӄылыргытанӈын тинлылеԓьынэ.
ынӄэнэ ръэнут нинэтэйкыӄин кэликэл юрэӄыʼмэ.
ӈаргыночьыт нинэтэнгыеӈӄээт миӈкыри ваԓьыт.
вытку ԓьунин ынӄэн игыт.
ытръэч.
и вот иʼныӈэ энмэна эн ынӄэн иʼны мэԓьыттъывытрынэ ныръэӄин ӄынут гэгиинрэлин ӄынутэ гытъэвыԓьын гэймэвлин оʼравэтԓьак.
ытръэч.
гатваленат тэӈылӄотъым эʼӄэлӄот.
гамаравленат гамаравтайкавленат.
ӄэлёӄыʼм тэӈылӄот гъэӄэлтэтлин.
а эʼӄэлӄот гэтэӈылтэтлин.
ынӄэн этъым аӈӄак нъанэлёӄэн эчкимоч нэмэ.
нутгыӄээтэ этъым пэлгома чама нывинӄинэт.
ынӄэнатаӈ нычеруйивӄинэтъым.
ныгтоӄэнат.
ӄорыӈ энтк гэтэйкылин кинокэ.
ыʼтвыӄэй пэнин ыргин.
рэӄо каяку или каюку нылгыӄинэ эчкимочԓьама.
гымнан гэмо ӄэлюӄ мури ӄорагынрэтыԓьыморэ.
ытръэч ынӄэнэ.
нымкъэв гэннулин нырагтыӈӈоӄэн.
ынӈин киноплыткуъи.
ынӄэнэ гэлыткынгыпы янотэ аʼнэлётаӈа нинъэйӈэвӄаат ыннытэ мэй мэйӈыръаваӈӄытъанаʔм.
ынӄорыӈа ӈыронванныԓьына черунэӈ ӈалгычаронаӈыԓьын эюпинэӈ ынӄэнатаӈэ.
рыпыткэвнинэт нрзб черутэ нэнагтоӄэнатъыма.
ынӈинэ эчкимочтэ нъанэлёӄэнат.
ынӄорыӈа.
ынӄэнэ аӈӄалыгэнниӈыт гэчымъэв нывинӄээт гилйиӈкы ваԓьыт.
ныгилйиӈэтӄээтъым ынкъамэ.
ынӄэнатаӈэ.
— айвэ гым пытӄайвэ тыетгъэк элгыӄанъяквыпы.
— эʼԓьэлетэ.
ынкы.
— ынкы ыʼтвиӈын гэетлин.
вэлыткорак имыръэнутэ ныйылӄин.
— ынкъам мытъенмык элгыӄанъяквыпы пэтле.
ӄлявыл мургин гатапачпортӈылен.
ынкъам айвэ ымъылёӈэт тытъымӄупӄэтгъэк.
ымъычоӈэт нрзб ымъылёӈэт тыйылӄэтгъэк.
— нывилыткуйгыт.
нрзб тэленъеп колё ръилечитԓьэтлеэт таӈымԓьаляӈэт таӈымыԓьо нымнымытъым.
ӄытлыги гакоолгылен.
ынкъамэ ӄол нитӄинэт нымӈылтэлӄэнатэ таӈамалва ваԓьын эʼрагыргын нытваӄэнъымэ.
ӄол итгъэтэ тэленъеп нивӄээт гагтытантэйкыли гаканйыӈ.
яноттыляк минринэтгъиӈэ гаканйыӈа.
нрзб ынӄэнэ гакоолгыле ынръама ръилеԓьынъым.
амгаканйыӈа яноттыляка пыкиргъиӈэ.
таӈранъав орвоор нылеӄин.
тэӈлюӈымылеԓьын тэӈэвыт ныви яноттыляк ӄача пыкиргъи нывилгъи.
а этынвынъым пэ поӄытгагтыёлго ытръэч нылгыӄин нрзб чьэчеӈвыйичыку.
яраруӄӄэмлылеӈэвъэнӄэй.
итыкъым ԓьэлеӈкыӈэ ныялгынморэ.
нинэйӈэмури ӈэвэӄэ нытиӈэӈӈымури орвыт.
нинэтиӈэӈӈу нинэтиӈэӈӈымури орвыт.
ынӄоры ӄлявылтэ норвынпэтгавӄэнатъым.
ынӄэн виин рыюԓьынэ рыюԓьэ виин ынӄэнэ ӄаагтынолгынэ нинэ нинэныпкирэтӄинъым.
тэкэм инъэъымэ ӄэлюӄыʼм нычайпанморэ чамаъым ынӄэнэ эръэт нэмыӄэй амрачаёӈа.
ынӄэнэ ӄаагтынолгын эмрэнъылиӈэ энэӄылпэ нычаёморэ ынан ӈинӄэгти нэнанӄамэтвавморэ ынӄоры ӈэлвыл нинэнъылимури.
и ныӄор ныӄорагыркэморэ ӈэвэӄ.
ымыӈэ гым тумгынэ нинивӄин.
эʼптэ ӄыӄорагыркэ ӄыӄорагыркэркын ынӄэн ӄинэвинрэтыркын.
ынпыӈэвытъым ӄэлюӄыʼмэ ынӄэн нэмыӄэе.
ытръэч ынӄэн лгиинъэ ныгъевмури.
ӈоонӄоӈэ мэӈӄо поӄэпы нэнанӈытоӈанморэ.
гым тэӈэмпиритэ ынӄэнэ рырвинрыёт чеймыкинэт ынӄэнат гымнан аʼтав нэнайпатэвым.
ну и ытлёнъым эӄылпэ ӈэвэӄэ еп айвэ титэ ыʼттъыёле ынӄэн раёвынвыл раёвынвылӄылтэӈэ ынпыначгаӈэ нэнаёпат нинэлӄырирӄинэтъым.
лыгэн ӈэнриԓьым уʼрэӈэнри нылемури нымгутылемури ымъылёӈэт.
нырэювмури ынӄэнэ ныӄаавъянморэ.
гымнанэ ӄэлюӄ рырвинрыёт кааръаматыԓьыт чеймыкинэт нинэт нэнавъятэвым итык чама.
чымӄыкъым эты тумгэ ыʼвэӄучитэ нэнайпа нэнавъятӄэнат.
ӈэвъэн.
ну и нытарагморэ мури гэтумгинэтэ ӈинӄэгти виинэ ӄоо миӈкы лымынӄо нылейвыӄинэт.
нытарагморэ нытарогморэ.
ымы мургинэ ынпыначгынэ ыʼвэӄучин тумгытум ыʼвэӄучин ытлыгын мык гымыгтумгин ытлыгынэ.
моргынан нынлеӄоно нинъэйӈэвмури.
ынпыначгын.
ынӄэн нинэныгъевмури ымы ӈинӄэгти ымы ныӄамэтвачаёморэ инъэ лгиинъэӄэй.
тымӈэӈырачьэтъым лиӈыткучьын нылеӄинъымэ ӈэвэӄ нынтовэрэнморэ ымыԓьо.
ӄорыӈэ ныръэйвэнмури яраӈы.
нырэтэмӈытэнмури ымыԓьэты ынӄэнэ.
янор омваамгыпы такчитэ лымэвыр афтобуча камаза трэлӄытгъэ элгыӄанъявэты.
ляричанэн ыʼлгытумгыӄэй žэня мытрай мытрайъоӈын ынкы мытранымытвагъа тъэр нидэлят.
ынӄоры нэмэ питирэты мытрэлӄытгъэ.
мэсӄээӄын ынкы мытратвагъа.
нэмэ мачквагты мачквайпы въаӈэты въаӈгыпы элгыӄанъявэты ынкъам ӈутрилы нэмэ мытрарагтыаʼ.
ӄэлюӄыʼм диананэн энмэч калеткогыргын рэпкиргъэ.
опопы мачынан пропустит пропустит занятия мачынан нымачпэляткоаʼн кэлиткук.
ытлён нылгинытэӈкэлиткуӄин аммытлыӈ аммытлыӈбалтэ ӄонпы нинэпириӄинэт.
ынӄэ мачынан нымэч нымачпэлятъан.
пэтле рэркылегнинэт кэлиткутумгыт.
ытръэч.
илгыӄэнъевык ынкы н киткит тратвагъа тъэр ыʼлёӈэт тратвагъа ӄэлюӄыʼм гэмо гымнан титэ трэпириӈынэт билеты въэӈэты.
ынӄоры въаӈгыпы въаӈгыпы ынкы трабилетынӈааʼ мачквагты.
мочквайпы трэриӈээʼ чанктпитирбургэты.
ынкы трэԓьуӈынэт гымнинэт чакэттомгыӄай лярича ынкъам гымнин ӈавытлывэӄай vиталина.
мэсӄээӄын ынкы мытратвааʼ дианана транкалровӈынат музеи лыгэн питиргоф тэӈимыръэнут мытрэгитэӈын.
лыгэнъым ынӄэн майӈынымэӈын чанктпитирбурк транкалровӈын.
ынкы ткэлиткугъэк тъэргииӈит.
ынӄоры vиталинанэн отпучк ратвагъа мури кынмал мытрэлӄытгъэ аӈӄагты Чёрное море мытрайъоӈын.
чапаевна пэтька ивнин.
ытлён микынэ аʼляёран эʼлерылгэ тивыркынин.
нрзб ӄыныгйивэквынэ микынэ ынӄэна ынӈин рытыркынин.
пэтле пэтька рэсӄиквъим иквъиӈа.
вынэ ӈан фурмановына.
иаʼм гынан нрзб ынӈин ивыркын.
таӈамынан аʼляёрайпы ӈыток кэгынмыт нинилгытэвӄинэт.
янот ръэтъеквэ мытлемыкъым.
ынӄэн мыт это.
йынрысӄ мыткэӈкэленмык ӈайгыпы ынӄо мытръэт йынрысӄыткыната мытрагтытылякванмык.
и ралӄаӈынвы мытчаёмык нэмэ.
нӄо нэмэ мыт гытгыпэлгыкагыргыт мытъиргъэн.
и гыр мытръэтпэнрымык и ынкы как же мотоцикл ковлёрвыӄай.
и матачикля мытрагтымык.
нэрэнмык ӈаанӄоры рамаеты и я и мытрэсӄивмык.
ынӄо мытилгытэвмык и мытчаёмгомык и мыткалеткомгомык.
ытръэч.
ынӄо гытгыпэлгыкагыргын мытъиргъэнъым.
ынӄо мыт омкычыкойпы мытлемыкъым ынӄо мытйынрысӄанмыкъым.
ӈагтагнэты мытлемык йынрысӄыткыната.
ынӄо мытӈэйыттэнмык янот йиӈ ӈайгыточгыткок мытчаёмык ӈайгытолыӈкы.
ынӄо нэмэ мытӈэйыттэнмык.
и таӈлымынӄо ӈай ӈай ӈайгыпы мытле ӈайыткыната мытлейвымык.
ынӄо мытивыт мыткэӈкэленмык мытчайпанмыкы.
мытчаёмыкъым и нэмэ мытпъугыркимык.
ԓьэлеӈръукэ тэкэм ӄууԓьэтык ӈутри наймыӄаат энмыгэӈэтыӈа.
эʼйӈэвыткумури энарэрык.
пэтле тылыгавэръэпыгъакъыма.
ӄорыӈа эʼми епӈа ӄуттиӈа нъатчаӄаат оʼравэтԓьат.
мури гэтумгинэтэ ӈуткэтэ мытвинвытэгнэнмык айвачваамлыӈата чама рочгэты.
ӄорыӈа вай ынкы рочгатама ваамлыӈата йынрытчигэ йынрыгэӈытко мытвинвытэгнэннэтэ.
ваам эвычагты элӄылинытык айвачыӈӄач уйӈэ ръэт лёӈръэтатыԓьын.
ӈоонрэ лм айгысӄыӈӄачьым лымынкыри галгиръэтатлялен.
наӄам ээк нывитъытэлпыӄин.
пэлӄынтэнмык визьдикотетыӈ.
энмыгэӈкы нытваӄаат.
ковлёрвоор ЗИЛ 157 ковлёрвыткоԓьын танӈынотайпы етыԓьын.
гырголягты наакатваӄаат.
ныӈыръатваӄаат танӈыта.
миӈкыри мынинмыкъыма.
тивын очоча.
этъопэл ӈоонрэ айгыпы мынлеԓьэнмык.
миӈкы винвыт эвын мытрайъоӈына мытрантымӈэвӈӈоӈын мынкынпыткоԓьатыӈӈомыкъым.
лгиэʼӄээʼвкы ваԓьын танӈочочьым тиквъэна.
наӄамэ эʼйӈэвыткуркынитык винрэттумгъум.
опопыӈа торгынан чинит ӄэнарэрыркынэтык йыӄӄэй ралмалявӈытык гымнан рэӄын ивык.
ӄээӄын авъеткынка вэтчатвагъэм.
еп инъыӈӄач гатымӈэвлен тагмынгытчьэты тыликъым.
иквъиыʼма.
кабинак ӄыӈэлӄиквъима ыʼттъыёлвизьдиxодыкъыма.
ынӈин ӄыныгйивэтыркын миӈкыри нылеркын.
ӄээӄын эвычагты айгыпы ӈэнри ваамъеквэ ӄойвыткыната тарӄойвыткыната мытлеԓьэнмыкъым.
ынӄорыӈ эквыйынрэпы люут мыттамкъым.
чейвэ тъёпатын каӈкачгыргын.
тэнкаӈкачгыргыкъыма туркэӈкэлетэ вээмӄэйчыку ачымъытъымыёлгычыкоеквэ мытляӈӈомыкъым тотръэт мытйъогъан.
ынӄэн лыгэн ръэт мытыркылегъэнъым.
люут ӈэраӄычьэты ныкитэ мытынрынгиивын ковлёрвоор.
наӄам ковлёрвыткоԓьын галгэмытӄыталпыӈӈоленъым.
люутэ вулӄытвикэ ӈэръамытлыӈчьэты галякэ очочаӈа главный заатеxника инъэйӈэквъи энавэтгавъёлгыткоэʼ иквъиӈа.
ръэнут.
вылгыкирзовыйчапокԓьынъыма эвтэ дžинчыӄонагыԓьын эвыр тэӈэвытӄэй тэгнъыӄэвъяӈӈогъан ыныки нъымытӄытэлпыгъан гаймаӈэн нъыӄитывъигъэн.
ытръэч.
еп гынмыл инъэ ковлёрвоор гатымӈэвленъыма.
ԓьу нэналвавморэ.
эʼми таӈтымӈэквъэ.
энмэч волӄытвэӈӈо вулӄытвигъим.
ӄорагынрэтыԓьыт вэчьыма нʔъетынэтэ мынъумэкэнмыкъым вэнратынво.
кымгытчитгъи кымъылгыӄэй.
ӄоԓьым нэмэ ынык ӄача.
кымъырултын кымъытэгын кымгытчитгъэт мимлытэгнык.
уттыӄэе мывинрэтгъэк юръэ йигрэ кымгытчитгъэт.
гымнан торывтатык нинэгичийгымэ вытвыттэ рымавыттэ эээ ръэнут это.
ынӄоры ԓьэлеӈкы нэнагтойгым.
рыпонталгав нэнаталяморъэм нинэнумури рымытӄылгавкы.
тэӄэмэӈ ынӈин ваԓьын.
рымавыттэʔм нинэнръэлевивым ынкы гэвтыт и лыгэвытвыттэ.
нэнапатэвым.
ынӄоры нинэлпиттивым.
ынӄоры виин уӄӄэмчыку ынӈин нинэнрэӄэвивым.
чеэкэй нымэчвилетӄинъым.
нэнаталяйгым нинэкилитивым.
ынӄоры нэмэ эээ нинэнкувлюкэвивым.
виин нинэнӄитэтивым ӄэтырачыко.
юргаюкъыма ӄол итгъи ынӄэна чыӈатэнмычыкоеквэ нылеӄинъым.
энмыткынык напэӄовтытэвляӄэн.
ытръэч.
люут эʼӄэԓьэӈа танӈа ӈалгылёӈа натагъан нэйпыгъэн ръэт.
иʼӈыт чвининэтъыма.
янратъэчгына ӈачгытъэлгык а ӈач ӈачгыӈкы эʼлевнинъымэ.
иʼлгын мраӈӄа гакаӈӄорэн мраӈэʼӈыкъым.
мыԓьурэгъи ынкы наӄам пиӈэтчыӈын лыгэныввалявнэн.
тэӈэвыт лыгэнывваляв чама рыввиръувнинъым.
нынъувэвытылеӄин эʼӄэԓьэʔм.
нэгитэгъэн эвына выегалягъэ въялгалягъэ эвына.
Ытлён тыԓьун кытамчачва.
Амынан вакъотваԓьын араргыргык Анадыркэн кынмаӈӄэн.
Энмэч гытгаръоӈӈок.
Нутэсӄын ынкъам чыгэй гэмэсӄитылинэт – гъылятыӈӈолен.
Рочыӈкы, рэӈъатвывакъонвык рымагты, еп сентябрык ӈайыткынтэ гъылетлинэт.
Игыр, октябрь гынунэтык, ынӄэнат колё нытаӈэлгыпэраӄэнат – тынӄы Фудзияма картинкак.
Ынӄэн Япониякэн иквыӈэй, левтылӄык пэнин ыʼлытваԓьын ынкъам таӈэлгыпэраԓьын.
Тантэнмыӈык ынкэгйит, мимыл кынмаӈӄак ръырапэраԓьын, нувӄэн, нимӄин – лыгэӄэтыӈӈоԓьын… Эчги тэймэвык ыныкагты, тэлкылын Вилюӈэйкин эмнуӈкы уʼрэтыԓьын Вутилгын Олег.
- Ганъеӈынтыватэгыт?
– еттыкэтыплыткук, тымӈылёгъан ытлён.
- Тымӈъатав, пытляӄ, - эночгъэ ынан.
- Эʼквырга таӈынныгалягъэ?
- Тэленъеп… Мэвын тъыннук, анныкэмачы.
Элеӈит энныкэ вагъэ.
- Энмэч чьэчеӈээркын, - тивык, авъеткынка атвакэгты.
- Мачынан нычьэчеӈээркын.
Кытвыл, ӈутку вак, мыкырвэнторкын.
Итык-ым, ӈутку эмнуӈкинэмил лёӈпэрата.
Ичгуйгыкинэмил лёӈпэрата, мэӈӄо ӈан нымкыче гэлейвыԓьэтигым.
Ӄэнъеквээмӄэйык лёӈварэӈочьыннота титыркын.
Вэтгавыԓьын нымэчвичетӄин.
Геолого гыюлетыԓьын.
Гэкэлиткулин Иркутскыкэн университетык.
Советкэн власть вама, эмӄынгивик гырокы амноӈэты нэквэтӄин, нывыквыэнарэрысӄэвӄэн.
- Гыроръоӈӈок гымо ынӈатал улвэвкэ нынъэлигым, - мэсӄээӄын вак нэмэ вэтгавымгогъэ Вутилгын.
– Кытутйит амкоргава, акваттэнмавма.
Игыр-ым… эмъэнӄэръук пэлятык городык.
Колё гъэӄэчимгъутэ – ӄымэглюур гатэрӈата!..
Ынкъам, ынӄэната вай, ӈутри, аӈӄачормэты, тыетыркын амӄынэргатык, ӄэтаттагнэты кынмаӈӄы.
- Еп ԓьэлеӈкы гивигыт, нэрэпиригыт экспедициягты мигчитԓьу.
Ымы кытур, рымагтыкытор ынӈин нивигыт… - Этаны, энмэч раӄылӄылегым, эрмэ ӄынвэр натаӈынтыяатгым.
Ӄээӄын ръэнут лёӈытва рыннин.
Пэтле ытлён тыпэлян.
Мачрыроватык, тытаалгылятык.
Нууйъэтӄин ӈоонкы вытрэтыԓьын ныппылюӄин ыʼмрил ӄувликэ вакъотваԓьэн оʼравэтԓьэн – эвын гытгаръоӈӈокэн араргырык.
Ынкы ынӈатал кытъяйвачо тылгын нутэтумгын, чама ӈан тыкэтъон ынин ытлыгын, мэӈин гымнан лыги гэлгылин.
Вутилгынин ытлыгын горатвален бригадиро итык Вилюӈэйкин ӄорагынрэтсовхозык.
Тэнчумгъуԓьу гитлин, ӄэтпъоравэтԓьо.
Пэлӄэтгъи-ым ӈъоԓьыӄаё, таӈаӄаака нъэлыԓьу.
Вэлер ымы ыннэн ӈавпээчвакӄай аккана нъынпэлявыркынэн.
Эʼквырга лыгэн ӈъотвэлё эквэтгъи… Ӄырымэн чавчыв Вутилгын, ытлён уйӈыԓьин агаймычьыка – аӄаакыԓьэн ынкъам нымкыче золотоԓьоԓьын геолого энма.
Рэӄык?
Раӄэты мычвынатык?..
Энмэч мытлыӈэн гивиӈинӈит эмигчиркэ варкын.
Алымы панэна наройвыӄэн, еп энпэвкыԓьин.
Игыр, иӈӄун егтэлык, ытръэч еӈынтыватыркын – ыннэтык.
Титэ нанпаавын мигчитԓьу лыӈык геологияк, кытэ мигчирэтык совхозык «Северный», вама ынкы короват.
Лымынкы гэвинрэтлин рэӄыткук, выёԓьо гитлин.
Игыт тантымӈэтваркын.
Ӄэйвэ ымы ратаароӈыркын, раӄръаӄатыркын, вэнлыги малчамъам мигчитԓьук Анадырык.
Ӄэлюӄ мэлытръэч вилыткумигчир ынкы эӈъэлю нэлгыркын.
Ӄэлюӄ ванэван амынан ытлён амэгчеркэоʼравэтԓьо нитын эвыннымнымык Чукоткакэн.
Лымӈэ Тавайваамык – тъэр экэликэ рытъёттэ эмигчиркэ ваԓьыт оʼравэтԓьат?
Ынӈин, гымнан кытур лыги тытчынэт ӄутти тавайваамыԓьыт, микынти лёнрылгыԓьыт амэгчеркэоʼравэтԓьо, чинит ытри ынӄэныно люнринӈыԓьыт.
Ӄэлюӄ пенсияԓьо нъалтагнэты ӄутыргин гынугъэт гивиӈит лымэвыр ӈирэӄ.
Ытри - чит кытуркинэт ӄорагынрэтыԓьыт ынкъам рагпэԓьыт.
Ытри чинит эʼкви амэгчеркэоʼравэтԓьо люнринӈэ – ынӈин ыргынан никвым, иӈӄун мигчиркинэт гивиӈитти эмэлкэ нылеркынэт, эвнэнвилкэ нитыркынэт.
Ӄымэл-ым пэтле пенсияԓьо рэнъэлӈыт, вэлер, ынӄэныно нъэлык, рамачманэнӈаркынэӈыт.
Игыр-ым ыти эмэлкэ панэна гэӈэлвыԓьылинэт ынкъам ӄорагынрэтыркыт.
Ынӈъэм тэленъеп уйӈыԓьинэт энъэлвыԓьыкэ.
Ыргинэт ӄаат ипэ, еп титэ, гамананчетленат Майӈываамыӈӄач, чама этъым, ынӄэнат иʼгэ нанмытконат, лымӈэ вэнвытоԓьыӄаагэлеԓьа.
Наӄам гуйгук мигчитԓьу ытри микынэ люӈпиритэ, ӄэлюӄ гэгъюлетлинэт, титэ ӈан, амӄорагынрэтык.
Вутилгын-ым – геолог.
Нэнаалёмэгым, гитлин ӄол гыютԓьу, кынтэчьу чама.
Кытъаткэ ымы ытлён тымӈэтваоʼравэтԓьо нъэли, городкэн ляйвыткооʼравэтԓьо.
Этлы чинит.
Ымы пенсияԓьо еп люнринӈэ.
Выквынына йъэливэн янор йытонэн бумага карманчыкойгыпы.
Инэйылгъи.
Ынкы гэкэлилинэт ӈыроӄ нынныт ынкъам цифрат.
- Ръэнутэт гарылгыленат?
– тымӈылёгъан ытлён.
- Манэт.
Ынӈин мыкэԓьыт совхоза морыкы йыԓьёлӄылтэ.
Гымнан лыги тылгыркынэт бумагак калеёттэ: Выквын В. Н.
– 150.000, Выквын Анадрей – 106.000, Тэгрэт Люба (ӈэвъэн Виктор Николаевичын) – 10.500.
- Миӈкы гэкэлилинэт?
- Конторак, - эночгъэ нутэтумгэ.
- Ынкъам ынӈин мыкэԓьыт манэт калетваркыт гынин сберкнижкак?
- Ынӈин мыкэԓьыт нъытванат.
Кытъаткэ-ым ынӄэнат сберкнижкат люӈкэлиԓьыт.
Этъоӄааӄын вак нэмэ тымӈылёгъан: - Мэӈӄо-ым ныманэԓьойгыт?
- Постановленияйпы губернаторэн.
Йъилгык ӄорагынрэтыԓьыморэ нылпынрыморэ 500 рыблята, ӈэвысӄэтти – 1000.
Лымӈэ гэӈэвъэнэ ныпэнсияпэрэморэ.
- Лыгэн-ым лёӈӈъота?
- Манэлпынрык нымэлӄин – рымкэвык.
Ӄэлюӄ имыръэнут курык итчывитԓьэн.
Итык-ым эрым окрсеԓьхозуправлениек (ипэ департамент), мэӈин тыйъон, нивӄин, энмэн манэлпынрыгыргын нэрэнымкэвӈын.
«Манэлпынрыгыргын» - ынӈин гивлин Выквын.
Лыгэн ӄынур армияк – ыннаны мыкэԓьу, нормагъет.
Мачынан амалваӈ рэнъататъяаркынэӈыт.
Выквын Виктор Николаевич ӈэлвыԓьык ымваӈэт вагъэ.
Гыройъэлгык ынин рэнъэлӈыт 62 элеӈитти.
Ԓьэлеӈкы чама нуткучьыткуӄин.
Элгарэн ынкъам иʼгин нэлгыт вилю нинэлгыӄинэт.
«Манэт нъытваркынат, ӄырым вилю тъылгыркынэт – нэмыӄэй яаёлӄылтэ», нивӄин гымнин нутэтумгын.
Чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт эʼванӈэянва, ӄаак рээн ратваӈыԓьа.
Ӄынур ӈан Выквынына.
Ынкъам ыргынан ымыԓьо вагыргыт гэрэтэӈынлеӈэ.
Ынкыгрээн манэяакэнат.
Кытъаткэ гэвэты, ӄэйвэ эты варкыт 150.000 рублти Выквынэн?
Нъырэӄын нъытымӈэвэтгавык чавчыв.
Ылён наӄам эʼмитлёнат ынӄэнат манэт, ыныкит мынгыкво нанъырылгынат?
Чама тычимгъугъэк, тынӄы кэлигйит Гоголын вагыргын пэраркын, титэ Чичиковына, героя кэликин «Мёртвые души», нинэркурӄинэт помещикэн уйӈэ ваԓьыт крестьянтэ, энмэч въиԓьыт, наӄам калетваԓьыт эмэлкэ ягталытваԓьо.
Выквынэн рарылгыленат манэт, кытъаткэ-ым ынӄэнат уйӈэ ынин сберкнижкак.
Гиуӈэӄэй нынмэйӈэвӄин интернатык.
Титэ ӈээккэӄэйин нъэлгъэт мынгыткэн элеӈытти, ытлён нэтрилын амноӈэты каникулынвы йытоткоԓьык ӄача.
Ымаляӈэт ӈээккэӄэй ытԓьак рээн вагъэ аноԓьатынвык.
Ӈэргэрык ӈэлвыл нэныпкирэтын ынкъам чавчыват вылгыӄаанматгъат.
Айваръавыплыткок, ытԓьата ӈааккагты рывъёԓьавнэн рылек рынныт.
Гиуӈэӄэйынэ пирининэт рынныт, айваръавъёттэ понтатъоля ынкъам эчьытъуле, майынлянэнат рыровагты, ваамӄайчормэты.
- Рэӄысӄиви гарынныма?
– пынлёнэн эймэвиԓьэ энааԓьа ытля Гиуӈэн.
- Аʼмоовын.
Тивын: «Ӄынлегын».
Ныватгъэ ӈээккэӄэй.
- Ӄыцэгынэт ӈанӄо цынныт, ӈээкок, - ивнин ытԓьата.
– Цилӄык ӄача ӄытцилгынэт.
Титэ Гиуӈэнэ таӈымыԓьо рывъёԓьавъё плыткунин, ытԓьата йылнин ыныкы кычемалгын: - Ынцаӄ моргынан мынтаяӈын.
Ӈээкык, лыги ӄылгытцын: янор галпынра ӈаргынэн, ӄаак инэнъегтэлевыԓьын, вытку ынӄоры – мури гэцэӄутэ.
Ынӈин янор гэнлетэ цынныт гапонтатъолма ынкъам гачьытъолма, ынӄэнат цытцэԓьёлӄылтэ цилӄык ӄача.
Чичеквъи?
- Ии, ыммэмэй, - очыткогъэ ӈээкык, лыляӄэргэтэ гэтама ытля.
Инъэ, ялгыттэнмавма, очоча ынпыначгын ивнин: «Павъееԓьой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэйгулетлин.
Нъыгитэткы, миӈкы таӈыткэвынвыԓьын».
Амкоргавык Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгийӈкы нэвииӄин ӈэлвыл.
Павъе янор таӈавъеткынка нытваӄэн.
Ръэнут чимгъуу нинэлгыӄин.
Мэсӄээӄын вак иниквъи: - Мачвайынрэ мынтэгрэт.
Ынпыначгын нывилгъи Еначаӈӄач, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыԓьунэт пойгын ынкъам эйӄуйгыкыԓьын валы.
Еп аʼляйпыкыԓьэн?
Гыролмакы мэлгынвык нынэнтытваӄэнат амӄачгыпы ваԓьыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэраԓьын нинэлгигым – ӄымэглюур тъыпириркын.
Люур ынпыначга таӈавэтываӄ иниквъи: - Гиину лыӈык – ӄыпиригын.
Ынӈин эвма ынин ӄулиӄул ӄынур мэлвиврэԓьэтыԓьын.
Тиничгытэтык: пэлӄэтыԓьэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
- Нэмыӄэй яаёлӄыл ынан, - оʼпторатвак мэрынрэӄэй тытатлыӈын Павъе.
- Нымэлӄин пууръэтык, - иниквъи ынпынчага.
Авъеткынка нытвайгым.
Опопылым Павъе рамынноӈэты иквъи: - Ӄылпууръэтгын оттывалята.
- Нымэлӄин?
– эминичгытэтэ гэнъэтлигым.
- Ынӈин итык атайыӈкыԓьэн, - нинэрэнчичевӈыӄин гым: тотъыоʼравэтԓьайгым ынпыначга.
Ынан мленин ӄырговыргытъол, инэйылгъи: - Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылеԓьын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
- Выквыт ԓьуркынэт?
– этъоӄааӄын вак Павъе ӄолентогъэ.
– Пэнъёлгываны лыгэракэн.
Ӈаанкы-ым,- кэӈунэӈэтэ рыкалыровнэнат лымӈэ ӄутти выквыт, - энааԓьэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: оʼтчой тэленъеп – пэнъёлгывыквыт энмэч нутэсӄычыкутгъэт.
Вачаӄ Павъена лёӈынтыяата ынӄэн кытооркэн вагыргын, мэлӄынур айвэӄай ытлён ынкы гатвален.
Пыкэрыӈӈоԓьын вездеход мытъягнагъан.
Морыкӄача нывилгъи.
Парэлявтыԓьын аʼачек-тылечьыткуԓьын ынкачыкойпы уʼрэквъи.
Павъенпыначгын пынлёнэн: - Иван Григорыч, миӈкы мытрэткивы?
- Ӄоо.
Вэчьым ӈутку, аʼ?
– ынкъам Павъе маёлгыӈӄачагты лылепгъи, мэӈӄо ӈан гынмылӄэй мыттэгрэнмык, ынӄоры мынгынэлёгты рыкалыровнэн ваны моргынан вэтчатваё.
– Ныкырыӄин, ныркывӄэн.
Гимлылин, ымы оӈалын чымче.
- Ынӈаталӄун –ым, - пэнтыӄанма орвычыкойпы ӄолентогъэ аʼачек – таӈаноԓьатынвык мытынвил!
– ынкъам морыкӄач вакъогъэ, таӈарычгатгъэ… - Ӄыруӈэлӈыги, - иниквъи гым Павъена.
– Мури виин мынманэгротватыркын.
Ӈэлвыл нытлывалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «спидола», чама ръалёӈ нэнаалёмморэ ӄулит ынкэчыку ваԓьэн пычвэтгавыԓьэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэԓьё урвилетыԓьын эʼйӈэнэӈ – ныръэӄин нымэчлевтынилюӄин, ӄынур рэтипъэйӈэӈыԓьын.
Тэймэвык ыныкы.
- Энмэч эмтынэквъи?
– энамӈылёгъэ ынан.
Тыԓьун рынрыё танрынӈыё рыннымэл ыʼмэԓьын уттытъул, ӈыраткынык-ым – мэнигтъул.
Ръэнут ӈан ынӄо ныннупэтӄин, малпынвынтывытрын нъалянтатӄэн.
«Малвалы», - тычимгъугъэк.
- Вынэ нылвавэгым йылӄэтык, - вакъомa точгъан Павъе.
Ынпыначга мэнигытъуле рычымӄатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныкӄач ваԓьын.
Рымкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
- Колё, мэй, гувэтлин!
– мачӈынваӈэгты тъынин чайкокйыръын, ынӄоры аймыёлгын пиринин, ынкъам таӈавэтываӄ энэвыӈӈогъэ: - Эвыӈан-ым ръэнут мыгчимгъуу лыӈыркын ынкъам лывавыркын йылӄэтык.
Ӄэйвэ?
Ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле иʼрнин.
Рочыӈкы вытвытык улвэквъи.
- Мытэквэтыркын, - нивмык мури ӈирэргэтри аʼачека ӈытоԓьа ӄол манэграчыкойпы.
Ытри рыюлӄытыԓьын ӈалвылегты тылигъэт.
Чайкок гититлин.
Эʼквыргъам еп лёнчаёмгоԓьыморэ.
Ӈэлвыл эвиилиьын ынпыначга рамынноӈэты, лыляӄэргэты нинэтэӈгитэӄин.
Вытку оʼпторатвак вэтгавымгогъэ, мэрынрэ: - Гаймаӈэн тымӈалколяӄ ымы тымӈэтвама ӄутти вагыргын ӄынур гэмэчԓьутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
- Валы, - таӈъораӈ точгъан ынпыначгын.
- Валы?..
Ръавалы?
- Маёлгыткынкэн, мэлгынвыкэн.
- А-а-а… Мытчаёмгомык.
Павъе нэмэ таӈавъеткынка нъэлгъи.
Ытръэч ԓьулюӄэтыԓьын чай нэнаалёмэгым.
«Ынан-ым ръэнут чимгъуу лыӈыркынин?
Иаʼм ытлён нэмэ гакватковэтгавыӈӈолен, эчги гымнан тыпытӄынкэтъоӈатын валы?» - ынӈин чемгъотвагты нинэгитэйгым чаёԓьын Павъе.
- Ӈэлвыл амэчатгъэ, - рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пырӄартэ, маёлгыт эвыр иʼиʼн нылелелпэраӄэн.
Нытымгэтӄин.
- Инъэ нэрэрэнӈын, - рымагтэты нывэтгавӄэн Павъе.
«Ынӄэн гымнан лыги, - нэмэ тыгитэгъэн ытлён.
– Тэнъытръэч люнчичевэ, рэӄъум ынӄэн тывыркынэн?» - Вагыргыт оʼптыма ныватычьата итыркыт, эмэлкэ ӄутти мытпытӄыԓьуркынэт.
Энвилкэ вагыргын ымыԓьэты тылеркын, - Павъе панэна амынан нывэтгавӄэн.
– Ымы гыт нэмэ эмнуӈэтгъи.
Ӄэйвэ?
- Аʼтав ӈутку тъотпускытваркын.
- Оʼратнотагты амыглёта, - таӈъораӈ ынпыначга нэнанвэтгаатӄэн: - Амгынан?
Ройыръын-ым эʼми?
- Еп аӈавтыӈкыԓьэгым.
- Аʼнӄагыргын.
- Гэръэлин-ым янръалявылё вак?
- Гымнин ытлыгын нивӄин, энмэн гамгаоʼравэтԓьэн ваԓьылӄылтэ ӄаат, ройыръын, чимгъун.
Гыт-ым аӄаакыԓьэгыт, лымӈэ эӈэвкыԓьигыт.
- Ынанъаёк тырэԓьуӈын ӈэвысӄэт.
- Ӄэлюӄ-ым.
Ӄаат-ым итык гыныкы раӄылӄылтэ: ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэԓьуӈын.
- Ӈутку, эмнуӈкы аʼӄаԓьоӈ, - чит аʼтав тивын.
- Чинит мури тъэрӈэвысӄэтыԓьу мытытваркын.
Гуйгук этъопэл рэԓьуӈын тумгылӄыл.
Аʼтав ӄыгагчавыркын раӈавтыӈык.
- Йъэливэн вынэ калеткоран чимгъуу мылгыркын, гынин ытлювъёӄай мынкэлиткувыркын, Иван Григорьевич, - ынӈин тивын ынпыначгын.
- Гэ-гэ-гэ-гэ, - мэрынрэӄэй люур танӈыткоԓьатымгогъэ ытлён, ӄынур коргавыԓьын.
Тааӄомгогъэ, ынӄоры иниквъи; - Ӈирэмури ыннаныӈ нинъэйвыткуԓьу мытитыркын, эмэлкэ кынмэйӈэвыԓьу.
Гым - ӈутку, ӈэлвыԓьык, гыт-ым – гуйгук, калеткорак.
Ӄэйвэ?
- Мытив-ым, - аʼтав лыгэн ынӈин точгъан.
- Тэӈытръэч гыт лывавыркын!
– инивысӄычетгъи Павъена.
- Люнчичевэ тынтыркынигыт… - Ӈаныӄон-ым!
– чывинин гымнин вэтгав.
– Гымнин экык Сергей ԓьэлеӈкы кытур отпускыма интернатык рэрэсӄивлин.
Эʼрыкут экык ынан гаранвэтвавӈылен тэмурыгӈэ.
Лывавнэн.
Тивыркынигыт: гынан лывавыркынат рыгъюлевык мургинэт кмиӈыт, гымнин ытлювъёӄай тэмурыгӈэ вэтгавык, - инэтэӈгитэгъи ынпыначга.
– Вэлерӄунэвын гымнин экык Сергей еп амӈыроотӄав классык кэлиткуплыткуԓьын тынэмнуӈэвын.
Аʼнӄагыргын, чит галвавыӈӈолен гымыгрээн талыгъоравэтԓьаӈа вэтгавык.
Ӄэтэв тынрагтатын.
Ынраӄ-ым ынин экык, гымнин ытлювъёӄай энмэч яврэна тыранӄонпыӈрагтанӈын, - вэтгавыплыткогъэ Павъе.
- Ӈроӄав класс плыткук?
- Гэръэтлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтԓьэн йилыйил нэныгъюлевыркын.
Ӄэйвэ?
- Вынэ ымы рымагтэты нэгъюлетыркын.
- Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыԓьо рэнъэлӈыт.
- Ымы русиԓьымил таӈвэтгавыӈ.., - тэвыӈӈогъак.
- Русиԓьымил… Вынэ, мэй, русиԓьын йилыйил гымнан эплыгъюлеткыԓьин.
Тыралвавӈын гымнан тэӈнинъэйвык ытлювъёӄай, ыныкит мэйӈэтык ӈэлвыԓьык рэрэнъэлӈыгъэ.
Этъопэл игыр, еп ӈинӄэю, мурык нынъэлыркын.
Ӄымэл-ым пэтле рычичевнинэт ӄорагынрэткэнат вагыргыт, мургинэт вэтгавыт, ӄынур ӈан, ръэнут ыʼсӄэӄу, ваӈӄасӄор, пээчвак, эквэв, ӈойӈываал, явэлгын… Малямгымнан ытлювъёӄай ӄорагынрэтыԓьо тырэныгъюлевӈын, - вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чычеткин йиԓьыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткоԓьык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыр каԓьэлявылё титыркын… Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытԓьэн ԓьулӄыл тыԓьоӈӈогъан.
Гымык иʼӈымчуԓьын… Ковлёкы ваԓьын… Иʼӈкэлиԓьын, ымы ылпыт гэкэлилинэт.
Ытԓьата энэвыӈӈогъэ: « Цатан, цатан, ӄыпаагэ виврэԓьэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» Аʼӄантыяатыӈ ынӄэн кытооркэн ыʼлёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыԓьигым.
Тэӈвэнлыги гымо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыԓьын ёмромкычыкойпы.
Эмчеӈыттэтык койӈын-оонъыёчгын тынэрэтысӄычетын, яраӈӄачагты тыгынтэвык.
Тытлыгъак ёрочыко кытгынтыпкэрык.
Нэлгэ тиниргиӈэтыԓьэтык.
Авъентока нытвайгым, нытаӈпалёмтэлегым – вэчьым инэвэлеркылеркын рэӄэ?
Ынӈин тывалёмын: «Рэӄи?» Мэткиит точыткогъак: «Кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… Пэтле, ӈэргэрръук, мури, ӈинӄэймури, мытчейвэквэт гойгогты, мыткалеткорантамык.
Эквэтыԓьымури яраԓьа ныгитэмури.
Эргытэгнык гым тытаалгылятык.
Ярак ӄача панэна нууйъэтӄин ӄол оʼравэтԓьан.
«Ыммэмы», эмӄэлелвынэ тивык ынкъам ынкэӄэй оʼптыма тывалёмынат ынин вэтгавыт: «Ӄылетцын, ӄылетцын, Эрынӄуӄэй».
Ынӈин гым нэначагчечаӈӄэн ытԓьата, Эрынӄуӄэйыну нинэлгыӄин.
Калеткомгок, титэ русиԓьымил напытвыныннатгым, Эрынӄу эвыннынну пэлятгъэ.
Нытаалгылятэгым, ынӄэнаӄаегым вай нылиӈвитэтигым: ейвэчу нинэлгигым амынан пэлятыԓьын ытԓьаӄай… Ԓьэлеӈкы гэкэӈэ гэпкитлин ӈалвыԓьэпы ынээԓьын.
Ынан рымӈылявнэн ӄонпыӈакватыԓьын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэтлыгӈэ, мэӈин гэпэлӄэтлин гым еп элвэтиӈэтыԓьыӄэю вама».
Ынӄоры масӄонпыӈ рагтык ӈалвыԓьэты ныглёйгым ыммамана, масӄонпыӈ рэто нинэлгигым ыммэмэн ӄулиӄул, ԓьулӄыл… Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: чымӄык вагыргыт эмэлкэ гэпытӄыԓьутэ, гапытӄыяата?» - ынӈин чемгъотвагты тыйылӄэтык пэнъёлгык ӄача.
Вакъотваԓьык, тэминӈэтыԓьык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи: - Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвраԓьатык – нинэнригым тынӄымэлгынвакэн валы, тэкэмынӈин пэраԓьын.
Ытръэч-ым гыйӄуйгыԓьын… «Павъена пиринин пэлӄэтыԓьин валы?
– тиничгытчимгъугъэк.
– Лымэвыр ынан инэйылгъи чиниткин, тэкэмынӈин ваԓьын, эмивык, ӄээӄын рэегтэлгъэ ынкъам виин раӄылӄыл пэлӄэткин валы?» Гэмо гымнан ынӄэн ӈоткатагнэты.
Ынӈэнъылё мури Павъе ӄаантаԓьо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи: - Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
… Павъе гынмыеп ӈалвыԓьэты нылеӄин, гым-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэԓьуйгым: «Миӈкы, нэмыӄэй ӄол маёлгык, варкын гымнин ытԓьаӄай.
Ӄэйвэ эты ӄулин ынӄэн ваны тырэԓьуӈын?»
«Яаллъат армавараткен ваамчечаныԓьыт» Гымнин миргын Тнэтэгын ваамчечаԓьын, эпэкэй-ым Тымнэквына – имчъуинэв.
Тувъёйпы эпэкэйнэ таляньяппанэнат – вагырга ыттъыёллъат Тнэтэгнынин чавчываратвэрэныткоԓьыт.
Ытчынан нывиринкин Яйчгынай нутэйиквин.
Ынкэн нутэйиквин талянъяы ораветԓьа гэтэйкылин амаравкэнутэйикву.
Тнэтэгнинин ыттъыётԓьат ванэван ныкорагынрэтынат.
Ытръэч нырайоукэн кытвылятгыргын юръэмаравкы яаёлкыл.
Нымлявыԓьаткэнат, тинурыткук, пойгынэнтатык, маравляяак ныйгулеткинэт.
Найэкопы ныкытгынтыттаткэнат, ынкоры-ым выквычкэпы ныпинкучиткинэт, чама найгытолынкы эвиԓьыт кытэпыт нэймиткинэт тэйнэту.
Ыргынан чыётвама нутэйиквин Ейчгынэйкин Галмыргэн, Авээн вараттэ ычыкагты нытэвиръынкинэт, нытагаканкоранкэнат.
Ычыгнынныяаркыт Канчаланнутэк вээм Галмыргин ынкъам нэй Авээн.
Гытгыялканайык нынымытвакэнат елкэԓьыт, ыргынан нытэйкыкинэт пойгъэныт, тинуркинэтмъамэчьомыткыныт, маравваляйныт.
Нивкинэт ыекы варатык нытвакэнат чынаеттэ колваратгыпы уйвэԓьэт, туԓьыԓьыт, тэгиннэтыԓьыт, лыгэн-ым экэлтэтыԓьыт чэнэтваратык ынкэната-ым гэтэныннынлин-этелкэԓьыт, ынкъам ытрин нымытван нынныннэгъи Гытгыялкаԓьынай, тана гэтэныннынлин Трехглавая.
Ытръэч-ым выквэпы тапылвынтык гэйгулетлинэт.
Нивкинэт кол гитлинэт ынкэкинэт еԓькэԓьыт нывыквырэвляткэнат линутэ, ваамъэрынома – ым нэнэрэтын кол выквыёчгын ынкатагнэпы-ым ынкэн вээм нынныяанногъэ Таннуврэр (Танюрэр).
Кэлюк-ым еԓькэԓьываратык амалва ваԓьын варат нынымытвакэнат блюдцевэмылкэтанныт (ко-о таннымэл микынти), таннывараткэнат (корякыԓьыт).
Тэкэм ынкэнат танныт гэйгулетлинэт выквыпы пылвынтынток.
Кыцымэнат итык мэлгытанныт, мэлгытанныт,мачъачы мурыгнутэк вытрэтъэт.
Нутэйиквык Ейчынайгролмакы гамгайнайык гатанванленат Тнэтэгнынин ыттъыётԓьат.
Ынкэнат-ым нэгти ычыкнынныяаркыт – Акеутнэй, Мыргынэй, Илгиръынэй.
Эпэкэйынэ Тымнеквынана лымныл ваамчечавараткэн ыннин нэнатвыкэн «Ваамчечаваратык кол экувликэмаравкылявыл гатвален – Мыргувье.
Отлё нэрмэкин, танъака кытвыл рытъёлкыл.
Ытръэт-ым амынан пэнин лейвыԓьын.
Пэнин маравваля эмтэԓьын.
Тынкы кытийгын Яйчгынайнотаеквэ лейвыԓьын.
Кэлюк-ым эвын ынкэн нутэнут гынритъо лынъёлкыл.
Инкун ынкы мэнин авнамаравка, элвэԓьинэт оравэтԓьат ынко этлы элейвыкыԓьинэт.
Нивкинэт Ейчгынайнутэйиквин Тиркыйынпэн ванвын.
Тэкэм-ым Мыргувье амынан Яйчгынай мач рыров ваԓьык янранайык тыттэтыԓьын экэԓьэ нэԓьугъэн Нагыролмыан, напэнрыан.
Пэнрыткоԓьыт ԓьунинэт.
Нымкыкинэт, накам-ым амынан.
Атчыгъэ выквылкык, тинурэ рыпыткавьёоннонэнат.
Ытръэч-ым амынан, накам экэԓьыт-ым нымкыкинэт.
Чимгугъи: «Итык, ыннатал игыр экэԓьэ кытвыл нэрэнтыгым.
Вэлер-ым кавэты тынкы тыгинваамчечаԓьэгым въэралекэты мынкиръэ».
«Вини ынкэн чимгъун ракылкы луур валёмъэ Мыргувье.
таалгылыткогъэ.
ԓьунин марвклявыл ытръэч танымыԓьэты нилгыкин гакырвэргыма, накам нынинкин, ныгтинкин.
«Кэйвэты нирэмури мытръинъэтэнмык?» – пынленэн Мыргувьинэ.
«Эвыр-ым пытленыԓьо ритъэ», – татлыныткогъэ элгарклявыл.
Ырык вэтгавма экэԓьыт гэтэнэй мэвлинэт.
«Эгэ, тагъам» – мараввалянгырголявма иквъи Мыргувъи.
Тэкэм нирэк ыленет наяан маравкы экэлык рээн Мыргувьинэ ынкъам элгарклявыля.
Киткит мэнин монъэкэлтэтэ.
Отлё алымы нымкыкин акаԓьыварат.
Ытръэч пытленыԓьо, млявыԓьо ваат Мыргувье гэтумгэ.
Пылиткук пынленэн Мыргувъинэ клявылтомгын: «Микигыт?» «Конпы имчъэчукнэлгын рымрэкынтыркын.
Ымы гынинэт аятԓьат тынкимчьэчук ныйыйкэв, рама пытленыԓьо ратваныт», – ытръэч ивнин клявылтомга.
Ынкатагнэпы имчьэчукнэлгын конпы ёрочыко кынмэк йымэтванногъэ, йалгынма-ым каарачыко.
Маравваляйнын-ым Мыргувьен яатԓьа ныяакэн мэчкэкын.
Эпы Тнэтэгын пэлкэтык ынкэн валяйнын тымнэквъэ.
Нэгны минкы Мыргувье ытри элгарклявыл нэнкытвылевынэт экэԓьыт, пэлкэтыплыткук ытлен нэнри намайынляан, нынныурэквъи Мыргынэй».
«Тнэтэгын Тутъынэнин экык» Тэкэм мэлгытанныт рааленнок нутиннутэк танымъыԓьэты нанмыткойвыан ваамчечаварат.
Амынан Тутъынэ-эпэнин ытԓьа гэегтэлин.
Тэнэкылпэ элетэврит, тъэр варэт, утъымти ынкъам ыннэн рэтэм тинэнэгнинэт, луурилык ритлининэт рэквыткэгти, Яачгынайгыпы ялгытъэ оттынотагты.
Лыгэн нылеԓьэткин, кытэкэй нынвилкин, нэнпанъэвнытокэнат моокорат.
Майныомкынутэк моотылянвык китувъитылеԓьын маравмэлгытаннытан тылянво лыгнин.
Рылейвынин, лёнпэлята рыннин.
Накам ытръэч маравваляйнын ынык нытвакэн.
Тутъынэнэ рэювнин, рэмэлевнин ынкэн таннытан.
Тутъэнэнин-ым таннытан нэтэнынынъэн оравэтԓьата Илгыкэутэгин.
Кэлюк-ым нунтымкин, эръэкэныԓьэткыԓьин.
Чама кытлыги нымигчиръэв гатвален.
Мэйнынэлвыл нантомгавъан кынмал.
Кыминэтъыԓьэтъэт.
Ытринэт кыминыт – Ынына, Пыккы, Ранаунаут – Чакэ, Ыттъуут, ынкъам гымнин эпы Тнэтэгын.
30-е гивинитыт нъэлык минкы нымнымытвакэн Илгыкэутэгин ынкъам Тутъэнэ коммунистат эрму нъэԓьэт, танымыԓьо совкоц пэнрыԓьо нантыннонат.
Илгыкэутэгин гынпычъэкэ кавтычьоат, ырынтоат.
Лыгэнитык-ым нэлкэвнэ вынэт, нэлвыл-ым ниткэн.
Тутъэнэ нэмэ эмтэврит, тъэркай варэт, утъымыт, ерокай ыннэн рэтэм кылтынинэт.
Мурилыкритлиннинэт тъэр рэквыткэгти, ялгытъэ панэнванвэты айгыскыннотагты, Яйсгынайкачагты.
Ытръэч энмэч ыныг чээн ялгытгынтэвтылеԓьэтъэт нээккэт Ранъавнавыт –Чакэ, Ыттъуут ынкъам йургынинкэйкэй.
Экык Тнэтэгын.
Корарамкыԓьэн нутэнут галяма Тнэтэгнынэ мэчныги лыгнин тэргыԓьын ытԓьа, нинивкин: «Ыммэмэкэй ыннэ атэргатка, митив-ым нэрмэйгыт.
Чама тылгэмайнатынногъа.
Таракорагынрэтыркын, тырэнымкэвнын нэлвыл.
Кырым кыгытъэтгытык».
Тутъэнэнэ ытръэч чэмыннувгитэнин.
Оратчекатъэ Тнэтэгын.
Чаккэтыг рээн ныкорыгынрэткэн.
Нэнмэйнэвын нэлвыл.
Тутъэнэнэ-ым пиринин тумгу магляԓьыкай Элев.
Ытрынан нагтоан нээкык Тнэтгэвыт.
Кол итъи чейвэ рэмкиикви Тнэтэгын.
Накам конпы нинимтийвыкин маракваляйын Мыргувьинин.
Кулючивээмык тылянво лыгнин нымным Котгыргынэн.
Мэйнынэлвыԓьэн Котгыргын.
Ыныч ярак рэскиквьи Тнэтэгын.
Авынраԓьо ынкы ныгпиԓьэткин мургин эпэкэй Тымнэквына.
Эпэкэйнэ ынкэн вагыргын кэтъок нычемыннунэткин, нивкин: «Лыгэн тыԓьунэт турык эпэнин лыляйныт тынкы корэн, тивык эмчимгъутэ: «Ынкэн оратчек гымнин ывэкучилкыл».
Линлин кымэк пинтыкэтъи».
Чик инъэ Тнэтэгын ченэтрамкэты эквэтъи.
Эпэкэйнэ пиричкычиннинэт аймыёлгыт, пытԓьааймычкэквъэ.
Вээмык кача чинтычкивнинэт кукэт эпэнэ вэнвыеквэ кытгынтырогъэ.
Мэч кэкын вак Котгыргын чичеквъи, чаккэттомгыкай рэмкыԓьык яалятъэ.
Аннэнайпыгъэ пиричкыченнин пойгын, ръэтъеквэ кыленинэт гынтэвыԓьыт.
Пыкэрынноԓьыт Тнэтэгнына нымнымык йонэнат.
Эпы ытри Котгыргын тэйкэквъэт.
Котгыргын нымэйынкин чама тайкав вараткэн, эпы мургин ныппылюкин.
Аны мургин эпы вэнлыги гэрмэлтэтлин.
Пыткылымнэ аннэнайпыгъэ Котгыргын пойгын пиричкыченнин, пэнрынэн Тнэтэгын.
Тыгэп маравымгогъат.
Эпэкэй кытгынтыръогъэ Тнатагнына яранкачагты.
Эйнэвнин Тутъэнэ.
Тутъэнэнэ чээн маравынвэты кытгъи Ыттъуут.
Котгыргына ԓьунин Ыттъуут-ныппылюкин тынкы ытлени, лыляйныт ынкъам тэгнувъэлекинэт кынут пуйгэт кыттэлти.
Ивнин мургин эпы: «Инъээвъи гынан Тынкывинвъэкэмгыт туԓьэтъэн гымнин чаккыгэт.
Кинэйылги гынин чакыгэт, гымнин линлин рагъаагалягъа» Ыннин мургин эпэкэй Тнатагнына ярагты кытъи, Ыттъуут-ым Котгыргына чээн Колёчеваамрамкэты чейвэквэтъи.
«Контылян» Майнымаравыплытко Канчалан эмнункы чавчываԓьэн нэлвылти ыннан совхозэты нагэченнонат тана.
Ванэван эм гымнин эпы нэнкэтъэн налвыԓьэнэвнагты.
Гымнан лыги 51гивик гымнин эпы ынкъам кути чит гарнытоленат налвыԓьэнэвнаткоԓьэты.
Ытръэч пэтле нэчичевынэт.
Ымыԓьо нэпиринэт.
Кути нэлкэвнэгынэт, кути Магаданэты нэннивынэт вочкырагты.
Эпэнэ гымнин ытԓьа нинивкин: «Добриев атвака кырым юръэ нъуурэтъэн гыто.
Инэвиринъи».
Ко гымнан гэмо ръа Добриев, ытръэч тъивын: «Лыги вэлинкыкинэйгыт виринъэн гымнин эпы, ынкъам урэтъи гымнин ытԓьа».
Гымнан гэмо рэку кэйвэ гэтэныннынлин мургин мургин нымным Канчалано.
Ытръэч нэнавалемэвым пычвэтвагыԓьыт эпэкэйнэ рээн Айнантонау ынкам Эттык чаема эмнумкы марыч рак.
Эттык гивлин: «Этки мытылги тэгинмык совхозатма.
Чамкык чавчыват нэлгинируткуй вынэт, нэлвыԓьыт мургинэт ниткэйвынэт».
Айнантонау гататлынытколэн: «Ку и-и-ым нан.
Авэты нан ыннан ванвэты натан ялгытанъюмык.
Эрыкут еп амайнымарагынмока ченэт нотайпы мытъянгытыръомык, кэлюк-ым ынкы нынсовхоз пэнчыръовкэн варат.
Алым-ым нан таныемыԓьо нывинрэткинэт маравыԓьэты.
Эвиръыт, корат нинэйылмури».
Эпэкэй нэмыкэй нытэпэнинэнуткукин: «Гымык Тнэтэгныкэйин ытлыгылкыл Элев отле ныгынникукин, магляԓьыкай-ым нан.
Аны ынкэн гынникыт нинэнэлгыткумури, нэнатъаныпавморы ыкоры-ым нинэнъйитэвмури.
Элевына-ым магляԓьа нинэнԓьэтэткинэт Валкылеты.
Рыпэт-ым ръэмэниг нэйыԓьэн».
«Аны вэнлыги маравынлытко чавчывварат наналвыԓьыл энэвнайвыан.
Ыннан ванвык танымыԓьо нэнрэвивъюнэт.
Имчъуиԓьыт, сутпээԓьыт, чэвтыкэмэԓьыт.
Ымы люн ивэ амалва ваԓьыт.
Цит-ым нутин вааминык ам магляԓьыт – конраԓьыт нынымытвакэнат.
Эмтэннынэ, гынникныттэ нынымытвакэнат.
Нылпууръычиткинэт кол ниткинэт кораваԓьык чээн.
Рикук – нэлгэ таннэпы ныпирикин чай, таат, ыпляан корагынрэтыԓьэты ынкэнат вилыткутъулти нынԓьэтэткинэт, ырыкайпы-ым ныпирикинэт коратакэтчын, лыги эвиръыт, нэлгыт таронкэн, тэрэтэмныкин.
Вааминын ычыкайпы нынныныякэн Конраԓьэн.
Чавчыват ымыԓьо ынкы вээмык рырээвивки алва мытынтыгипэвъэн ынкэн ныннын Концылын – танымыԓьо нанконынцылавын ыннан нынинымык.
Моотыляма ынаванвэты, нэвыскэти нытэргаткэнат ымы-ым кылявылтэ мэткиит нытэргъарэкэнат.
Айвэкай кычьым гэтаё чэкыяаайгыпы кувлинэй вааминын вытрыннок алва мытыгъепоннон Выскынай – амвыскыленытвагыргын, выскычемгъотвагыргын мытԓьонноан.
Ытъэт-ым лываквъак конрамагляԓьыварат корагынрэтык, йыккэй-ым ынкэн вагыргын титэ ынъян.
Пэнинэт корагынрэтыԓьыт амнонгыпы рыялгытатъёёттэ нэмэ амнонэты нанъялгытатынат.
Вэлет-ым ченэткоракай чээн мытмытванномык», – пылыткугъи вэтгавкы гымнин эпэкэй.
Тэнныткугъи Эттык, чаёолгыткынык рытрилнин чайкойнын, пучъэт рынлининэт, иквъи: – Ымы-ым корагынрэтыԓьа анкаваратвагыргын чамъам ныяагнэн.
Увъалякаанты Канээргыаленонгыпы ганалвыԓьыма гынтэквъи, ялгытыԓьатъэ нотэннотагты.
Нутиннутэк пыкирык ытлыгин пэлкэтъи.
Тэкэм навалемынат ымы нутку расовхоцанныт.
Майынляплытко ытлыгын, ивнин инъив: «Гымнин нэлвыл кыпиригын.
Рамъам тырэгитэнынэт эткаёттэ.
Ытляк рээн Вэлкылык тырэрэвиквъэ».
Ынъивэ ивнин: «Чамъам рарыркатъолёгъа».
Лымале лунылгэ рыннин ынъив Увъалякаантына,анкаваратвагыргын тыгипгитэнин.
Рэвиквъэт Вэлкылык, ытԓьата ивнин: «Отле нылгэнъакаткэкэн ноткэн нымным».
Увъалякаантына татлыгнэн: «Ынаан мытрэкэвмык».
Кол рыннинэт ытԓьата ԓьунинэт оравэтԓьат ръэчиԓьыт анкачормык, йонэнат, пынлёнэнат: «Ныръэгичитури?» «Кун-ым вай нытэйнэтчичимури», – иквъи кол нэвычкэт, ынкъам рыкалыровнэн тэючгииръыр.
Кутынэ рычичьэвнинэт: «Ытлен леныта нывъэютури?
Ноткэнат тынкы эпэпэгти ытръэт нымэйынкинэт, рэку нинэлгытури?» «Нэнапанморэ, нытанчачакэнат рук»,– татлыгнэн нэвычкэтэ.
Тымнэтвалына (ныннык ытԓьан Увъалякаантанэн) нэмыкэй гичининэт эпэпэйвытрыт.
Рагтыгъэ.
Ярак пыкирык, рыюнэвпэйвытрэ увэтыёнэн, рыпнин пэнъёлгык.
Пэнъёлгын нылянма гыпэԓьынногъэ.
Эвын таалгылятъэ эпэпэйвытрын кокэлгыеквэ, таврэеквы нылекинэт.
Ванэйпыръома ярак гыролмакы ныкытгынтыръокэн: «Вай-вай, Каанто-о, гымнин аръапат эюугъи».
Энараԓьыт гаглыпкэръат: «Нырэкигыт?» «Кун-вай гымнин аръапат эюугъи кокаймэёлгэпы, таврэткынайпы ръилемъеэркыт», – иквъи Увъалякаантынэн ытԓьа.
«Аны янот нынытгылевкин мимыл, ынкоры чеэнмимлычыку ныёокэнат эпэпэйвытрыт.
Чиинмимлычыку нычелгыръокэнат, нититкинэт» – нанмачынчавынноан Тымнэтваал.
Кутынэ-ым ԓьунин эймэвтылеԓьын экык: «Чакылкылтэ.
Кийогын экэлпэ ынъив.
Эчвэрэ еп эйкунтэткэ итъи.
Чамъам вай анкачормыԓьо мытритъэ.
Эвыр нэриткэнын нэлвыл, танныт кырым ытрынанчинит ныкорагынрэтынат, морыкагты гынритийгут нэрэнтынынэт».
Ыннин пэлкынтэтъи Увъалякаанты амнонэты»,– пылыткугъи Эттык.
Айнантонау иныттугъи, кэтԓьатъэ ыннин тувкы корагынрэтыԓьын.
Амалва ваԓьын вагыргын гатвален гымык миргыкэйымкин игыр кэтъок валёмъё, тычимгуркын: «Отлё нэрмэкинэт гатваленат оравэтԓьат, танамалва вагырга нэнатантэнмынкэнат, вэнлыги люнпыннэвэ, нъомрычъаткэнат, ныкитныԓьэткинэт.
Этъонэл ыргин вагыргын тэнмычъо лынкы».
Нивкинэт, нынымытвакэн кол ройыръын Канчаланъэмнункы.
Кэтэм нан Танюврэрынкач.
Еп урэткэ ынкэнат нэвыскэт ынкъам клявыл ытринэт ытлыгыт ыннин гэчимгъулинэт: эвыр ырык амъянчъа ройыръык ръурэнныт экык ынкъам нээкык нэрэнчээкэвнынэт.
Мэч кээкын галяк коле ройыръык урэтъи нинкэй, кутырык-ым нээкэкэй.
Мэнэтык кылиныт, ытлырык нэнчээкэевынэт.
Кынур ымыԓьо чавчыват нынымытвакэнат рычаакаёвъёттэ.
Ытръэч кутырык авмыԓьатыргэты, ковчэмгъогты, томык оравэтԓьагты ленвэрэгты ваԓьыт.
Такам чэнет ръэтъеквэ ымы чиниткинэт нэнэнэт нэнмэйнэвынэт.
Ынкэнат нэвычкэт ынкъам клявыл ынпэвъэт нэнэнэк ынкъам ытлывъёкайык гыроԓьнэты.
Ынпыпалкатынногъэ ытлякай.
Тэкэм ыргин нымным ныялгытыԓьаткэн аноԓьэтынвэты.
Накам-ым нан аноԓьатынвэты ялгытгыргын нэнъэлкин, нурэкин.
Никитэ ыԓьыл китык нымуутылекинэт.
Ылеръок амъёроны нынылкутэвкин кыргычык, танпанъэвныток.
Волкытвэннок нэмэ ныкоракылгаткэнат, нымуулкивкинэт.
Нэнэнэтэ тытԓьэн ытԓьа майныкаарчыко нынъялгытаткэн.
Кол итъэт панъэвнытонывиԓьэт тынкыёроны ваԓьык нэйык, ваамчйынрыткынык таронъат, вээмкин тинтин гапрынтатынолэн.
Ынпынэв эйнэвнин ывэкуч, рэкын ивнин.
Ынпыначга эккэт ёронылкотаго чыннинэт ваамыткыны.
Тэкэм минкыри итийгут рыннинэт ытлыгэ ыннин итъэт эккэт, кэлюк-ым тэмнъеп этлы аалёмка атвакыԓьэн ынпыянвэты.
Тиркытир гытлягнамгок атчьатъат оравэԓьат, панъэвнытоплытко амрамоотыляна аноԓьынвэты.
Тиркытир гынонканоткынатык выргыръугъи чынатыԓьын ваамгычормыкэн тинтин.
Оравэтԓьат ёрочыкойпы ныторъоат.
Тылпъитэныткыны нынывытрэткин вэтчатваԓьын ёроны.
Ытръэч мэнин ымы лёгнытота итъи.
Ынпыначга нэнавамлекэн выргыргыԓьын тылпиԓьын тинтин ытръэч омроммачайпынэн нэвъэн, лёнынтота итъи.
Тылпъиԓьын тинтин ваамкалелы пыԓьылынва рэквэтэвнин.
Оравэтԓьат ваамчормыеквэ ныкытгынтыръокэнат, нъэйнэвкинэт ынпыначгыт ерочыко ваԓьыт, ытръэч-ым ымы мэнин лён колетатлыныткота итъи.
Тинтин гынунэтэ чынатъэ, ёроны ынкъам ынкэчыку ваԓьыт оравэтԓьат амэчатъат кокаԓьатгыргын.
Эгыттагнэты ынкэн нэгны нэтэныннынъэн Еронлыплянай, вээм-ым Еронлыплянайваамо нэтэныннынъэн.
Чавчыват нивкинэт эвыр мэнин ынкынайванвык ръурэтъэ иплиныԓьу, ыннан оравэтԓьа ылгыԓьэтыԓьу ритъэ, акачайныкыԓьо, кырым нывэлвачьатъан, ныкитылинычьэтъэн.
Ынкъам ынкэната Еронлыплянай ынкачагты ныялгыткэнат кымэнатыноԓьыт торройыръыт.
Дина КЭУКЭЙ, заведующиӈав информационныкэн-библиографическыкэн отделен анадыркэн Публичныкэн библиотекэн нынныԓьын Тан-Богоразын Пэтле пэлӄэтыԓьын Тыӈэтэгын (1920—1940) гитлин ытръэчкин чукоткакэн поэтгыпы, микын стихыт гакалейпатленат кэлик еп амгока Майӈымараквыргын.
Ынӈот гивлин классик чукоткакэн литературэн Юрий Рытгэв «Этааны, мэӈин лымӈэ нытвыӄэн Фёдор Тинэтэвыну, тэминӈыԓьу гитлин тэкэлиӈкы.
Ынинэт «Чавчывалымӈывлтэ» – ынӄэнат этлы ытръэч ромакавъёттэ лыгъоравэтԓьачавчывэн лымӈылтэ, ипэ лымӈэ таӈкалевэтгавыӈ рытчыёттэ, э*митлёнат ымваӈэт гитлинэт чимгъунмэйӈэвыԓьу лыгъоравэтԓьаваратык».
Ынин ытлыгын тъарӄораԓьо гитлин ӈэлвыԓьыԓьу Нэкъаяӈӄачкэн нутэйиквик Чукоткакэн.
Колхозатымгок Омолоныӈӄач ынкъам Анюйык, ынинэт йытоткоԓьыт нэмыӄэй ынкэгйит вэтгыԓьатгъат вак, товариществок нъэлгъэт.
1938 гивик ӈин-Тыӈэтэгын ӄол ынанъыттъыёл нъэлгъи комсомолыԓьо нымнымык Островное.
Ынӈингивиткук Тыӈэтэгын гэнӈивылин путёвкагъет калетконво Ленинградкэн институтык Айгысӄываратыргэн, миӈкы ганмэгчерымговлен рытомгавынво калеткоракэнат кэлит, елыԓьатынво кэлит русиԓьин тэкэлиӈыԓьин лыгъоравэтԓьаелымэл.
Нинъэйвэ Г.Н.
Меԓьниковына Тыӈэтэгнынэ моонэнат румэкэвык ынкъам йилыԓьэтык русиԓьыми лыгъоравэтԓьэн лымӈылтэ.
1940 гивик, ынкатагнэпы галягъат 80 гивиӈитти, Ленинградык гэтэйкылин ынин кэликэл «Чавчывалымӈылтэ» лыгъоравэтԓьаелымэл елыԓьатъё русиԓьымил Г.Н.
Меԓьниковына ынкъам рисоватъё ӄол нэмыӄэй тэминӈыԓьэ художника-ваӈӄыттамэнӈыԓьа Михаил Вукволына, мэӈин ганмылен вама Майӈымараквыргын вэрэгма мургин Нутэнут.
Тывъёлӄыл чама, иӈӄун Тыӈэтэгын гитлин ынанъыттъыёлкэн лыгъоравэтԓьэн поэтгыпы, микын еп амгока Майӈымараквыргын гэтэйкылин стихотворение.
Лымӈэ Тыӈэтэгын гэвинрэтлин йилыԓьэтык Конституция СССР.
Яйвачгыргын, Тыӈэтэгын пэтле гэпэлӄэтлин, 1940 гивик, ӄлигче элеӈитыԓьу.
Ӄынвэр ыныкӄач нымытвалын о*равэтԓьан иквъи: – Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыԓьэты ӄытгъи эргыръок.
Ӄаачыкойпы ляйвыма ԓьунин о*равэтԓьан нинэвэнӈэтӄин.
Йъонэн.
Инэвэнӈыле ванэван ныԓьунин ыныкы тылеԓьын чавчыв.
Чавчывата пыкиринэӈу ивнин: -Оой, унмыӈан-ым иа*м ынӄэн тымын!
Инэвэнӈʼыԓьэ ивнин: -Эӄуликэ, гынтаквыргэгыт, энмэч ӄывинрэтыркын инэвэнӈэтык!
Ынкъам нынпаавнэн эмӈэлвыл рытык.
Чавчывата очнэн: -Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым уриӈан иʼны варкын, ынӄэн майӈыаʼӄалеӈгыргын.
Нымкыӄин ӄораӈы ранмыткоӈынэн.
Мылӄопат Перевод Нымик рымавытынэтэткэн гэнпылӄэвэ рыпъавъё чемычвэткоё ӄорэн йигйиг ынкъам гэнититэ.
Ынӄоры ынӄэн нэймыӄэтӄин тъэръэв ромкавытваԓьа тэючгычыку восӄымчыкованвык кивле ынкъам гэнититэ.
Кыкватъол (патъол) Перевод Элек аʼӄагнэма ганыпъава ыʼпысӄыт, пъарыткынтэ ӄорэн.
Ынӈин рытъёттэ ӄоратъолтэ гоноратвава ромкавытвак ԓьэлеӈкы, эʼмитлёнат ынӄоры танроӈ.
Тэвъэл Перевод Элек тымъёт ынныт гэтъымытвэ.
Ынӄоры гапагтата этъымкэ рытчыё ыннээн, ныймэӄэн пъанво.
Тэвъэл, йымэё ӈаргын, пэтле ныпъаӄэн .
Ганыпъава тэвъэл нымкъэв роонво ԓьэлеӈкы.
7 ноябрык овэчвынкалыровкэн ансамблен «Оленёнк» рэнъэлӈыт 55 гивиӈитти рытомгавтагнэпы.
ГЭНЫННЭТЛИН ГАКАӇЫЛЬАНМА – Ӄол итгъи эргыпатыԓьа грапчаԓьа Геннадий Паӈантона рагтытыляма гэкэӈэ бригадакэн ӈалвыԓьэпы совхозэн авыннымнымэты яамгонэн грэп, миӈкы ынан нэнатвыӄэнат вэтгавыт стихгыпы «Ӄэюуӄэй» лыгъоравэтԓьэн поэтэн Михаил Ваалгыргынэн, – нивӄин эргыпатыԓьын кэлиныгйивэтыԓьын калеткоракэн Росиен Елена Нутэкэу.
Кэлиткуплыткук Анадыркэн педучилищек Елена Нутэкэу гарагтылен Алӄатваамэты, миӈкы ӈэнъянвык рээн чимгъуу рытчынин рантомгавӈык чиниткин овэчвынкалыровкэн ансамбԓь.
Лыгэн-ым эвыр ынкы гыютԓьу нъэлгъи ынкъам инэныгйивэтыԓьу, эмэлкэ гыттэпычьу.
– Ынкатагнэпы рыгйивэтыркын рытомгавъё торансамбԓь.
Тывъёлӄыл, иӈӄун рылеплыткук Москвак 1957 гивик Ымнотаеквэкэн фестиваԓь ӈиныԓьин ынкъам студентэн эвынӈуткэкыԓьин коллективыт овэчвынкалыровкэн гунмыӄитпэвлинэт.
Энмэч ы´ттъыёлкэнат рыкалыровъёттэ чинит Нутэкэунэ млявыт гиину ыкъам гичиву нэлгынэт овэчвынкалыровыԓьа.
Ынкы гатаӈынкалырова чаакайытвагыргын ынкъам чемгъотвагыргын о´равэтԓьэн ӈаргынэнагъет.
Ымваӈэт нымкыче ансамбԓь гатвален Анадырык (Въэӈык), миӈкы ганкалырова ымы мляв ансамблен «Журавли» («Ӄэтчанрот»).
«Ынӈатал-ым онмыкоргаво ынкъам гичиву нылгыӄин овэчвынкалыровынвэты ӄытыԓьэ ынӄэн мляв, о´птыма ӄэтчанрот ӄэглынангэт ыргынан ныԓьуӄинэт млявык, ынкъам млявыԓьыт ынӈатал ныӄэтпымлявӄэнат, ыкоргычтатӄэнат млявык…».
РОЙЫРЪЫМЭЛ ОВЭЧВЫНКАЛЫРОВЫНВЫК Игыркин инэнлеԓьын ансамблык, директор Элӄэтвээмкин Яракэн куԓьтурэн Анастасия Паӈанто нивӄин, энмэн 55-ча гивиӈит овэчвынкалыровыԓьа гэнумэкэвлинэт ынкъам ганкалыровленат нымкыӄин млявыт, э´митлёнат ымы игыр гэԓьутэ овэчвынкалыровма: «Наша земля» («Мургин нутэнут»), «На рыбалке» («Ынныӈыттынвык») ынкъам ӄутти.
– Ивкэ нэмэ, такытооркэнаӈа, «Оленёнкак» нъымлявыркынат ымыԓьэты ӄутти ройыръыт, игыр ынкы варкыт ӈирэӄ лымэвыр ӈроӄ, – нивӄин ӄонпыӈкэн овэчвынкалыровыԓьын ансамблык Нина Ятгыргина-Ёккы.
Ӄэглынангэт ансамблык «Оленёнок» гамлявленат элӄэтвээмкинэт ымыԓьыройыръыт: ынкы гамлявленат Константин ынкъам Анна Эномлентэ ыргин гэӈээккэтэ Елизаветана рээн, Натаԓья Пэӈэвги ынкъам ынинэт ӈээккэт Вероника ынкъам Саша, Сергей Ёккы ынкъам ынин экык Юра.
Ыргинэт чычеткинэԓьыт Жанна, Иван ынкъам Родион, ройыръын Тэвлянкаун – Саша ынкъам Игорь, лымӈэ Геннадий Паӈанто гэӈэвъэнэ Елизаветана рээн.
Рымагтэты ынан нэнатвыӄэнат пилгъэйӈэтэ грапчаԓьыт ансамблык Анна Вуквуӈа ынкъам Екатерина Ӄэргытваал.
Ынкы овэчвынкалыровыԓьо гитлин гыютԓьэн типъэйӈэк Лидия Актемирова, микын ӄулиӄул нывыргыргэтӄин о´птыма пыԓьыԓьывээмӄэй.
Мыкыӈ 20-к о´равэтԓьат, ваԓьыт ансамблык, нылейвыӄинэт овэчвынкалыровынво амноӈыԓьэты, ныӄитпувичвэтӄинэт слётынвык ӄорагынрэтыԓьэн, э´митлёнат эмӄынгивик нытваӄэнат перевалбазак совхозэн «Коммунист» ынкъам «Дружба» нымнымкинэт Элӄэтвээм ынкъам Мэйӈыпилгын.
Справка «КС» «Оленёнок» гатаӈэргыпатлен вама ӄолеванвыткок – Москвак, Санкт-Петербургык ынкъам ӄутти айгысӄыгородыткок Россиен.
2015 гивик тэлеӈкинэткукин фестивалык «Эргав» Элӄэтввэмкин ансамбԓь жюритэ гатвылен эналватыԓьо типъэйӈэк ынкъам млявык, таӈынкалыровыԓьын лыгъоравэтԓьапрограммак.
Эмӄитпыԓьэтык художникыт 1950-ӄав гивиткук ынкъам ӄутти ваӈӄыттамэнӈыԓьыт Чукоткакэн этъо гыёлыӈ ынкъам амалваӈ ваԓьо тайкыёттэ тэминӈыт нъэлгъэт.
Чукоткакэн художникэты Елена Янкуна 1962 гивик гэпкитлин кэлинӈивэт америкаԓьэн эргыпатыԓьын художникгыпы Рокуэлл Кентэн, миӈкы ынан гэкэлилинэт вэтгавыт: «Ыннанмытлыӈэн йъилгыӈитти галягъат, титэ нъэлык гымнинэт 80 элеӈитти о´раттагнэпы Москвак нэнӄэвивын гымыкы ваӈӄыт, таӈкалеё Гынан, миӈкы танԓьоӈ чымӄык вагыргыт Гынин варатэн.
Морыкы ынӄэн майӈыгаймычьын этлы ытръэч тывъёттэ тайкыёк гэԓьутэ вагыргыт Эйгысӄык, ымы о´равэтԓьат ынкы нымытваԓьыт, микыргин вагыргыт гымнан лымалё гэтчылинэт, микынти гымнан ы´лгытумгу тылгыркынэт, Ӄонпы гымы ӄача ӈронгэвэӈэт варкын ваӈӄыттамэнӈын ынкъам тыкэьтъоркынат вагыргыт коргычьаткэнгыёлятъёттэ вама таӈъоравэтԓьак рээн.
Ыныкит гым ныӈинъэв тъытвагъак, вэты тэӈэвын тъыԓьвылгыгъэк Гынык рээн, Тытэнӄитпыӈыркынигыт Гыт ынкъам тытэгъеӈыркын, иӈӄун Гынин варат Тургивиӈит нъэлык амаравкэвагыргын вама нытаӈнымытваркын».
Гъурэтлиным Елена Янку нымнымык Инчьувэн Чукоткакэн районкэн.
Энмэч 14-ча элеӈитыԓьу ытлён гамэгчерымголен Увэлекн ваӈӄыттамэнӈырак.
Ынинэт тайкыёттэ ы´ттъыёлкэнат калеёттэ ганъяленат тэминӈыԓьэ Тукайына ынкъам Хухутанына.
– Ынан ваӈӄытык калеё мытлёчетгыргын «Спортивные соревнования» («Мытлёчетгыргыт», 1960) такамвагыргыгъет ваԓьын, – нивӄин художник Григорий Ы´ттъывэгыргын.
– Ымы горагэтата тайкыё «С охоты» («Гыннэгӈыттынвэпы», 1965), «Нападение волков на стадо» («Пэнрыё и´гэ ӈэвыл») ынкъам ӄутти.
Янкуна ыы ӄитпу нинэлгыӄинэт тэйкык тывъёттэ лымӈылтэ.
Ынан ганкалыровленат ваӈӄытык лымӈылтэ «Старик и Келе» («Ынпыначгын ынкъам Кэлы»), «Женщина-моржиха» («Ӈаврыркы»), «Похищение охотника орлом» («Тоԓьатъё гыннигӈыттыԓьын тилмэ»).
Ымы 1930 гивик гъурэтлин (гэмо ипэ титэ.
– Ред.)
ӄол ваӈӄыттамэнӈыԓьын лауреат премиен нынныԓьын Репинын, эргыпатыԓьын художник Россиен Галина Тыӈатваал.
Гыютԓьэрык ынкъам мигчиттумгэ ытлён нытвыӄэн ы´лгытэминӈыԓьу ымыԓьо тайкыёк.
Еп ӈиныԓьу ытлён гамголен рисоватык, ӄонпы нинэтэӈгитэӄинэт ытлыгэ калеёттэ рисунккат гынникин, мэӈӄо ынӄоры нъурэтӄинэт ваӈӄытык.Гэплыткулинэт ынан ӈэръамытлыӈэн класстэ, 1945 гивик Тыӈатваал гамголен мигчирэтык Увэлекин ваӈӄыткалеткорак.
Гыютԓьэ ынкъам мигчиттумгэ Тыӈатваал нытвыкэн художнико-коргычемгъоԓьо, тэминӈыԓьу ваӈӄыткалечетык.
Наӄам ынинэт тайкыёк ыргынан ныԓьуӄинэт ымыԓьо ваԓьыт вагыргыт, тайкыёттэ энмэч еп ӈиныԓьу вама.
Ынкы ынан таӈъораӈ, танчечавыӈ нинэкэлиӄинэт ваӈӄытык мигчир ӄорагынрэтыԓьэн, таӈпэраԓьын нутэйиквин мургин.
Ынкэгйит ваԓьыт произведеният «Охота («Гыннэгӈыттыгыпгын») ынкъам «Про китёнка» («Ръэвӄэй»).
Кынтэгыннигӈыттыԓьын ганымытвален илирик И´мэлин.
Нымкыӄин мэмылтэ, унъэлти, рыркат ынан нэнанмыӄэнат.
Ӄол итгъи нэмэ гыннигӈыттысӄиквъи.
Рыпыткэвнин унъэл, пыгпыг ринтынин.
Ынӄоры а´тчамгогъэ, титэ рыпыткавъё гынник рэрулытвигъэ.
Вытку ынкы моонэн тиӈук.
Энмэч гэвулӄытвилин, аӈӄы аечгатымгогъэ.
Чывинин ӈилгын ынкъам рытрилнин унъэл.
Мэлетык гыннигӈыттыԓьын нэмэ охотанвэты ӄытгъи.
Ԓьунин рыркайӈын ынкъам моонэн кылек.
Рыпыткэвнин.
Кытъаткэ-ым рыркы кэтгултэтык камаграгъэ ынкъам тиӈунин аӈӄачыкогты охотник.
Роратвавнэн лымэвыр пэтле аӈӄачыкогты тиӈунин – гэмо.
Ӄынвэр аӈӄачыкокэн ярак пыкиргъэт.
Ынкы рыркы ӄулиԓьэтгъи: «Гымнан тъэйӈэвын рамкыԓьатынво о´равэтԓьан, микынэ мури нанрочгыпавыркынэмык!».
Рэсӄиквъэт, охотника ԓьунин арычгытваԓьын ынпырыркы.
«Ынӈин ваԓьэгыт.
Ынӄэн гынан рырочгыпавыркынат мургинэт нымытватомгыт?
Эви гынан гэмо, ыныкит рыпыткэвын гынник, вэты тымъёлӄыл?».
Гыннигӈыттыԓьын моогъэ ырынпывэтгавык, нанкалыровын ыныкы арычгытваԓьын рэлку унъэл.
Ынӄоры охотникэты нэрэтын ӄаатъол йивэвыԓьын.
Ӄынуркын ынкъам лыги ӄытчыгын, ӄыпаагэ ынӈин итык.
Ӄынӈивыркын тэнтэкичгын».
Ымаляӈэт ынкъам ԓьэлеӈит ганымытвален рыркак охотник.
Ынӄоры ынпырырката охтник рыркано рытчынин ынкъам рыркаӈалвыԓьык нъэлгъи.
Эквэтгъэт рыркат аӈӄаеквэ .
Охотника ԓьунин, рыркат аймавыӈӈогъат элерэты Им´элин.
Ынкы нэмэ ытлён нъэлгъи о´равэтԓьо, ныкитэ-ым ныетӄин ченэтрагты.
Инъэ ринтынин аӈӄагты тэнтэкичгын.
Нъэлгъи кынтэгыннигӈыттыԓьу.
Гэкэлилин 1956 гивик увэлеԓьэпы Рыпэлгыаы.
Э´квырга нивыпэтигым.
– Просто я стесняюсь.
Э´квырга нивигым, мачторгынаторэ оппы.
Иван О´МРУВЪЕ Сентябрык калеткораткок округкэн рамгогъа туркэлиткугивиӈит.
Каленыгъеватыԓьэты, гыётԓьэты эвынӈуткэкыԓьин куԓьтурак ынкъам лыгъоравэтԓьаелык, эргыпатыԓьэты мэчетԓьэты каленыгъеватгыргык Россиен Вера Алексеевна Грачёван Ы´лёӈэт кэлигъюлеткин мэйӈыкрычмын.
Ытлён горатвален мигчирэтык калеткоракэн интернатык нымнымкин Рыркайпиян ынкъам игыр приложенияк «Мургин Нутэнут» ынӄэн мэгчервагыргын ынан кэтъоркынэн.
Ипэ русиԓьымил ныеттыкыткуӄинээт, ӄэлюӄ ытри гайъота етыԓьэ лымэвыр рэсӄивыԓьэ.
Этлы ытри гэетэ, ипэ рэсӄивыԓьын.
Ынкъам Вера Алексеевна эмӄэлелвынэ эвыӈӈогъэ, аны ӄэглынангэт ипэ гым тыетык.
Ӄэтэв ынкэӄэй лыгъоравэтԓьамэл ивнинэт кэлиткуԓьыт: «Вай гым Вера Алексеевнайгым».
Ӄол мэӈин ӈан, тынтыяатын ынин нынны, вэтгавымгогъэ: «Мури нэмыӄэй мынъеттыкыткуркын янор лыгъоравэтԓьаеля, ынӄо русиԓьымил, Вера Алексеевна?» – «Вынэ ынӈэ.
Итык-ым нымэлӄин вэтгавык ӈирэнйиле – русиԓьин ынкъам лыгъоравэтԓьэн» – «Рэӄулым колё!
– Коргаквыргын, иӈӄун гымнан чиниткин алваткогыргын тыраныплепавӈыгъан, – рымагтэты нивӄин тэӈвытку рэсӄивыԓьын калеткорак-интернатык нымнымкин Рыркайпиян Вера Грачёва.
Ынӄэн гатвален 15 гивит яалегты.
Рыркайпиягты еп аялгытка ы´вэӄучик рээн Вера Алексеевна Грачёва гэмигчирэьлин Анадырык Чукоткакэн институтык пытӄыйгулеткин ынкъам раройвавкэн каленыйголятгыргын, лымӈэ Увэлек.
Урокыт лыгъоравэтԓьаелык гыюлеткин».
Ынӄэн мигчир эчвэрагыргын рыкуврэтэвыркын, амынан коронавируса виин рынви- летгъи.
– Чекыяа вак нымнымкин калеткорат Эквыкыннотгыпы ынкъам округкэн авыннымнымгыпы, гымнан тытэнчичевын ынкъам гакытрэватымгойгым рымыркутвэтык каленыйголятгыргын ынкы, кынмайӈаквыргын Рыркайпияк, – рымагтэты гивлин кэлиныгйивэтыԓьын.
Лыги лыӈкы мургин коллектив гым гакытрэваптэгым рытомгавык таӈвавылгыгыргыт кэлийгулеткин калеткоак нымнымкин Рыркайпиян, иӈӄун нытэӈмэйӈэтыркынэт ытри.
Урокык рээн чама гыму нинэлгигым ӄутти мигчити.
– Педагога вэты лыги лынъёлӄылтэ чимгъут рымайӈавъён, рыйголявъён, ынӄэната гымнан ымыԓьо вагыргыт нинэкэлийгым дневникык.
Кэлиткуԓьыт амалваӈ ваԓьыт, амалваӈ чимгъуԓьыт.
Ӄутти, тэнмычьо, эмъергэтыԓьыт тымӈалголяӄ, ымы гэрынпычьэтэ ытри.
Рыйголявма ӈинӄэгти ынкъам ӈээккэӄэгти кэлиткук тъиву нинэлгыӄинэт ымы ӄутти вагыргыт, ынӄэн ӈэнъянвэн ярак нымытвавагыргыт, лыги нинэлгыӄинэт ӄутти нэнэнэт ролыӈ ваԓьыт мэчтъылыԓьыт ӈъоԓьыт ройыръэпы.
Ынӈин ваԓьыт ройыръыт гатваленат Рыркайпияк, миӈкыри ытри гъываӄочема гаялгытленат энмэч ининик XXI век.
Итык социаԓьныкэн педагого Вера Алексеевнана вэты нинэркылеӄинэт ӄутти мигчитти, э´митлёнат ынан тэнмычьо гэтчылинэт еп мэгчеранма Увэлекин калеткорак.
Нывинрэтӄин ынӄэн тэӈыйгулетык чимгъут рымайӈавъён.
Миӈкыри ӄун нэнэнэт ӄутти мачалваӈ нэтыӈӈоӄэнат имырэӄык, лымӈэ ырык гэԓьутэ пэнинэт рамаравӈыԓьыт, тымӈэнотъаёк а´нӄатыӈоԓьыт рэӄык ынкъам чама гэрнпычьэтэ.
Мэгчерымгок Рыркайпияк Вера Алексеевнана румэкэвнинэт йытоткоԓьыт.
Янор ынан ырыкы тывнэнат таӈввагыргыт гэмгэкэлиткуԓьин, ынӄоры вытку рыгйивэннинэт, ыныкгэта, ыргинэт эвматгыргыт, ваԓьыт а´ӄалтатгыргыт.
Ынан лыги, ыныкит ӄонпы э´йӈэчьивык нэнэт, эвинрэткэ ритыркын ынӄэн мигчирык, ипэ пылмарэты ырыгрээн гаратваӈа, томгыԓьатэты гэрэнлеӈэ ымыԓьо ваԓьыт ыргинэт вагыргыт.
Э´йӈэвнинэт ынпыянвыт вэты ынӈин гэринӈэ ынкъам энмэч галяк ӈыроӄ гивиӈитти ырыгрээн ӄитпыԓьэтык ыргынан нэнлегъэн гыёлчегыргын «Семья-2008».
«НЫГЫТТЭПИГЫТ О´РАВЭТЛЬАЙГЫТ…» – Гым тычичевык, вэты лымалё гэлгэ рэӄык этэчичевкыԓьын кмиӈын, авнатымӈээрычгын рывэтгавъёвык ытлён, – рымагтэты нивӄин Вера Алексеевна.
Кэлиткуԓьыӄэй гагаймава овэчванма.
аромкыӈ гэнъэле, ынкъам ӄол гитэ люнтэнчичевэ увичвэтыркын ытлён лыэвыр энмэч вагыргыгъет ынпэвыԓьин ытлён гитэ.
Тэнмычьо, рыкалыровма увичвыт спектаклык кэлиткуԓьыӄэй нэмыӄэй эмэлкэ ынкы гувичвэтэ.
Вера Грачёвана лымӈэ тэнлыги, иӈӄун нэнэнэт гэнмэйӈэвэ таӈычьатэты вак ӄотырыкы.
Ыныкит гаӄолентоԓьата нанагты, эвын нэмыӄэй ытри гавэчыёта, гэрынпычьэтэ лыгэн-ым каленыгъёлявыԓьэты.
Эъопэл ӈэнъянвыт гарылга нэмыӄэй танчемгъоравэтԓьо.
Тэнмычьо, лывавыԓьын рэӄык ытлён кэлиныгйивэтыԓьэ гивэ: «Пылчемгъоравэтԓьо итык чичевыркын…».
Иван О´МРУВЪЕ, Ӈутингиввик мытынрынгиивыркынэт 120 гивиӈитти тэкэлиӈыԓьин Тихон Сёмушкинын, тэкэлиӈыԓьин романык «Алитет уходит в горы».
Ынӄэн ӄол ы´ттъыёлкэн кэликэл вагыргыгъет Чукоткак ынкъам ынкэкинэт о´равэтԓьэн, э´митлён СССРык гэргыпатлен.
Тэйкыплыткук кэликэл 1948 гивик тэкэлиӈыԓьын гатаӈэргыпатлен ынкъам… гинэнпиривлин Сталинкэн премията ӈирэӄэв степенэн.
Панэна гыютԓьэт ивыркыт, иӈӄун ынӄэн кэликэл гэтэнтэйкылин, миӈкы гатвылен энантомгаквыргын торвагыргык Чукоткак ынкъам ӈунри рытчык америкаԓьэн рэнутэпириӈыԓьыт.
Э´квыргъам янор таӈгэмо гэтчылин, иӈӄун Чукоткак ымваӈэт рэӄитпэвы тэкэлиӈкы Сёмушкин.
Тихон Захарович Сёмушкин гъурэтлин 26 июнык 1900 гивик нымнымык Старая Кутля Пензенскыкэн областяк ройыръык уттытэминӈыԓьин.
Ынӈингивиткук чекалваӈ гатваӈӈолен ынин вагыргычемгъон, титэ Сёмушкинына калевэтгавымгонэнат тайкыёттэ кэлит эргыпатыԓьэн нымытвавагыргык гыютԓьин, гыюлетыԓьин Чукоткак Владимир Тан-Богоразын.
Ӈэныԓьанма, калевэтгавыплыткок кэлит Тан-Богоразын, гиину ынан гэтчылинэт вагыргыт Эйгысӄыкин.
Ынӄэнат чимгъуу лыӈык ынкъам винрэтэ Владимир Германович Тан-Богоразына Сёмушкин гатвален экспедицияк алваӈ рытчынво ӄулинутэԓьин гаймычьыԓьыт Эйгысӄык.
Элек 1924 гивик Сёмушкин тэӈвытку гатвален Чукоткак экологическыкэн экспедицияк рээн.
1928 гивик гэнъэтлин директоро ы´ттъыёлкэн калеткорак-интернатык ӈиныԓьин-лыгъоравэтԓьэн нымнымык Ӄытрын, кэлиныгйивэтыԓьу историяк, выёԓьо Даԓькрайисполкомэн Чукоткакэн районык.
Ининик 1930 гивик Сёмушкин гаялгытлен майӈынотагты ынкъам гамголен мигчирэтык Комитетык национаԓьностэн Наркомпросэн, миӈкы гитлин гыютԓьу вагыргык кэлигъюлеткин варатыргэн Эйгысӄыкин.
Ынӈингивиткук ынан моонэнат кэлик пыӈылтэлтэ ынкъам очеркыт, э´митлёнат накалейпатымгонат журналык «Красная новь» гакалейпатлен майӈыочерк, ынӄры ынан калеёттэ вагыргыт гамголенат калейпатык ӄутти журналык.
1937 гивик Сёмушкин нъэлгъи литераторо.
Нымытвама Чукоткак ынан гэԓьулинэт нымкыӄин вагыргыт, э»митлёнат ӈотӄоры гакалейпатленат ынинэт кэлик.
Ынанъыттъыёлкэн ынин калейпы «Чукотка» 1938–1940 гивиткукин ытлён гатаӈэргыпатлен.
Мургин Нутэнут.
1 Рэнымкэвыркыниӈыт ӈэлвыԓьыт - манэмынгыквыт нэмыӄэй Ӈэргэрык ӈэранъылёӈэт Анадырык гумэкэтлинэт эрмэт сеԓьхозпредприятияткокэн округкэн.
Ынкы гатвален ымы губернатор Чукоткакэн Роман Абрамович.
Умэкэтыԓьэ ганынныкалейпатленат договортэ мигчирвинрэткин.
Договорыгъет сеԓьхозпредприятиярык вэты рымкавъёлӄылтэ ӈэлвыԓьыт ӈутингивик 5процентаԓьо, яврэна – 15.
Ыныкит хозяйстворык нэрэнкытвылевыркынэт энатваттэ, правитеԓьствота Чукоткакэн раманэмынгыквыркынэнат директортэ, специалистат ынкъам ӄорагынрэтыԓьыт.
Договорык лымӈэ гэныгйивэтлин, миӈкэмил мыкэԓьын тэкичгын рывэлытковъёлӄыл хозяйстворык округэты, ръаяанаӈат, тылечьымытӄымыт, тылячьыяанаӈат, мигчирэвиръыт рыпкэратъёӄылтэ хозяйствоткогты правитеԓьствота Чукоткакэн.
Губернатора Роман Абрамовичына энмэч кылямгонэнат нынныкалейпатъёттэ договортэ.
Тэӈвытку, галяк ыннанмытлыӈэн гивиӈитти, намынгыкватыӈӈонат ӄорагынрэтыԓьыт.
Мынгыкво гаталенат мыкыӈ 52-к миллионтэ рублти.
Мынъатчагъан тэлпыԓьын гивиӈит.
Эплеэн-ым, миӈкэмил рэнъататъяаӈыт мургинэт ӄорагынрэтыԓьыт.
Миӈкэмил лымӈэ ӈаргынэн ратвагъа.
Итык-ым чит ныӄитпыӄинэт чавчыват.
2 Панэна ытлён ӈалвыԓьыӈӄач варкын, оратваԓьын итык бригадиро совхозык «Турваургин» Билибинкэн районкэн.
Гинэнпиривлин нымкыӄин ордена.
Инъэтэтыԓьын ӄорагынрэтык тэленъеп таӈэргыпатыркын, лымалё нэлгыркын нутэтумгэ.
Нынны ынин Меԓьников Николай (виилыгтык ԓьуркыниткы).
Ръапыӈыл?
Ӈэргэрръук ӈирэӄ ӄорагынрэтбригадак Провидениякэн муниципаԓьныкэн сеԓьхозпредприятиен – Энмыԓьыкэн ынкъам Нунлыгрэкин – экимитъыкэ гэнъэтлинэт.
Нивӄинэт, амӄоратъоля гэнъэтлинэт эмнуӈыԓьыт.
Лымӈэ уйӈэ асапогка, аяанаӈка танкавӈынво ӈалвыԓьыляйвынвыкэн гуйгуӄэгти.
Трактор гакэмэтъыма ӈэранбригадагты эквэтыԓьылӄыл.
Турэрмэрык Чукоткакэн районкэн эӈъэлю нэлгыркынэт вагыргыт сеԓьхозпредприятияткок ынӈэнӄачкэн.
Панэна еп экономика люӈынулвэвэ, ӄэйвэ алымы хозяйствот нэмэчвинрэтыркынэт манэта округгыпы, ыʼтвэ, тылечьэ, милгэрэ, мъэмитэ, ӄутти.
Эрмэтэ районкэн администрациен Михаил Зеленскийына румэкэвыйгут рыннинэт эрмэт сеԓьхозпредприятияткокэн ынкьам администрацияткокэн нымнымкин ынкъам вэты вэтгаво лыӈык ӄорагынрэтгыргын ынкъам рэӄовфермат, тэнкэвӈык ынкэкинэт вагыргыт.
Ивылтикин районык ынӈытэӄ гантомгавлен государственныкэн ӄорагынрэткэн хозяйство «Полярник».
Ынкы директоро итыркын Алексей Писарев, мэӈин гэмигчирэтлин главный зоотехнико советкэн хозяйствок нэмыӄэй тывъё «Полярник».
Ӄорагынрэтыԓьыт ринъэтэнӈыркыт рэнымкэвӈык ӈэлвыԓьыт чиниткин хозяйствок.
Ыргынан виин наранпаавӈынат ӄэтвык ӄаат, иӈӄун мыкыӈ нынъэлынэт.
Эчвэра ринъэтэнӈыт, ӄэлюӄ яачыӈкэн гивик ырыкы наратыӈӈонат яанаӈат, ымы намынгыквыӈӈонат мурык нъэлык элвэԓьин губернатор.
4 Мынкэтъонат Гэутваал Гэутваал Клавдия Ивановна ынӈытэӄ ӈэргэрык пэлӄэтгъи.
Ытлён гъурэтлин 1930 гивик эмнуӄкы Чаакэн районык.
Гэкэлиткулин партшколак Анадырык.
Гэмигчирэтлин АКБэк совхозкэн «Певек».
Гитлин председателё Ырыткучьыкин сеԓьсоветык.
Ынинэт грэпыт, стихыт, лымӄылтэ гакалейпатленат газетак ынкъам аԓьманахык «На Севере Даԓьнем».
1985 гивик Магаданык гэтэйкылин ынин кэликэл лыгъоравэтԓьэн ынкъам русиԓьин йилымил.
Клавдия Гэутваал Аʼмын етти!
Кыргам агтымайыӈкыԓьэн калеԓьыпчеӄалгын, эʼквырга-ым нымытваԓьын мурыгрээн эйгысӄык.
Гыткаӄайык ӄынур плякыйӈыт рэтэмин, вэнлыги-ым онрапъеквэ гымыкӄача пиӈкуткуркын.
Аʼмын етти!
калеԓьыкэтԓьан пычьэйӈэӈэв!
Рэӄулымӈэ, эчвэра-ым рамӈычгэче амноӈрамкэты!
Аʼмын етти!
Вертолётык эвын таръэнӈыгъэ.
Ӄэйвитык-ым ятыӈӈогъат эккэӄэгти.
Тиркыгиӈ Тиркыгиӈ Сергей Александрович пэлӄэтгъи ӈутинэлек Эквыкыннотык.
Гъурэтлин ытлён Оʼмваанкэн эмнуӄкы 1949 гивик.
Гэкэлиткулин Благовещенскыкэн художественныкэн училищек.
Ынанъыттъыёлкэнат ынинэт стихыт гакалейпатленат газетак «Советкэн Чукотка» 1973 гивик.
Яачы гакалейпатленат округкэнат ынкъам Магаданкэн областякэнат газетак ынкъам журналык «Даԓьний Восток», «Наш современник», аԓьманахык «На Севере Даԓьнем», сборникык «Пою тебя, Чукотка», «Северное притяжение», «Озябший меридиан», «О Севере песня моя», ӄутти.
1980 гивик Магаданык гэтэйкылин ыʼттъыёлкэн ынин кэликэл «Лети, мой день» русиԓьин ынкъам лыгъоравэтԓьэн йилымил.
1995 гивик газетак «Мургин нутэнут» гакалейпатлен ынин басня лыгъоравэтԓьаелымэл «Калготкэ-пэпэӄылгын ынкъам ӄутти гынникыт».
Оʼравэтԓьа лыгэнӄуну ылёӈэт Оʼравэтԓьан Нымытываԓьын Лыганэркын.
Рэӄу лыганэркын?
Ръэнут ӄрирыркынин?
Рэӄу энарэрыркын?
Ипэ ӈотӄэн гаймычьын!
– Аӈӄы.
Йиԓьэт тынупык увичвыԓьыт.
Ӄэргатыԓьын ыʼлёӈэт.
Гыт-ым риквъэ: тъэркин!
Лыгэнӄуну гынан-ым ръэнут?!
Ӈэргэр Айгысӄэпы Кыгыйгыръо.
Въэгти гапэтатленат.
Илетыркын Энвилкэ.
Инъэ Тинтин Ӄмилкин Тэнтик Выргыргэркын.
Иʼтут гаглеты омнотагты Риӈэркыт.
Пынныӄулин Галгэн Урвилеркын Капчачеты Гымнин Лиӈык.
Тираж 998 экз.
2001 г «Чычеткин вэтгав» («Родное слово») № 5, 08.
1 9 авугстам – ымнотаеквэкэн ылёӈэт тъарваратыргэн.
Ымыԓьынотаеквэк варкыт нымкыӄин тъарвараттэ.
Мытвынат Айгысӄыӈӄачкэнат.
Янор ӄулинутэкинэт.
Ынӄэн индейцыт (Америка, Скандинавия), алеуттэ (Командоркэнат илирти), айванаԓьыт (США, Канада, Гренландия), саамит (Норвегия, Швеция, Финляндия).
Тъаръоравэтԓьаԓьыт ынӄэнат тывъёттэ вараттэ?
Индейцыт – 940 тысячтэ, айванаԓьыт – 56 тысячтэ, саамит – 52 тысячтэ, алеуттэ – 6,5 тысячтэ.
Россиякэн Федерацияк Айгысӄыӈӄач нымытваркыт 26 тъарвараттэ.
1989 оʼравэтԓьарылгатгэвэк гатваленат: алеуттэ – 700, долгантэ – 6900, итеԓьментэ – 2500, кетыт – 1100, танӈыт – 9200, мансит – 8500, нанайцыт – 12000, нганасантэ – 1300, негидаԓьцыт – 600, ненцыт – 35000, нивхит – 4700, орокит – 200, орочит – 900, саамит – 1900, сеԓькупыт – 3600, тофалартэ - 700, удегейцыт – 2000, уԓьчит – 3200, хантыт – 23000, чуваныԓьыт – 1500, лыгъорвэтԓьат – 15000, эвенкит – 30000, энцыт – 200, айванаԓьыт – 1700, юкагиртэ – 1100.
Лыгъоравэтԓьат Чукоткак 1989 гивик гатваленат 11.
914, игыр – мачмыкыӈ.
Тъарвараттэ Айгысӄыӈӄачкэнат РФ гэнчеэкэвлинэт ӈотэнорганизацияк: 1.
Ӄутти.
Виилыгтык торгынан ԓьуркыниткы айванаԓьыӈав Лемма Откэ, микын энмэч 73 элеӈитти.
Ытлён уʼрэтыԓьын Янраӈайык Чукоткакэн районкэн.
Лемма Магометовнана рымэйӈэвнинэт мытлыӈыргатрэ ӈээккэт ынкъам ыннанмытлыӈыргатрэ ытлювъёӄагтэ.
А на 2-й странице о своём роде рассказывает работник окружного управления куԓьтуры Светлана Ранау.
Бюджет округа – тема размышления депутата Думы Чукотки Григория Тынанкергава.
2 Нутэтумгыт Вапъайынройгыӈавэгым Гым гъурэтигым Мэйӈыпилгынутэк, Ваамычгык ӄача, энмэн Вапъайынройгык.
Нивӄинэт, гымнин ытлыгын гэпкирлин Тъаляԓьэпы.
Гымнан лыги тылгыцын, эвын мургин ытлыгын таԓьамааԓьо гэнъэтлин.
Ынӄэн гаялгынморэ Рыннатанмылгэты.
Эвын ынкы тыԓьоӈӈонат – тамааԓьо нинмури.
Ытлыгэ нэнатвыӄэн, энмэн тэленъеп нытваӄэн эмэйӈыкыԓьин чиниткин ӈэлвыл.
Ынкъам янор ынанъыттъыёл ынпычакэттомгын Эʼутваал еп ӈээккэӄэю вама гамголен ӄораԓьатык.
Ытлён мэйӈывинцэтыԓьу ӄорагынцэтык нитӄин, наӄам еп энинэԓьыкэ нытваморэ.
Лыги тылгыцын, эвын ынкы Эʼутваал гантыёԓьатлен, вэнлыги-ым чеэкэй нытваморэ.
Ӄол нинмури, ымыԓьо нумэкэнмури, лыгэн-ым чаёма рэмкын нымгоӄэн тэлеӈкинэткук.
Эʼутваалына ыммэмы нинивӄин: – Гынан лыги лыӈыцын, ӄол мытинмык – галгэёоʼръолен, ӈэлвыл нэналвавморэ ԓьук, гатымӈэвлен?
Ытля-ым нивӄин: – Ии, ынӄэн-ым тыкэтъоцын, ӄравӄэтчаръогъэ, люут ӈээккэӄэй Эʼутваал, мэӈӄо ытлён кытгынтыпкэргъэ, иквъи: – Татай, мургин ӈэлвыл ӈайыткынык гэнъэтлин.
Наӄам ԓьэлеӈкы йъацатунмык нылгэгтъылятӄэн, нылвавӄэнат ӄорат ватапԓьок.
Ынкъам ынпыӄоратачымӈата ӈэлвыл гэныттэвлин ӈайыткынэты, ынкы элелӄыткук нэвииӄинэт.
Ынкъам ытлыгэ ӄынур татлыгнэн ытля: – Ии, ынӄэн-ым ӈанӈээккэӄэй ынӄо ӈалвыԓьэпы пыкэрма ӄоръачоолгыткынык гаралелен ӈайыткынгыпы талваяраӈӄачагты.
Итык-ым гымнан эԓьукыԓьинэт ӄоръачоолгыӄагтэ, нивӄинэт, ковлёкы ваԓьыт.
Ӄулин ытлыгэ гэӈээккэтэ ныныттувӄинэт ӄорат.
Нивӄинэт, мургинэт ӄорат ныттыгытлиӄинэт.
Ынкъам пууръу ытци ӄонпы эчвэрагыргын, ӄэлюӄ-ым ӄынут нысолёӄэнат, ӄынур-ым аӈӄапаӄайкэнат мыцот нынуӄинэт.
Ӄымэл-ым ынӈин ваԓьыт ӄорат пылӄымляԓьыт, ымыӄитъымыԓьыт.
Ымы элек цъоранма, мцанма лёӈатӄата нитӄинэт.
Таӈӄонпы гэмгээлек ӈэлвыԓьыт нагтатӄэнат аӈӄачормэты, ӄээӄын нылгитэӈыниквичетӄинэт.
Киткит-ым, нивӄин ытлыгын, цычыгайылгав эвнэниквичевкэ, миӈкри ӄун цъоратык ымы кэлилет ныӄонпыӈавӄэнат ынкъам нытъылыӈӈоӄэнат ӄорат.
Ынӄо тэӈыниквичивэтыплыткук ынцаӄ амноӈыӈӄачагты ӈэлвыл нынэквэтэвӄин, эмэлкэ ӄынут нинэнвиивӄинэт тыӈэԓьыт вытвытӄагтэ, лыгогтыт, ынӄэнат мачамаляӈэт нынуӄинэт.
Ынӄо ынанчеръогты ныкитэ, энмэн ватапычьа ыʼлё ӄынут энмэч нынэймэвӄинэт пыӄароттык, ныкитэ-ым ватапа.
Лыги тылгыцын, ытлыгын таӈычьыгыргын пыӈылтэтԓьан палёмтэлык.
Мургин тэленъепкин ӄорагынцэтгыргын нэнатвыӄэн.
Гым-ым янот чит нъэӄэлиӈэтигым ӄорагты, ӄэлюӄ нылгинымэйыӈӄинэт, гым-ым ныппылюйгым.
Ымыӈ ӈан вээнтыԓьыт эʼӄэлиӈу нинэлгигым, цыпэт ӄынут линлиӈ ныкамагцаӄэн.
Ытԓьата-ым нинивӄин: «Ӈээккок, аны ынӄэн ауӄагтэ, ӄыкоргавыцын».
Игыр вай, ӄытлыги, тэвыӈӈогъак, ӄэглынангэт, мургинэт ауӄагтэ пэнинэт коргавыԓьыт, мургинэт ватомгыт, винрэтыткуԓьыт, ӄэлюӄ имыцъэнут амӄорайпы мургин гантомгавлен – тэйӈэтти, эвиръыт, кимитъыт, лыгэн-ым имыцъэнут.
Ранъав, мигчитԓьэн округкэн управлениен куԓьтурэн.
Виилыгтык: Светлана Ранъав.
Ръапыӈыл?
Ӈэлвыԓьыткук Чаакэн районкэн гырокы гъурэтлинэт 12643 ӄэюут.
Ынӄэн 67,2 процентат.
Совхозыткойпы янотыԓьо гитлин «Певек», фермергыпы - «Ичунь», миӈкы варкыт ӈирэӄ бригадат ӄорагынрэтыԓьэн.
Районык 1 июлык 1995 гивик гэгынритлинэт 45851 ӄаат.
Ынӄэн тъарыӈ кытуркинэк.
Ӄытрык (Лаврентия) ынпыянва нымнымкин ынкъам ынкэкин администрацията вэтгаво гэлгылин вавылгыгыргын археологырык рээн.
Археолога нымкыӄин гивиӈитти тэлеӈкинэт нымытваванвыт нэргыткуйвыркынэт, ԓьоёттэ ынкы гаймычьыт нэнэквэтэвыркынэт танӈынотагты, наӄам ынӈин эркуркэ.
Эвынӈуткэкинэт нымытваԓьа унмэкэвку нэлгыркынэт ынӈин ивынэтыԓьэтыԓьыт чукоткаԓьэты.
Игыр рэмкын тэӈкэквъи, титэ рыпаавыркыт мэгчерынво рытык нымкыӄин предприятият.
Тэкэмынӈин ритлегъи совхоз «Боԓьшевик» Чаакэн районкэн.
Ынӄэн еп декабрык 1994 гивик.
Наӄам ынкы ӈоткатагнэты совхозкэн мэгчерынвык рылгытваркыт директор ытри главный бухгалтер.
3 Ӄэтэв гэккэмури (гэӈээккэмури) Тайын – Запрет Иаʼм валята энанкалыровыткоркын?!
Нытайыӈӄэн.
Чычеткинэт увиритти (души умерших) гаймаӈэн (юрэӄ) рэнйиӈынэт.
Агыткака ныкытгынтыръоӄэнат.
Мимыл ыргин ваны.
Пытӄытакалгыт ӄонпыӈ чеэкэй рэлеркыниӈыт.
Ръэнут мимлычыку ныкоргъав нувичвэтӄинэт, нотасӄыткынык-ым нувъиӄинэт?
(Ынныт – рыбы) (Е.
 Лыгъоравэтԓьэнгыттапъёчгын.
Еп майӈанма нэнэны, нунтымъэв ытлён ӄынинъэйвыркыниткы.
Ынкъам ытлён мэйӈэтык, эʼчгынрэ эвнивкэ тури: «Мэкына ытлён гэнаглятлен?» 2.
Кыевинэӈу ӈаргынэн ӄыгитэсӄивыркын.
Нотайпы чайвыткома (нотагчема), ӄулиԓьэтычьэтэ ӄитыркынитык, эвытлым ӄытипъэйӈэркынитык.
Эʼӄэгынник ӄырым ӄолегты ныетын.
Чукоткакэн автономныкэн округ «Ыяакэн Эйгысӄын» № 4 (27), 23 апрелык 2004 г.
 Тайкыё газетак «Крайний Север», С.
1 Тымӈъэттъывъе 24 апрелык ынин, Оԓьга Дмитриевнан, оʼратъылёӈэт.
Ытлён гъурэтлин нымнымык Рыркайпиян Чаакэн районкэн (игыр - Шмидтыкэн).
Ынкы гэкэлиткуплыткулин 4-ӄав классык, ынӄоры гэкэлиткулин Пээкик, мынгытгэвэкалеткоран гэплыткулин Хабаровскик, ынкы яачы гамголен кэлиткук мединститутык.
Гамэгчерымголен Тымӈъэттъывъе 1958 гивик чычетнутэк врачо.
Мытлыӈэн гивиӈитти мигчирыплыткук терапевто Чукоткакэн округкэн маляврак, гамголен кэлиткук клиническыкэн ординатурак, ваԓьын Первый москвакэн орденыԓьын Ленинын мединститутык нынныԓьын Сеченовын (1963-1965).
Ынӈингивиткуӈит Анадырык гэтэйкылинэт поликлиника, кмиӈэткин отделение, таӈыӈ гэтчылин энанмаляватгыргын, гамэгчерымголенат ӄутти инэнмэлевэтыԓьыт.
Оԓьга Дмитриевна Тымӈъэттъывъе гатвыӈӈолен ӄол ынангыёлчьо терапевто округык.
Ытлён гэԓьулин заведующино терапевтическыкэн отделениен округкэн малявракэн.
1973-1974 гивиткуӈит Оԓьга Дмитриевна Тымӈъэттъывъе гитлин главный терапевто округэн, 1975 гэвэтагнэпы-ым гитлин заместителё главный врачен округэн.
1970 гивик ытлён гэнъэтлин Заслуженный врачо РСФСР.
Гинэнпиривлин медаля «За трудовую доблесть», юбилейныкэн медаля «За доблестный труд.
В ознаменование 100-летия со дня рождения Владимира Иԓьича Ленина», ытлён «Отличник здравоохранения».
Игыр Оԓьга Тымӈъэттъывъе итыркын заведующино поликлиникак УВД Анадырык, председателё Советэн ынпыянвэн, ваԓьын Ассоциацияк тъарваратыргэн Чукоткакэн, ӄитпыԓьэтыркын эвынмигчирык ынкъам общественныкэн вагыргык.
Газетамэгчетԓьа нэтэнӄитпыӈыркын Оԓьга Дмитриевна, микын 24 апрелык оʼратъылёӈэт.
Виилыгтык(ӈачгэпы мрагты): рэмкыԓьын Канадайпы, профессор университетэн Манитоба Кью Янг ытри Оԓьга Дмитриевна Тымӈъэттъывъе.
Виилыгтын Михаил Гермашовын.
Ръапыӈыл?
– Мартык-апрелык Анадырык гэрэмкыԓьэтлинэт ӈирэӄ овэчвынкалыровкэнат ансамблыт – Беринговкэн районкэн «Олененок» (нымнымгыпы Элӄэтвээм) ынкъам «Рыркы» - Шмидтыкэн районкэн (нымнымгыпы Рыркайпиян).
«Рыркы» гэӄитпыԓьэтлин гыёлчетынвык «Юные дарования Чукотки», миӈкы ынкэкинэт ӈирэӄ артистыт гинэнпиривлинэт диплома гыюлетыԓьыт овэчвынкалыровкы.
Ӈирэӄ ансамблыт гаконцертыленатУгоԓьные Копик, учрежденияткок Анадыркэн, гатваленат репетициянвык Государственныкэн лыгъоравэтԓьэн-айванаԓьэн ансамблен «Эргыръон», говэчвынкалыровленат кынмал Тавайваамык ӄолеансамблыткок рээн ынкъам гичиву гэлгылинэт анадырыԓьа ынкъам тавайваамыԓьа.
– Мартык нымнымыткойпы Анадыркэн районкэн гэлейвылин Анадыркэн эргыпатыԓьын грапчакэн ынкъам млявкэн ансамбԓь «Чукотка», миӈкы инэнлеԓьу итыркын Игорь Кузьмин.
Ансамбԓь гатвален Красненок, Усть-Белаяк, Варээӈык ынкъам 9-ӄав ӄорагынрэтбригадак МУП СХП «Имени Первого Ревкома Чукотки».
Овэчвынкалыровыԓьыт коргаво ынкъам гичиву гэлгылинэт нымнымыԓьэ ынкъам ӄорагынрэтыԓьа.
Ӄоныры аны ынӄэн ансамбԓь пэнин лымынкы овэчвынкалыровыԓьын, ныгъюлӄин, наӄам ныӈинӄин – артисто итыркыт ымы кэлиткуԓьыт аʼачекыт ынкъам ӈэвысӄэтӄэгти.
– Апрелык Анадырык гатвален гыёлчетгыргын кэлиныгйивэтыԓьин «Учитеԓь года-2004».
Лыгъоравэтԓьэн ынкъам айванаԓьэн чычетйилык гыюлчьу кэлиныгйивэтыԓьу жюритэ гатвылен Ԓьурэкин калеткоракэн кэлиныгъюлевыԓьыӈэв Ирина Йиԓьэӈӈы.
– Майык (талпыӈӈок йъилгын) Анадырык ратвагъа энмэч мытлыӈӄав литературныкэн конкурс (гыёлчетгыргын) тэкэлиӈыԓьин - поэтэн, прозаикэн, лымӈылгэчеԓьэн.
Ачгыта ратвагъа семинар ӈиныԓьин ынкъам мооԓьэн тэкэлиӈкы.
Морыкы пыкирыԓьылӄылти писатеԓь Юрий Рытгэв, ӄутти тэкэлиӈыԓьыт мурыгнутэкин.
Игыр жюрик ваԓьа накалевэтгавыркынат тыӈэвыёттэ конкурсынвэты кэлит.
Ынкы ӄымэк ӈирэӄликкин – Магадангыпы, Паакэйпы, Угоԓьные Копийпы, ӄутти нымнымыткойпы Чукоткакэн ынкъам Эйгысӄыкин Россиен.
2 Калеёттэ ӄиныԓьэ Вера Грачева (Ранъавтагныӈа) гъурэтлин чавчывэн ройыръык, эмнуӈкы, 50-ӄав километрмэл урэԓьу Уваляйпы.
Гэкэлиткулин Анадыркэн педучилищек айгысӄываратыргэн ынкъам Магаданкэн пединститутык.
Гэмигчирэтлин Увэлекин мынгытгэвэкалеткорак, Чукоткакэн институтык.
Ынан гэнумэкэвлинэт ынкъам гэкэлилинэт нымкыӄин вагыргыт кэлиныгъюлевкин.
Лымӈэ гантэнмавленат калейпатынво сочиненият кэлиткуԓьин лыгъоравэтԓьаелымэл; гэнумэкэвлинэт ынкъам гэкэлилинэт материалтэ тароолӄылӈыкэн лыгъоравэтԓьаваратэн, увичвэткин, эʼмитлёнат ӄол гэнтылинэт (чымӄык) гакалейпатленат приложенияк газетэн «Крайний Север» – «Эйгысӄын».
Вера Алексеевна Грачева - почетныкэн мигчитԓьэн образованиен, урэмигчитԓьэн.
Игыр мыткалейпатыркынат сочиненият кэлиткуԓьин, ромакавъёттэ Вера Грачевана.
Калеёк алваӈ люӈытчыԓьыт ӄутти вэтгавыт, миӈкэмил нытвыӄэнат ынӈэнванвыӈӄач (ӄэлюӄъым – ӄэлёӄъым, чувчеӈыт – чавычыват).
Ӄорагынрэтбригадак Етгъи отчой аʼтчайвыё элен.
Ӈутинэлек гым тыпаӈъэвӈытогъак ӄорагынрэтбригадак №6-7, ваԓьын совхозык «Энмытагын» нымнымык Аён.
Ынкы ӄорагынрэтбригадак нымытваркын гымнин эпэӄэй Ыʼттъыӈэвыт Лидия.
Гым нылӄытигым ыныкагты эмӄынэлек.
Мури ынкы ганоԓьанморэ вээмык Равчыван.
Ынӄэн вээм аръаля мыкынныԓьын.
Паӈъэвӈытоплыткок, рыюԓьыт ӈэнри ваамэты нъанэлёсӄэвӄэнат, эвыт-ым ныннуӄинэт, нинэрэтӄинэт морыкагты лыгиннэ ынкъам кычава.
Киткит эвыча ваамъеквэ нытваӄэн гытгыӄай.
Гымнин эпы Ӄотгытгын пэнин чит ытръэч ӈэнри аʼнэлёсӄэвыԓьын.
Виин еп эмрэнръукэ мури мыттаратамтайкымгомык, ӄлявылтэ-ым кытэ имтилӄытгъэт гыргочагты.
Таратамӈыма, мури эпэӄэй нылгэтаӈычьыпычвэтгавморэ.
Ынӈин вэтгавма, танӈыткома, рэтэм пэтле мытыплыткугъэн.
Эмнуӈ гавытатлен.
Нивӄинэт, вытанма, мрэнти нылӄутӄинэт.
Аны йыккайъым мургин эмнуӈ элек!
Лымынкы, ымы равытгырык, нынӈэӄинэт амалваӈ ваԓьыт тыӈэчьыт, въэгти, наӄам ӄутти нычелгыӄэнат, лелелпэраԓьыт.
Ымыԓьэты нутэсӄын, йынрыт, умкыт ӈэгти нывытэчгытратӄэнат.
Ваамъеквэ нывытэчгытрыпэраӄэнат никвыӄинэт пыӄэрумкыт, гиллеӈыт.
Ӈэнри, омкэты нытэгъентилӄин ӈэлвыл, миӈкыри ӄун ӄората ыʼлгу турпинтыӄэтыԓьыт вытвыттэ, въэгти.
Чама ынӄэната ӄорат пэтле нэчьэтӄинэт.
Пэтле ӄорагынрэтыԓьыт имтилӄытгъэт.
Ӈэлвыл аʼтав нарагтанӈын аӈӄачормэты, инӄун ынкы элек тъэркин мрэнти, ръорат, чама ынкы пэнин нигэтӄин.
Ӈэвъэнйыръыт гапэлятленат ярак.
Нымкыӄин мигчир яракэн элек.
Наӄам элеӈит нылгинычивмыӄин.
Ӈэвъэнйыръыт эӄылпэ гэрымнуплыткулинэт, гэтэнэлгыӈлинэт.
Гымнан тыгтывэнратын эпэӄэй нэлгынйитъэвык, панрэнанватык.
Эгынтома, мури эпэӄэй гэнутэгчимури.
Ынан энанкалыроквъэ, миӈкыри ваԓьыт тыӈэчьыт чит нинэгичиӄинэт роолӄылё.
Мытыпрынэт пъупуӄыт, майъолят, рымавтыт, вытвыттэ, вэривычьыт.
Гытгаръоӈӈок, гым ынкъам гымнинэт тумгыт ноонъынтаморэ.
Нинэгичимури амалваӈ ваԓьыт уунъыт, пъоӈпъоӈыт.
Тэлпыркын ӈэтйъилгын.
Ӄорагынрэтыԓьыт энмэч эмтэнрагтатгъат.
Аймавыӈӈогъэ ынантаӈычьын, ынанкоргычьын крычмын – вылгыӄаанматгыргын.
Ымыԓьо еп ыʼлё нымгоӄэнат, нуӈэлӄинэт – ныйъоттынтаӄэнат, ныпрыӄинэт итрут ынкъам йъуттыт, рырыратъёлӄылтэ аймакгэӈкы, нынтэнмавӄэнат ярартэ, милгыт, ныгтоӄэнат турэвиръыт.
Ынӄоры мури эпэӄэй мытыпрыгъэн мылгымыл.
Ымыԓьо инъэ мытыгъевмык.
Ӈэлвыл энмэч гэнэймэвлин.
Ымыԓьо ӈытогъат ярайпы: ӈэвъэнйыръыт, нэнэнэт, ынпыначгыӄагтэ.
Ынӄо-ым мытымгомык мылгынинтыткук.
Ӄлявылтэ милгэрыткугъэт.
Инӈин нитӄинэт, инӄун ӈэлвыл эӄылпэ нылӄутын.
Ынкъам нымгоӄэнат инэкынъук.
Морыкы гэймитлинэт кылгынкэн ыннэн парол ӄэюут ынкъам ныраӄ майӈыӄорат.
Инэпэтыплыткук, пэтле мытлявтыпанмык ынкъам мытъэйӈэвынэт энараԓьыт, чамарэмкыԓьыт.
Ӈыроӄ ыʼлёӈэттэ гооканморэ.
Пэтле галягъэ номӄэн элеӈит.
Ынӈатал-ым йыӄӄайъым тыпаӈъэвӈытогъак.
Отчой ӄырым мынтыяатын ынӄэнат гэчевкы ваԓьыт ыʼлёт.
Анна Гырголгыргыӈа, кэлиткуплыткуԓьын Ырыткучьыкин калеткорак Чаакэн районкэн.
Гымнин эпы Игыркинэт ӈиныԓьыт пынлёк, микынти ыргинэт эпэнти, ӄол нитӄинэт ӈыркычеты нырилпынилюӄинэт.
Ынӈатал ынӄэн аӄачьыгыргын.
Этааны ытԓьарык этлы анымӈылявкыԓьэнат.
Гымнан ӄонпы нэнамӈылёйгым чиниткинэт йытоткоԓьыт: «Микынти гымнин ыʼттъыютԓьэт?» Эвыр гымнан ытри лыги тырэтчыӈынэт, ымы гымнинэт нэнэнэт тыранымӈылявӈынат.
Ӈотэнпыӈылык гымнан тыратвыӈын эпэнин вагыргын, ӄэлюӄ гымнин эпы ынанъыʼлго лынъё.
Ытлён ныгынкойӈыӄэн, коргэты ваԓьын, ныгтиӈӄин, чама этлы амыгвэтгавкыԓьэн.
Нымтумгэ тэӈу нылгыӄин, ымыԓьорык лыги, нэкэм чавчываԓьа.
Ынан лыгинутэйиквин Чукоткакэн районкэн, миӈкыри ӄун ӈутку гэмэйӈэтлин, гатвален, гэмигчирэтлин.
Гымнин эпы гъурэтлин 5 июнык 1937 гивик, эмнуӈкы.
Ԓьорайпы чекыяа, Кчавынвык ымы рымагты, Тымӄырилек гытгык ӄача.
Ӄэлюӄъым эпы чавчываоʼравэтԓьан.
Иӈӄун ӄорат ныегтэлыркынэт, ытри ныялгытӄэнат.
Ынан нэнакэтъоӄэн чиниткин вагыргын.
Ыргынан нъэмэтӄинэт утъымыт, рэтэмыт – элерэтэм ынкъам ԓьэленрэтэм, эвыр ымы кукэт, ээкэт, вылпат, тивичгыт, таӄаманъёлгыт, орвыт ынкъам эвыр тайӈыквыт.
Ынӄэнат ыргинэт эмнуӈкинэт яаёттэ тэленъепкинэт.
Еп маравма эпы мэйӈэтгъи чавчывак.
Лыги лыгнинэт ынинэт эпы ынкъам эпэӄэй.
Эпы еп ӈинӄэю ӄорагынрэтгъэ.
Чейвыткуԓьэтгъи эпэнэ ынкъам эпэӄэйынэ рээн.
Ырык ыʼттъыёл нылеӄин рэквытӄэй ӄэюуԓьын, наӄам ӄэюуӄэй нырулӄин.
Эпы нивӄин: «Ӈинӄэю вама ӄората нымкыче нантэргаквым».
Миӈкыри ӄун ӄораӈы ымы рылик ныгтыӄэн – гынритэ нынтыӄин пытӄы ръораԓьанма ӄораӈы ымы рылик ныгтыӄэн.
Ынӄэната ӄорагынрэтыԓьыт нылгипэӈъивэтӄинэт.
Ӈинӄэгти-ым эмпэӈъивэтэ ӄоранлек рыпэт нытэргатӄэнат.
Эпэнэ пылыткунинэт мытлыӈэн класстэ.
Кэлиткуплыткук, эпы эквэтгъи амноӈэты.
Мэйӈэтык-ым эпы бригадиро нъэлгъи.
Эпы нивӄин, энмэн игыр нылеӄин вагыргын эмнуӈкы.
Ӄэлюӄъым тэленъеп гэмо ымы чаӄар, хлеб, парапар, кэнтит ымы яблокыт.
Игыр-ым имыръэнут ныныпкирэтӄин трактора ынкъам вездехода.
Тэленъеп-ым ыргынан имыръэнут чинит нимтиӄин.
Эпы игыр нэквэтӄин амноӈэты вездехода.
Ынӄэната нийӈэӄинэт ымы кимитъыт.
Амноӈэты ныривлыӄинэт парапар, кавкав, тааӄат ынкъам ӄутти кимитъыт.
1953 гивик нанъялгытатынат ныппылюӄинэт нымнымыт.
Томгатгъэ нымэйыӈӄин нымным Ԓьурэн.
Ынкы кэтэм эпэн нъэлгъэт кылгынкэн ыннэн парол гивит.
Вэнлыги эпы пэлятгъэ эмнуӈкы, ӄэлюӄъым мэйӈэтгъи ынкы.
Ытлён лываквъэ нымнымык вак.
Гымнин эпы ӈавтыӈгъэ Ԓьурэк 1964 гивик.
Нагтонат ыннанмытлыӈэн С.
3 нэнэнэт.
Игыр эпэн варкыт мынгыткэн ӈирэӄ парол ытлювъёӄагтэ ынкъам пытӄытлювъёӄагтэ.
Вэнлыги эпы мигчирэтыркын эмнуӈкы.
Ынан рымагтэты рэнлеӈыркынин мигчир.
Игыр-ым ытлён ӄонпы эмнуӈкы панэна ныкытгынтатӄэн.
Тэгмигчирэтыԓьын эпы гэнинэпиривлин медаля «За трудовое отличие» ынкъам «За доблестный труд в ознаменование 100-летия со дня рождения В.
 Ынпэвкы пенсиягъэ 1993 гивик.
Игыр-ым эпы Пэкул гыттэпычьын бригадак ынпыначгын — нинэнинъэйвыӄинэт аʼачекыт ӄорагынрэтык.
Ыргынан нэнлеркын мигчир, инӄун вэты варат леӈвэттэты нынъэлыркын – ымыԓьо ынпэвыԓьыт ынвинрэтыркынэт амӄынъычо, ымы крычмын атвака вама.
Ытлювъёта эпы нывинрэтӄин мигчирэтык эмнуӈкы, ӄэлюӄъым ынпэквъи.
Мурыгнутэкин кымиӈыт ымы нэрмэвыркынэт.
Мытмычвынатыркын, иӈӄун кымиӈыт вэты таароӈыԓьо ынпыянвэты ратваӈыт.
Ӄорагынрэтыԓьыт 1998 гивик умэкэтгъэт Анадырык, съездыгъат.
Гымнин эпы Пэкул Пётр нэмыӄэй ынкы гатвален.
Мигчир — мургин вагыргын.
Мигчирэ гантомгавлен армагыргын ынкъам таӈнымытвагыргын оʼравэтԓьэн.
Екатерина Омӄат, кэлиткуԓьын Ԓьурэкин калеткорак Чукоткакэн районкэн *** Тынмагтэ Гым гъурэтигым Ӄэпэрвээмык Билибинкэн районык.
Гымнин чычеткинэԓьыт нэмыӄэй ӈуткэкинэт, Ӄэпэрвээмыԓьыт.
Гымыкытԓьэн ытԓьаӄай энмэн Надежда Рултыӈэ — ынӄэн гымнин эпэӄэй, гэпэлӄэтлин еп гым ныппыԓьэв вама, туркэлигъюлетчыӄивыԓьигым, ӄэлёӄ кыргам ырык гым гэмэйӈэтигым.
Еп игыр егтэлыркын гымнин миргыӄэй, мурыгрээн нымытваркын, ынин чувчеӈнынны Номыԓьын.
Ытлён очочо мигчирэтыԓьэтгъи бригадак.
Игыт ытлён пенсияԓьын.
Нэкэм гым эмнуӈкы тытваԓьатык амӄынкалепаӈъэвӈыток.
Ырыгрээн нэнэтраԓьатэгым ӈэлвылекы.
Ынкы-ым гымнан нинэԓьуйгым ӈайыткынык, эʼнноткынык тынмагтэ, наӄам айвалӄылтэ ӄутти нутэсӄычыку рыпэт гэнъэтлинэт, этаны, апайӈын нивӄин, энмэн тэленъепкин тынмагтэ.
Ӄэлёӄ ынкы тэӈвытку тыԓьунэт айвалӄылымкийӈыт ынкъам нэнамӈылёйгым миргын: «Ылён иаʼм айвалӄылтэ гатамайӈынленат, этыӄун гаӄоръаратленат нымкыче?» Миргыӄэе энанымӈыляквъэ ынкъам ынӄэната ӈоот кэликэл тыкэлигъэн.
Энмэн, мурыгчувчеӈин вагыргыкэн имыръэкин варкын этынвыт, оʼравэтԓьэн нымытвагыргын ӈаргынгыпы ваԓьын.
Этын варкын «Ӈаргынкэн», «Вээмин», «Гырголвагыргэн», «Уттычыкукин», «Кынтэвагыргыкэн», «Аӄавагыргыкэн».
Ынӄэн — «кэлы».
Ынкъам таӈымыԓьо этынвыт таароӈо лынъёлӄылтэ.
Ынӄэната нытваӄэнат Оттытаароӈ, Энанкаав, Вылгыӄоранмат, Элгыраткон, Килвэй.
Энмэн, ӄэйвэлым оʼравэтԓьан нывайӈыкэн, вэнлыги-ым ынин чимгъун ӄээӄын ӄолевагыргык «нынымытваӄэн».
Энмэн, ынкы ӄынур ягталма нынымытваӄэнат.
Ымы ныԓьуӄинэт чычеткинэт яатԓьат миӈкыри нынымытваӄэнат.
Йыӈэттэтти, энмэн, ынӄэн ытри — вайӈыԓьыт.
Ымы гаймаӈэн ныпытӄъурэтӄинэт ягталԓьэйпы, нэкэм чычаткэнаԓьэпы.
Итык мургинэт чувчеӈыԓьыт чит-ым, еп торвагыргын энъэлкэ, таӈванэван нутэргычыку ыʼннумкэвынэт въик, иӈкун кымъэ нэрэткуӈынэт, нэрэнтэгиминӈэнӈынэт, чама, энмэн, пэркылгыргын нутэсӄычыку вак, нэкэм ӄырым пэтле ныпкирынэт «ӄолевагыргэты».
Ынкъам пэнинэԓьыт нымайынляӄэнат ӈайыткынэты, эʼнноткынэты, йынрыткынэты.
Торвагыргын нъэлык, ганъотавыӈӈоленат нотагты майынляк, ытръэч нутэргычыку ромкавынво лынъёлӄылтэ.
Итыкэвын игыт нэмэ ымы эвыт мачынан тэчувчеӈӈэ нынумкэвӄинэт въиԓьыт, эвыт тэгъеӈкы ынӈин.
Гымнин-ым эпэӄэй тэчувчеӈӈэ гэнтылин.
Инӄун эʼӄэпэгчиӈыԓьэ авнайъока, кэԓьэтэ, чама таӈэты амранымытваӈа чит-ым гамгаройыръык нытваӄэнат тайӈыквыт, ярартэ.
Игыт-ым кыргам ымы аӄорака мытнъэлмык, пытӄылым ӄонпы уйӈэ аярарка.
Вэлет-ым тэленъеп ымы эӈэӈыԓьыт нытваӄэнат ынкъам ытри нывинрэтӄинэт егтэлык оʼравэтԓьак.
Мургин ынанъяачыкэн эӈэӈыԓьын, энмэн, Вылгыӄ.
Ынин ваны итыркын игыт пригородо Билибинык, энмэн участок «Караԓь».
Оʼравэтԓьат мургин, ыʼттъыютԓьэт, эвыт этъылвъикэ, колё эʼванӈэнаԓьыт, нынилгыпэтӄинэт, нэкэм ынпыянвыт, эвыт кытӈэра мэлевкы, инӄун ӈэнъянвыт яатԓьат авнъарэка ныммигчирэтык.
Чинит ымы въикин ваны нынкалыровӄэн.
Оʼравэтԓьан ӄырым оʼралвагты чимгъуԓьылӄыл, ӄэлюӄ иӈӄун «кэԓьэтэ» пэгчиӈу эвнэлгыкэ ынин чычеткинэт.
Нынъотавӄэнат тымӈэвэтгавык, пынчойгатык, эӄэчитык ыргичгу.
Наӄам чавчыват мыгчычеткинэԓьыт.
Уйӈэ нъэлык оʼравэтԓьан, лыгэнэвыт-ым чымчанымэты нынӈивыӄинэт пынлысӄэвыԓьыт.
Ынръам пынлыратыԓьын тэӈӄырым авэтывак ʼниквъэн: «Ынӈиннымкин ынӄэн гэвъилин».
Ытлён риквъэ: «Ынӄэн-ым ӈан гэквэтлин, ытлён гъирэлӄытлин».
Ӄутырык еп ягталма нынтэнмавӄэнат въикин яаёлӄылтэ эвиръыт.
Лымэвыт лыгэн нынмэтъанъетавӄэнат, эʼптыплыткук нылгитэнрымнуӄинэт нэлгыт, эвыт панрат.
Лымӈэвыт нынйыпыӈатӄэнат лыгэн аяакыԓьэнат эвиръыт, еп ягталма тынэёттэ.
Яаёттэ эвиръыт ванэван ыныныйпыӄатынат.
Ытръэч ынӈин нынтыӄинэт ӈъочавчыват.
Пэнинэԓьин ныгтыӄинэт эвиръыт ынкъам ытлён нынатчьавӄэн йъэнкы.
Ынык ӄача нытрилӄинэт роолӄылтэ, ытръэч эмкиткит, ымы тааʼкойӈын, эвыт ягталма гатааӄолен чама ӄутти ыʼлгу лыӈъёттэ ягталма: ӈэвысӄэтырык — рытрииръыт, титит, ӄлявылык — таакойӈыт, валят.
Эвыт тъылвъитэ гитлин оʼравэтԓьан, ынӄэн нытраӄэн, ӄэчейыръын ныгитэӄин, ръатъычгырга гэвъилин, наӄам нэмэ ытръэч чычеткинэԓьэ рытраёлӄыл.
Тавэръыгма, рытрииръыт ванэван ыʼнтылвалынат, ымы ванэван ыʼнпоаʼркэленат.
Нынниӄинэт эвиръыт лыгэн тымӈэпытляӄ, ӄынур гыргычеԓьыт, ванэ рытрииръын ыʼнынъомравын.
Нынавэръэпатӄэн пэнинэԓьын ӈэвысӄэтэ.
Равэръэпанма, ымы эвыт нынвэтгаватӄэн, иӈӄун эвнъэнӄэткэ нитгъэн равэръэпатык.
Равэръэпатыплыткок нъэлевӄинэт ӈилгэ гыткат, мынгыт.
Ярак рынма пэнинэԓьын, чычеткинэԓьыт вэты экъэликэ ӄырым ваԓьылӄылтэ, энмэн эвилюкэ рэнъэлӈыт, нэкэм ӈэнъянвыт.
Нэмэ мэрэт ӄырым нотасӄэты энэрэткыԓьин.
Рынтоӈатыӈӈок, чычеткинэԓьыт, нэкэм ӈэнъянвыт, ӈилгэ ныпъурисӄинэт, энмэн ыргин ягталгыргын оʼмрэты.
Майынляплыткок, ныванма ярагты, этлы атаалгыляткыԓьэн панэнаԓьэты, энмэн нэрэтиӈугыт ынан.
Ынин гэкэнрэт ынык ӄача нынмыӄэнат, ытръэч левыт ванэван ыннэчгытвыгъэн, нэлгык рээн нынтыӄин, ныпилгылвиӄин, аймакыт нычвиткуӄинэт, ынӄэната нэнъарэӄэн пэнинэԓьын.
Тэленъеп эвыт чавчыв уйӈэ гэнъэтлин, ынык ӄача ныӄэтвыӄин таӈколё ӄорат, айвалӄылтэ ныгичиӄинэт ынкъам нытынмайӄэнат ынык ванвык ӄача.
Ӄэлёӄъым тыԓьунэт нымэйынӄинэт тынмагтэ, наӄам тэленъеп ӄаат, этаны, игыткинэк майыӈкы ваԓьыт, рынныт нымэйыӈӄинэт.
Ынӈин ваԓьын миргин гымыкы рымӈылявъё пыӈыл, вэлет-ым игыт гымнан лыги, миӈкыри тэленъеп лыгъоравэтԓьат нынумкэвӄинэт, чама гымнан лыги, иаʼм нытэйкыӄинэт тынмагтэ.
Тынмагтэ — ынӄэн ыʼттъыютԓьин нымытвагыргыт, ӄынур-ым мынивмык, энмэн эмнуӈкинэт памятникыт.
Ытръэч гымнин миргыӄэй нычимгъуӄин, ръэнут ытлён моргынан мытрапэляӈын яатԓьагты, кыргам ымы аӄаака мытнъэлмык.
Этъопэл вынэ чеэкэй мынъытаалгылянмык яалегты, яалвагыргэты, эчвэрагыргын ынӈин ӄонпыӈ таӈаӄорака мыннъэлмык.
Кыргам ӄорат — ынӄэн мургин егтэл.
Надежда Куляева, кэлиткуԓьын Ӄэпэрвээмкин калеткоракэн.
4 Лымӈылтэ Кытгы — Ӄунлелюн чакыгэт Аʼрэлпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык.
Ныкитэ вусӄымчыку энмык кувлыткугъи, кэмчичьэтгъи.
Гыткамлягъэ.
Ԓьулгэннин кэмчичьэтыԓьын ӈээккэтэ ытлыгын.
Ытлён нытэӈъэв эвтылягты пиӈкугъи.
Ивтылык турирык, ытлыгын эʼйӈэвнин, ивнин: — Эʼмитлёнайгыт, ытлыгигыт?!
Ивнин ытлыгэ: — Ӈотӄэнайгым итыкэвын.
Ытръэч этъым тыгыткамлягъак.
Ӈээккэтэ ивнин: — Йыӄӄэй-ым мынрэӄэквыт, миӈкыри мынтыгыт?
Ытлыгэ ивнин: — Ев-ев, опопы ӈутку ӄэнанмыгэ.
Наӄам трэтэвиминӈэты, гынык лыги лыӈӄэвигым.
Эвыр рэнанмы-ым, ринэплыткугъэ румкэвкы-ым коракэгты ӄынымпэнрыгэ.
Ӈэнку ыʼннатчыӈатгыт, ротванвыгъет ыʼннутэргыгыт.
Эвыр Ӄонлялёрыкы ынӈэ авнатвыка ыʼнынтыркынигыт.
Эвыр ӈэнку нараматаӈыркынэгыт, ынӈэ эʼнӄэткэ, ыʼнматаркынэгыт.
Ытлыгын тымнэн, румкэвнин.
Коракэгты эквэтгъи.
Ӈэнку пыкиргъи.
Ивнинэт: — Гымо торыкагты тыгынтэвык, гымнин ытлыгын гынтавтыляма гыткамлягъэ.
Инэтэӈнинъэйвыгъи ынан.
Инэнинъэйвыплыткугъи, иниквъи: «Ӈутку ӄэнанмыгэ».
Ынкъам чама иниквъи: «Ӈэнку рэпкиры, ротванвыгъет ыʼннутэргыгыт, ыʼныргыткун нутэсӄын, ыʼнтэйкын атчытванвылӄыл».
Ынкъам чама ымыӈ иниквъи: «Ӄонлялёрыкы ынӈэ атвыка ыʼнынтыркынигыт».
Ынкъам ымы иниквъи: «Ӈэнку раматаӈык, ынӈэ эʼнӄэткэ».
Лымаляквъат коракыԓьыт.
Ротванвык нэнутэргыгъэн, натаванвыӈын.
Ынкы ымычьычоӈэт ныпэрӄытваӄэн.
Ӄынвэр мэчичьу наматагъан.
Кымиӈэтгъи ынкы, ӈээкык йытонэн.
Ынӄоры нэмэ, эʼӄэԓьэ йъок, гынтэквъи.
Миӈкы ныпкирӄин, ӈэнку нэмэ наччыӄэн.
Ӈэнку виин ныматаӄэн.
Нэмэ ныгръоӄэн.
Эчги ӈэнку ныгръоӄэн, нинивӄинэт ынкэкинэт: — Ӄырым эвын ӄынымчеквыткы Ӄунлелюӄэй, опопы ратан мараквыргын.
Ратанӈавнэн, варат нытумгэвыркын.
Наӄам эвын нымлыӄэнат, аʼӄанраӄавыӈ ваԓьыт Ӄунлелюнти.
Вынэ варат нытумгэвыркын.
Вытку ынӈин нутэкэмлилыплыткугъи, вытку ынкы паагъэ мараквыргын вак.
Миӈкы ныпириӄин, нэмэ ныматаӄэн, нэмэ ныгмиӈэтӄин.
Нотакавраплыткой, ӄэглынангэт паагъэ вак мараквыргын.
Эргыпо нъэлгъи Кытгы, Ӄунлелюн чакыгэт.
Томгавкытгано нъэлгъи.
Кытгынэ мараквыргын эʼнӄу гэлгылин.
Ӈотӄэн ытръэч.
Ынрэмэчеӈэӈыԓьын ӄлявыл Ёаʼнма пэнин ытлён лейвыԓьын.
Ӄол итгъи ӄаайпы нырагтытыляӄэн, эвын гэвулӄытвилин, наӄам нэмэ ныёаʼтӄэн.
Ампылмыёаʼта, ӄынвэр нывилгъи.
Ытръэч чата элгытараӈгъэ.
Ӄыепынмын ынкъам эʼчгыткын тыленнинэт ымэты.
Ынӄо йылӄэтгъи.
Гынунныкитэ люур ӄулиӄул валёмнэн.
Эвын ынӄэн ӄулиӄул ӄытлыги кэԓьин: — Эʼми тытыл?
Эʼми тытыл?
Татлыгнэн: — Аʼм авнатытлярэрка ӄытваркын!
Энмэч ӄыгаргывъэчгатгэ!
Игынэмэ гымыгтумгык нэнанвэчвавыткойгыт!
Ӄэглынангэт-ым кэлы гэргывъигъи.
Антонина Кымъытваал, калейпы «Лыгъоравэтԓьэн лымӈылтэ», Магаданкэн такнигаӈын, 1987.
Виктор Тымӈэвйи Рэвымрэв Гыроӈэт ӄулитэ Галгата йыръэтгъи.
Ныкирит ныӄэргыӄэн.
Ӈинӄэгти эйылӄыкэ.
Йичьэмиттумгыт нэмыӄэй Эйылӄыкэ нъэлгъэт.
«Оккой, ръэнут ӄолентогъэ?» — Чеӈытгэтгъи ытленъюӄэй.
Ынинэԓьэ ытленъюӄэй Рамынноӈэты ивнин: «Аны ынӄэн рэвымрэв Вакъооӈӈок ӄолентогъэ.
Ӄыгитэ, кэлиԓьыиръыԓьын Кытылӄык вакъогъэ.
Чама нъэйӈэвыркынимык: «Эʼв-иʼли!
Китаӄун мынрачвыӈ, ӄыпэв-ӄыпэв».
Ԓьэлеӈкы илгынръыԓьын.
Ӈаргынэн ыʼттъыёл ынан нинэлкылӄин.
Малятыӈӈок омкыткынык Кавэты нывакъоӄэн.
Ёоʼръоӈӈок умкииӈкы Ралӄаӈынвын нинэԓьуӄин.
Ёоʼонма ыʼлчыку Нытэминӈыӄин тараӈык.
Рисоватъё тэкэлиӈыԓьэ.
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998.
Рывъёԓьавъё 4 Чукоткакэн автономныкэн округ «Ыяакэн Эйгысӄын» № 1 (24), 30 январык 2004 г.
 Тайкыё газетак «КрайнийСевер» С.
1 2004 Гивиӈит Январь Кэвылӄут Виктор Григорьевич гъурэтлин 15 январык 1929 гивик ӄорагынрэтыԓьэн ройыръык ялгынма ӈэлвыԓьык Туманскыкэн эмнуӈкин.
Гэкэлиткулин Анадыркэн калеткорак колхозмэгчетԓьэн, кытэ гитлин зоотехнико.
Гармиятвален Провиденияк пограничнико.
1954 гивик гэнъэтлин тагазенӈыԓьо, гамэгчерымголен газетак «Советкэн Чукотка».
Ынӈингивик тэӈвытку гакалейпатлен ынин стихотворение.
1955 гивик стихыт Виктор Кэвылӄутын, елыԓьатъёттэ — В.
 Сергеевына ынкъам Л.
Соловьевана, гакалейпатленат «Литературная газетак» ынкъам москвакэнак журналык.
1958 гивик Магаданкэн такнигаӈынвык гэтэйкылин ыʼттъыёлкэн кэликэл Виктор Кэвылӄутын «Гымнин Чукотка» («Моя Чукотка») лыгъоравэтԓьэн ынкъам русиԓьин йилымил.
Ӈирэӄэв кэликэл гэтэйкылин Москвак, нэмыӄэй 1958 гивик — «Пусть стоит мороз».
1959 гивик поэт гэнъэтлин члено Союзэн писателен СССР.
Гаялгытлен Магаданэты, ынкэкин такнигаӈынвык гэмэгчерымголен редакторо-йилыԓьэтыԓьу.
1961-1963 гивиткуӈит гэкэлиткулин Высшие литературныкэн курсык Москвак.
1986 гивик Магаданык гэтэйкылин русиԓьин-лыгъоравэтԓьэн разговорник, тэкэлиӈыԓьу гитлин Кэвылӄут.
9 июнык 1963 гивик ытлён гэпэлӄэтлин Ленинградык.
Таисия Гухувъе — айванаԓьэн поэтесса (1939 -1982) гъурэтлин 16 январык нымнымык Вэлӄыл.
Гэкэлиткулин Анадыркэн педучилищек, гатвален VI Ымнотаеквэкэн фестивалынвык ӈиныԓьин ынкъам студентэн Москвак 1957гивик.
Гэпэлӄэтлин 29 майык 1982 гивик.
Ынинэт стихыт гакалейпатленат сборникык «Творчество народов Даԓьнего Востока» (Магадан, 1958).
Июԓь Вэӄэт Валентина Кагъевна гъурэтлин 11июлык 1934 гивик Увэлек.
Еп ӈээккэӄэю вама энмэч гэйгулетлин ваӈэк, 14-ча элеӈитыԓьу аӈӄагыннэгӈыттыԓьык рээн нъытвыԓьэтӄин.
1965 гивик гэмигчирэтлин библиотекак Инчьэвикин.
Ынӄоры ганымытвален Марковок, гитлин ваӈэԓьо.
1971 гивик гаялгытлен Анадырэты, гэмигчирэтлин ваӈэрак «Северянка».
Гитлин депутато райсоветэн.
1970-ӄав гивиткук тайкымгонэнат стихыт ынкъам пыӈылтэлтэ.
Ыʼттъыёлкэнат стихыт ынкъам пыӈылтэлтэ ынинэт гэйилыԓьэтлинэт эргыпатыԓьа писателя Владилен Леонтьевына.
Стихыт Валентина Вэӄэтын гакалейпатленат газетак, аԓьманахык «На Севере Даԓьнем», сборникык «Пою тебя, Чукотка», «Любовь провинциалки», ӄутти.
1989 гивик Магаданык лыгъоравэтԓьаелымэл гэтэйкылин ынин кэликэл «Танойгыайкотԓьат».
1999 гивик ынӄэн кэликэл гэтэйкылин Парижык францияԓьэн йилымил.
2001 гивик такнигаӈынвык Анадырык гэтэйкылин кэликэл «Тыӈэӈӈы» лыгъоравэтԓьэн ынкъам русиԓьин йилымил.
Нымытваркын Анадырык.
Иԓья Юрьев (И.
 Гъурэтлин 31 июлык 1954 гивик, гэпэлӄэтлин сентябрык 2003 гивик.
Чукоткагты гэпкитлин ӈэргэрык 1979 гивик.
Гэмигчирэтлин поселкак Полярный ынкъам городык Пээк Чаакэн районкэн.
Гитлин журналисто, редакторо газетак «Огни Арктики».
1970 гивик ынинэт стихыт гакалейпатленат журналык «Октябрь», «Север», «Сибирь», аԓьманахык «Ладога», «На Севере Даԓьнем», областякэнат газетак Ленинградкэн ынкъам Магаданкэн.
Яачыӈкэн гивиткуӈит гитлин редакторо газетэн «Полярная звезда».
Август 3 (22 июлык) 1889 гивик гантомгавлен пост Ново-Мариинск (г.
 Талпыӈӈок XIX век чымӄык оʼравэтԓьат колё гъанӄаръатыӈӈоленат ԓьук тымӈэтваԓьатыԓьын правитеԓьство Ынаныяакэн Северо-Востокык, америкаԓьыт ынӈэнӄачкэн нутэйиквик аръаля гаройвавленат имырэӄыткук — вилыткук, лейвык.
Эмӄынгивик мыкыӈ гаймавыӈӈоленат ынкыри америкаԓьэн ыʼвыт ръэвӈыттыԓьыт.
Ынӈингивиткук ныркывӄэн нутэйиквик Чукоткэн лёӈытваԓьын инэнлекин администрация.
1989 гивик гантомгавлен Анадыркэн уезд лымэвыр округ.
21 июлык клипер «Разбойник» гэпкитлин эʼӈыткынык Александрын, гэмпэлинэт тэпӄэк турыпкитԓьэт ынкъам ынкы тараӈымгогъат.
Тараӈыплыткок ярак гангырголявлен россиякэн флаг.
Ынӈин томгатгъэ пост Ново-Мариинск.
Ӈутингивик ынӄэнын рэнъэлӈыт 115 гивиӈитти рытомгавтагнэпы.
12 августык Олег Куваевын — писателен, ытлён вак, нъынъэлынэт 70 элеӈитти.
Геолого гитлин ынкъам лымынкы Чукоткак гатвален.
1962 гэвэтагнэпы моогъэ тэкэлиӈык.
Гэтэйкылинэт ынинэт пыӈылтэлтэ кэлик «Чудаки живут на Востоке», «Весенняя охота на гусей», «Птица капитана Росса», «Дом для бродяг», «Тройной полярный сюжет», «К вам и сразу обратно».
Роман «Территория» гатаӈэргыпатлен мурыгнутэк.
Гэпэлӄэтлин апрелык 1975 гивик.
30 гивиӈитти галягъат, титэ Анадырык гэтэйкыплыткулин Дворец пионерэн (1974).
Ынӄэн яраӈы ӄол таӈпэраԓьо итыркын городык.
Главный инженеро тараӈкы гитлин Михаил Галахов, главный архитекторо — Антонио Михе.
Сентябрь 9 сентябрык 1954 гивик гантомгавлен Ивылтикин район Указыгъет Президиумэн Верховныкэн Советэн РСФСР.
Эвыннымным - Эквыкыннот.
Районык варкыт нымнымыт Оʼмваан, Ваӈӄарэман, Кэӈиергын, Нутэпынмын, Озерный, Вэлӄыл.
Авынотраслят сеԓьскакэн хозяйствэн: аӈӄагыннэгӈыттыгыргын, ынныӈыттыгыргын ынкъам ӄорагынрэтгыргын.
Районык варкыт сеԓьхозпредприятият ИУМАПО «Восток-Агро», МУСХП «Возрождение» ынкъам МУСХП «Амгуэма».
17 сентябрык 1989 гивик галяйвымголенат риӈъэтвыт ръэтъеквэ Чукотка-Аляска.
Ынанъыттъыёл ынӄэн гатвален ръэтыгъет «Анадырь-Анкоридж-Провидения-Магадан».
Гэриӈэлейвылинэт 14 оʼравэтԓьат ынкъам гэйӈэлинэт 2 тоннат инэӈин.
Риӈэк гаяаленат мыкыӈ 10-к лиӈыткучьывытгырти.
21 сентябрык гъурэтлин писатеԓь Анатолий Пчелкин (1939- 2002).
Гъармиятвален УгоԓьныеКопик.
Ынанъыттъыёлкэн ынин кэликэл гэтэйкылин Магаданык 1965 гивик.
Гэргыпатлен тэйкыплыткук кэлит «Душа болит», «Тринадцать месяцев», «Мерзлый ветер», «Глубина вздоха».
Ынан гэйилыԓьэтлинэт стихыт Антонина Кымъытваалын, Михаил Ваалгыргынэн, Сергей Тиркыгиӈын, Владимир Тыӈэсӄынин, ӄутыргин поэтыргэн Чукоткакэн ынкъам Айгысӄыӈӄачкэн.
1972 гивик гэнъэтлин члено Союзэн писателен.
Ганымытвален Анадырык, Эквыкыннотык, Палаткак.
Заслыженныкэн мигчитԓьэн куԓьтурэн РФ.
Лауреат премиен литераторыргэн Эйгысӄин нынныԓьын Ю.
Октябрь 65 гивиӈитти галягъат, титэ 1939 гивик Анадырык гантомгавлен педагогическыкэн училище варатыргэн Ынаныяакэн Эйгысӄыкин.
Чит ынкы гатваленат ытръэч ӈирэӄ класстэ: подготовитеԓьныкэн ынкъам первый.
Ынанъыттъыёлкэнат кэлиныгйивэтыԓьу училищек гитлинэт А.
 Бондарева.
Педучилищек гэкэлиткулинэт ӈотӄоры эргыпатыԓьыт оʼравэтԓьат: Анна Нутэтэгрыӈэ, Юрий Рытгэв, Антонина Кымъытваал, Владимир Тыӈэсӄын, Нина Ваал, Николай Макотрик, Раиса Баум, Светлана Тагъёк, Николай Тэвлянто, Валентина Кагак-Серикова, Нина Булит-Емеԓьянова, Идея Кымъырултыӈэ-Куликова, Светлана Горская-Медведева, Владимир Панков, Михаил Край, Владимир Тымъэттъувйи, Галина Ваалӈавыт, Елена Етылӄут-Нутэкэу, Виктор Гэманкау, Софья Домбровская, Надежда Оʼткэ, Инесса Бутузова-Дорогань, Прасковья Дьячкова, Ирина Гырголӈавыт, Николай Лыляйӈын, Юрий Тэгрынкэу, Вера Ролтатгыргына-Тэгрынкэу, Алексей Куркутский, Эмма Тагрытваал-Вулӄыӈэ, Александр Вулӄыӈэ, Иван Уваургин, Елена Уваургина, Юрий Аӈӄы, Светлана Овтина, нымкыӄинэт ӄутти.
Декабрь 16 декабрык - оʼратъылёӈэт айванаԓьэн поэтессан Татьяна Ачиргинан (1944).
Гъурэтлин Марковок.
Гэкэлиткулин Свердловскыкэн государственныкэн университетык факуԓьтетык журналистикэн.
Гитлин корреспонденто радио, секретаро окружкомэн ВЛКСМ, телевиденияк, секретаро Ассоциациен эвынӈуткэкыԓьин.
Стихыт тэйкыркынинэт русиԓьин йилымил.
Кэликэл ынин «Белоночье» гэтэйкылин Магаданык 1982 гивик.
Нымытваркын Анадырык.
28 декабрык гъурэтлин лыгъоравэтԓьэн поэт Сергей Тиркыгиӈ (1949-2001).
Ынанъыттъыёлкэнат ынинэт стихыт гакалейпатленат 1973 гивик газетак «Советкэн Чукотка».
Гэкэлиткулин Благовещенскыкэн художественныкэн училищек.
1980 гивик Магаданык гэтэйкылин ынин кэликэл «Лети, мой день» русиԓьин ынкъам лыгъоравэтԓьэн йилымил.
Гитлин ӄорагынрэтыԓьо.
Ынан гэнумэкэвлинэт нымкыӄин лымӈылтэ, кытъаткэ-ым игыр тымӈэквъат ынӄэнат.
Гэпэлӄэтлин 24 майык 2001 гивик.
30 декабрык гъурэтлин лыгъоравэтԓьэн поэтесса, ученая Раиса Рагтытваал (1939-1988).
Гэкэлиткулин Анадыркэн педучилищек.
Гэмигчирэтлин Элӄэтвээмкин калеткорак, воспитателё Ватыркакэн интернатык.
Гэкэлиткулин Магаданкэн институтык, гитлин инструкторо отделен айгысӄываратыргэн Магаданкэн облисполкомык.
3 2004 гивиӄит Гэмигчирэтлин Чукоткакэн нутэгъюлеткин музейык.
Гитлин мигчитԓьу Магаданкэн областякэн нутэгъюлеткин музейык.
Гэпэлӄэтлин 6 сентябрык 1988 гивик.
Ынинэт стихыт гакалейпатленат аԓьманахык «На Севере Даԓьнем», ынан гэтэйкылинэт наукагъёляткэнат статьят, калейпатъёттэ Магаданык «Краеведческие записки».
Ӈутингивик рэнъэлӈыт.
65 гивиӈитти оʼраттагнэпы лыгъоравэтԓьэн поэт Михаил Ваалгыргын (1939-1978).
Ытлён гъурэтлин Вэлӄылык.
Гэкэлиткулин округкэн вилыткумигчитԓьин калеткорак, гитлин гыннигнэлгынумэкэвыԓьу.
Ӄол гитлин майӈыёаʼнма гагытканӄэтавлен.
Ынанъыттъыёлкэнат стихыт ынинэт гакалейпатленат газетак «Советкэн Чукотка» ынкъам аԓьманахык «На Севере Даԓьнем».
Ынанъыттъыёлкэн ынин кэликэл гэтэйкылин лыгъоравэтԓьаелымэл 1968 гивик.
1970 гивик гэтэйкылин ынин кэликэл русиԓьин йилымил, йилыԓьэтыԓьу гитлинэт Анатолий Пчелкин ынкъам Владимир Сергеев.
1970 гивик гэнъэтлин член Союзэн писателен СССР.
Гэпэлӄэтлин 1978 гивик.
65 гивиӈитти оʼраттагнэпы лыгъоравэтԓьэн поэт Владимир Етытэгын (1939-1959).
Гэкэлиткулин Анадыркэн педучилищек.
Калеткома ынкы тэйкынинэт ынанъыттъыёлкэнат стихыт, эʼмитлёнат гакалейпатленат рукописныкэн журналык «Юность».
Гэмигчирэтлин Канчаланкэн калеткорак.
1959 гивик гараквачален Ленинградык.
65 гивиӈитти оʼраттагнэпы художник-ваӈӄыттамэнӈыԓьын Иван Сэйгутэгын (1939).
Ытлён — Заслуженныкэн художник.
РФ, лауреат премиен нынныԓьын И.
Репинын.
Гъурэтлин Увэлек ройыръык ваӈӄыттамэнӈыԓьэн.
Аӈӄагыннэгӈыттыԓьо ынкъам ӄорагынрэтыԓьо гитлин армияплыткок.
Ынан тайкыёттэ ромкавытваркыт музейык Увэлекин ваӈӄыттамэнӈыракэн, Музейныкэн Центрык «Наследие Чукотки», Магаданкэн областякэн нутэгъюлеткин музейык, Музейык вараткэн искусствэн Москвак, Сергиево-Посадскыкэн государственныкэн историко-художественныкэн музейык- заповедникык, Галереяк Арктическыкэн искусствэн (г.
85 гивиӈитти оʼраттагнэпы лыгъоравэтԓьэн писатеԓь Василий Ятыргын (1919-1973).
Ӄорагынрэтыԓьэн экык.
Ынныӈыттыԓьу гитлин артелык Анадыркэн танныӈкомбинатэн, гэкэлиткулин волӄытвэкалеткорак ӈиныԓьин.
1940-1945 гивиткуӈит гитлин милиционеро.
Ынӄоры гэнъэтлин секретаро исполкомык Анадыркэн сеԓьсоветэн варатэн депутатыргэн, яачы - ынкэкин председателё.
1953 гэвэтагнэпы —тайкымготагнэпы лыгъоравэтԓьагазета «Советкэн Чукотка» — ынан калейпатымгонэнат лымӈылтэ ынкы, лымӈэ ныппылюӄинэт пыӈылтэлтэ.
Ынкатагнэпы гатайкымголен повесть «Ӈинӄэй нымнымгыпы».
1970 гивик Ятыргын гаялгытлен ынпычьын аккагты Валӄылеты, миӈкы ытлён нэԓьугъэн председателё.
Ынкатагнэты гэтэйкылинэт ӈыроӄ ынинэт кэлит-повестыт: «Маԓьчик из стойбища», «Судьба мужчину не балует», «Сказки Севера» русиԓьин ынкъам лыгъоравэтԓьэн йилымил.
Гэпэлӄэтлин Ятыргын 11 январык 1973 гивик.
90 гивиӈитти оʼраттагнэпы Вуквол — ваӈӄыттамэнӈыԓьын (1914-1942).
Ытлён гэтэӈнинъэйвылин ытлыгэ Ӄалмона.
Пэтле аʼачек гыюлетгъи ынкъам ынинэт тайкыёттэ ганкалыровымголенат майӈывыставкак Москвак ынкъам Ленинградык, музейык, Третьяковскыкэн галереяк.
Ынан гарисоватлен лымӈылкалекал Тыӈэтэгнынин.
Майӈымаравынвык Вуквол нанмыгъан.
Гъурэтлин ытлён Увэлек ӄача ӈъочьыройыръык.
Ытлыгын наӈӄагыннэгӈыттыӄэн, ярак-ым вама нинэтэйкыӄинэт ваӈӄытгыпы имыръэнутэт — умӄэт ынкъам мэмылтэ.
Чукоткагты шхуната (ыʼтвэ) ныетӄинэт америкаԓьыт ынкъам тъэрвитԓьу ныркурӄинэт тайкыёттэ ваӈӄыттамэнӈыԓьа.
Вуквол ынкъам ынин йичьэмиттумгын Туккай (ӈотӄоры нъэлыԓьын эргыпатыԓьо ваӈӄыттамэнӈыԓьо) нывинрэтӄинэт ытлыгэты.
Ейвэчевык йичьэмиттумгыт чинит нымытваӈӈогъат.
Январык 1929 гивик Увэлек гантомгавлен ыʼттъыёлкэн пионерэн отряд.
Вуквол нъэлгъи ынанъыттъыёлкэн пионеро.
Ытлён гыюлетгъи увичвэтык мандолината.
Музейныкэн Центрык «Наследие Чукотки» ромкавытваркын вээлыгтыё аʼйӈанаӈаткооркестр.
Кэлиткуплыткук 4-ӄав классык 1931 гивик Вуквол мэгчерымгогъэ колхозык.
1932-1933 гивиткуӈит Вуквол гэмигчирэтлин райисполкомык йилыԓьэтыԓьу.
Ноябрык 1933 гивик ытлён гамэгчерымголен Увэлекин интегралык, ӄымэл-ым мыкыӈ ваӈӈогъэ ваӈӄыттамэнӈырак, миӈкы тэйкынинэт нымкыӄин произведеният ваӈӄытык.
Ӈаргартагнэпы 1936 гивикин майтагнэты 1937 гивикин Вуквол гатвален Москвак, миӈкыри ытлён гэнӈивылин Райинтегралсоюза (кооперативныкэн ванвыкэн организацията имыръэтэминӈэтыԓьын), яачы гатвален Ымсоюзкэн комитетык вагыргыгъет искусствэн.
Ытлён гитлин стипендияпэрэԓьо кумъин ӈингыютԓьин.
Москвак Вукволына гантэнмавлен Республикакэн выставка вараткэн минъутэминӈэткин, эʼмитлён гэнвэнтылин мартык 1937 гивик Третьяковскыкэн галереяк.
Майык 1937 гивик Вуквол гэквэтлин Ленинградэты ынкъам гакалеткомголен подготовитеԓьныкэн курсык Институтэн Айгысӄываратыргэн.
Вама Ленинградык ытлён вэты гэӄитпыԓьэтлин тэминӈэтык.
Ытлён гитлин нинъэйвыткуԓьу, йилыԓьэтыԓьу ынкъам редакторо кэлик лыгъоравэтԓьаелымэл.
Майтагнэпы сентябртагнэты 1939 гивикин Вуквол гэкэлиткулин Ленинградкэн институтык айгысӄываратыргэн.
4 2004 гивиӈит 23 сентябртагнэпы 1939 гивикин раквачатагнэты 1942 гивик Вуквол гатвален Челгы-Армияк.
Яачыӈкэнат нымытвавагыргыт Вукволын ратгэмавнэн.
Лыги, ытлён гъармиятвален Витебскык.
270 гивиӈитти оʼраттагнэпы Николай Дауркин (Танӈытан) — гъурэтлин амрытэнма 1734 гивик — гэпэлӄэтлин галяк 1795 гивиӈит.
Николай Иванович Дауркин (Танӈытан) — лыгъоравэтԓьан, дворянин, россиякэн нутэлейвыԓьын ынкъам аӈӄаляйвыԓьын, географ, такартаӈыԓьын, гыюлетыԓьын Чукоткакэн нутэйиквик ынкъам Аляскак.
1744 гивик командира казакэн отрядэн Д.
 Павлуцкийына рымайӈавынво ганрагтатлен лыгъоравэтԓьаӈэнӄай Танӈытан мъанымнымгыпы Энурмик ӄачакэн.
Янор ӈинӄэй ганымытвален Анадыркэн острогык, ынӄоры — Якутскык, миӈкы гыюленнинэт русиԓьин ынкъам якутыԓьэн йилыт, калечетгыргын.
Якутскык ытлён танӈымэл каԓьатаароӈыԓьо нэтчыгъэн.
Ытлыгылӄылю каԓьатаароӈыԓьо нъалма гитлин якутыԓьэн подьячий Иван Борисов, тывъё Дауркиныно.
Ынӄэната лыгъоравэтԓьан Танӈытан нъэлгъи Николай Дауркиныно.
1760 гивик Николай Дауркин гэквэтлин Тобоԓьскэты; нъэлгъи казако, элеръук-ым яврэна найпатын йилыԓьэтыԓьу Анадыркэн острогык.
Элек 1763 гивик ытлён гэӄитпыԓьэтлин ляйвыма ыʼтвэ Анадырьваамъеквэ, 1765 гивик-ым Дауркинына кэлинин ынанъыттъыёлкэн нутэкэликэл Чукоткэн (Аколымаваампыкэргыргытагнэпы Анадырьваампыкэргыргытагнэты, Беринговкэн иʼрвытгыр ынкъам нутэтъул Айгысӄы-Америкэн).
Ынӄэн нутэкэликэл гаяален 1811 гэвэтагнэты.
1767-1771 гивиткуӈит гитлин йилыԓьэтыԓьу экспедицияк, ваԓьын Медвежьи илирыткук, эʼмитлёнат нывытрэтӄинэт Аколымаваампыкэргыргыгъет аӈӄак.
1786 гивик Дауркин гатвален экспедицияк И.
 Сарычевын, июнык 1791 гивик гатвален илирык Диомидын, Аляскак ынкъам И.
 Кобелевына рээн тэӈвытку нэԓьун бухта Порт-Кларенс.
Биллингсына рээн нымкъэв гэлейвылин Чукоткаеквэ.
Экспедицияплыткок 1792 гивик Дауркин Якутскык гагтытъылыӈӈолен.
Ынӄоры гаялгытлен Охотскэты, миӈкы аляръотагнэты 1795 гивикин гитлин йилыԓьэтыԓьу.
Ынин вагыргын рымагтэты гэмо.
Элгулеӄ, яачыӈкэнат гивиӈитти ганымытвален Охотскык лымэвыр Якутскык.
Ынин нынныгйит тывыркын чымӄык нутэйиквин Чукоткакэн — айгысӄы-нэкъаяӈӄачкэн вытгыр Колючикэн ынкъам Мечигменкэн кынмаӈӄакэн.
355 гивиӈитти галягъат рытомгавтагнэпы Семен Дежневына Анадыркэн острог (1649).
260 гивиӈитти галягъат ватагнэпы ӈирэӄэв поход Дмитрий Павлуцкийын Чукоткагты (1744).
180 гивиӈитти галягъат плыткотагнэпы ляйвыгыргын Чукоткагты русиԓьин нутэлейвыԓьин ынкъам наукагъёлятыԓьэн Эйгысӄык Ф.
125 гивиӈитти галягъат, титэ ганъомравлен Чукоткакэн духовныкэн миссия, ролятъё Якутскыкэн епархиягты (1879).
105 гивиӈитти оʼраттагнэпы член Первого Ревкома Чукотки А.
100 гивиӈитти оʼраттагнэпы ваӈӄыткалечетыԓьын Хухутан, член Союзэн художникэн РСФСР, Заслуженныкэн художник РСФСР (1904).
85 гивиӈитти галягъат, титэ Чукоткак ганвэтгыԓьавлен кылянво вагыргынлягыргын Советыргэн ынкъам гантомгавлен ыʼттъыёлкэн Ревком Чукотки, миӈкы гыттэпычьу гитлин М.
85 гивиӈитти оʼраттагнэпы Д.
Тымӈэтагын — ӄол ынанъыттъыёлкэн риӈъэтвыткуԓьын Чукоткакэн, ваԓьын Майӈымаравынвык, почетныкэн полярник (1919).
85 гивиӈитти оʼраттагнэпы B.
Франтова — Заслуженныкэн кэлиныгйивэтыԓьын калеткоракэн РФ, директор Анадыркэн педучилищен, ваԓьын Майӈымаравынвык (1 мартык 1919).
75 гивиӈитти галягъат, титэ Чукоткакэн районык гамэгчерымголен Красная яранга (Челгыран) — ыʼттъыёлкэн учреждение куԓьтурэн Чукоткак (1929).
75 гивиӈитти галягъат ватагнэпы ынанъыттъыёлкэн айванаԓьэн съезд Советыргэн нымнымык Уназик Провидениякэн районкэн (15-17 апрелык 1929).
70 гивиӈитти галягъат, титэ намгонат винрэтык челюскиныԓьыт — ыʼтвыткуԓьыт ынкъам лейвыԓьыт парохода «Челюскин», эʼмитлён гарынкытлен гилык ынкъам гэпылӄэтлин (февраԓь 1934).
70 элеӈитти О.
Тымӈъэттъувъен — Заслуженныкэн врачен РСФСР, Отличникэн здравоохранениен (24 апрелык 1934).
70 элеӈитти А.
Шарыпован — медикэн, урэмигчирэтыԓьин Чукоткак (5 августык 1934).
65 элеӈитти Н.
Макотрикын — кэлиныгйивэтыԓьин, урэмигчирэтыԓьин (12 январык 1939).
65 элеӈитти Г.
Тыӈанӄэргавын — эргыпатыԓьэн геологэн Чукоткакэн (15 октябрык 1939).
65 гивиӈитти галягъат тайкыплыткотагнэпы Анадыркэн радиоцентр (29 апрелык 1939).
65 гивиӈитти оʼраттагнэпы писатеԓь Н.
65 гивиӈитти оʼраттагнэпы поэт С.
65 гивиӈитти оʼраттагнэпы Заслуженныкэн художник РФ В.
Истомин, оранымытваԓьын Чукоткак (1939).
60 элеӈитти Н.
 Ваалын - кэлиныгйивэтыԓьин, урэмигчирэтыԓьин (13 декабрык 1944).
60 элеӈитти В.
 Етыԓьынин — экономистэн (15 октябрык 1944).
55 элеӈитти А.
Оʼмрыпкирын — экономистэн (28 декабрык 1949).
55 гивиӈитти галягъат, титэ гатвален Эʼнныпэӈкоӈӄач (Березово) эрвывэчепыгыргын чавчывэн, микынти гъэнӄэтлинэт колхозатык (ԓьэлеӈ 1949).
55 элеӈитти айванаԓьэн поэтэн А.
 Гантэнмавлен калейпатынво мигчитԓьэрык округкэн библиотекак, гэйилыԓьэтлин Иван Оʼмрувъена.
Виилыгтыт Михаил Гермашовын Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г.
ru | Тайкыёттэ 998.
Рывъёԓьавъё 1 Чукоткакэн автономныкэн округэн «Ыяакэн Эйгысӄын» № 1(15), 24 январык 2003 г.
 Тайкыё газетак «Крайний Север» Нутэтумгыт Ытля гэӈээккэтэ Ԓьуркыниткы виилыгтык.
Ытԓьэн нынны Тымӈъэттьывйи, русиԓьымил — ОԓьгаДмитриевна.
Ытлён лыги чукоткаԓьа, нэкэм ынпыянва.
Ӄэлюӄ эвын еп советкэн вагыргынляма Оԓьга Дмитриевна гатаӈэргыпатлен.
Уʼрэтыԓьын Рыркайпияк, гэкэлиткулин Хабаровскыкэн мединститутык, ординатурак ваԓьын Ыттъыёлкэн москвакэн мединститутык нынныԓьын Сеченовын.
Гитлин авынтерапевто округык, заместителё главврачен, главврачо Центрык медпрофилактикэн.
Игыр ытлён — главврач Анадыркэн поликлиникэн УВД.
Оԓьга Дмитриевна — Заслуженныкэн врач Россиякэн Федерациен (виилыгтык ытлён мраӈӄач).
Ынык ӄача— ӈээкык Алена Реснайс, художник.
Мигчирэтыркын Санкт-Петербургыкэн госпедуниверситетык.
Ынан тайкыёттэ картинат ганкалыровленат выставканвык Анадырык, Ригак, Москвак, Санкт-Петербургык.
Айгоон, вама Ыʼлёӈэт эвынӈуткэкыԓьин тынэё ынан вытычгын жюритэ ынантаӈпэрачьо гатвылен.
Виилыгтын Иван Оʼмрувъен.
Ръапыӈыл?
— Тэкэлиӈыԓьэ Юрий Рытгэвынэ тэйкынин Лымӈэ ӄол кэликэл – «Чукотский анекдот» русиԓьин йилымил.
Чукоткагты гэныпкирэтлинэт 4500 кэлит.
Роман энмэч начитайыркын районыткок округэн ынкъам гичиву, мыквэтгаво нэлгыркын.
Ынкы гатвылен ынӈытъэкин нымытвавагыргын эвынӈуткэкыԓьин.
90-ӄав гивиткуӈит XX векэн рэмкын ынӈатал гагтытавэмэнӈылен, эмыраӄгыпы гаӈъолен.
Туркэликэл Рытгэвын - мычвын, ӄэтпыквын ыʼттъыёлягты нымытвакэн чукоткаԓьыт.
— Талпыӈӈок атъылёкэ (декабрйъэлгын) вылӄынтонвык, ваԓьын чымче Угоԓьные Копик, нутэсӄычыку мэгчеранма гараквачаленат ӈыроргатрэ вылӄынтоԓьыт.
— Нэсӄэк-ым гатвален землетрясение – нутэчыкун ынӈэнӄачкэн гагтэлёԓьатлен, гэвиврэԓьэтлин.
Ӄэтэв мэӈин люнрэӄыԓьын – ымыԓьо гэегтэлетлинэт, эчвэрагыргын.
Ытръэч амыргынан пэтыраӄагтэ, еп 60-ӄав гивиткук тайкыёттэ, таӈэтъо гачыӈатчетленат, гапэрӄыпэраӈӈоленат – лыгэн-ым, мэчичьу ӄутти аʼӄаяаӈ гэнъэтлинэт.
Чукотская ездовая нарта – 2 стр.
Кухня аборигенов – 4 стр.
2 Чимгъуу мынылгыгъэн Тылянтыяата мытрэнтыӈынэт?
Мургинэт ыʼттъыютԓьэт лыгитэленъеп ванэван аʼткэгма нынымытванат, миӈкри ӄун ӄорат тэгнытэӈъэв ныгынритӄинэт, тэӈу ынкъам эӈъэлю нылгыӄинэт.
Лыгэн-ым, эмэлкэ, ватомго нырылгыӄэнат.
Титэ ӈъочьыт ныӄорагынрэтыӈӈоӄэнат, чавчывата ӄол нинэнтыӄинэт нэналпынрыӄэнат ӄэюуӄэе.
Ынӄэн ӄэюуӄэй нымкэттылеӄин.
Ынкъам ыныкит ныторымгоӄэнат мэйӈэтык ӄэюуӄэгти , лыгэн лыгитуръурэтӄэю нывилюптыӄинэт.
Ынӄоры вилюптытъулти ныныпъавӄэнат, нырылгыӄэнат, ныёӄэнат тэючгычыку.
Тэленъеп таӈымыԓьо ӄорат лыги нылгыӄинэт – тъэр ӄэюут, тъэр тыркыԓьыт, рэквытти.
Ытлыгырык нынкалыровӄэн ӈэнӄаеты, миӈкри гэвилюптылин ӄэюуӄэй, миӈкри ӄэӈуԓьыт гыткат, нэлгын.
Ынӄоры рымагтэты ӄэюуӄэй нымэйӈэттылеӄин, нытэӈмэйӈэтӄинэт рынныт, нэмыӄэй ынӄэн нэнатаӈынкалыровӄэн ытлыгэ, нинивӄин экык, – ӈаанӄэн аныӄун ӄыгитэгын, миӈкри ваԓьын рыннылгын, миӈкри рэмэйӈэтгъэ, тэнлыги ӄытчыгын мургин ӄораӈы.
Лым нынтомгавӄэнат мууԓьэткинэт ӄорат, гакаӈыԓьыӄорат.
Ынпыянва нытэӈнинъэйвыӄинэт ӈэнъянвыт, ипэ миӈкри таӈыӈ ӄорагынрэтык.
Ынӄэн-ым аляръоӈӈок, кыткытръоӈӈок ӄорат нылгиӄупӄытвиӄинэт, миӈкри ӄун кэлиӈӈэт ӄорарыгрыгчыко тылемэйӈэтэ нитӄинэт.
Ынӄэнат рычват еп кэлиӈӈэлӄылти кэтэм нымэйӈэттылеӄинэт, ынӄоры нынчимиръэвӄин нэлгын, нынтоӄэнат, лыгэн нэрэтыткуӄинэт.
Аляръоӈӈок-ым ынӄэнат нэмэ кэлиӈӈэну нынъэлӄинэт.
Гымнан-ым ныппыԓьэв, еп экэлиткукэ вама, тылгитэнԓьунэт, миӈкри нырычваӈыттыӄэнат.
Ӄорат ӄынур «нымчунэӈэткуйвыӄинэт», лыгэн-ым нымлюйвыӄинэт.
Эрэтыԓьыт рычват нынумэкэвӄинэт, ынӄоры нынылвэтӄинэт.
Ынӈин ӄорат эмкумъу нылгыӄинэт, иӈӄун эвнэӄупӄэткэ, эвнэтэвиминӈыкэ нъитыркынэт.
Ынкъам тэленъеп ӄупӄыԓьын ӄоратъол ванэван ыʼннугъэн оʼравэтԓьата, лыгэн ынӄэната ыʼттъыт нырэӈэтӄинэт.
Кытоотъяп ванэван ыʼлӄэпыт ынъяанат торвыӈык, таӈымыԓьо пагтылгыт ныкылвэтӄинэт.
Игыр-ым мэчичьу таӈымыԓьо ӄытличьу нэтчыгъэн, ипэ ынӄэната, этъым, мытъоӈӈомык.
Вэчьым, вэлер ӄутти таӈъяаӈ ваԓьыт нымытвавагыргыт игыр мынъыкэтъоркынат, ынӄоры гиливу, эӈъэлю мынъылгыркынэт.
Екатерина Кэвыӈэвыт, г.
 Магадан Ынӈин ӄорагынрэтгъат Мынытвынат ӄутти мигчитти ӄорагынрэткэн хозяйствоткок округэн галяԓьын гивик.
Янор – миӈкыри ваԓьыт инъэтти гатваленат 1 январык 2002 гивик.
Ымыԓьэты ӈэлвыԓьык гэгынритлинэт 94695 ӄаат, ынкыгрээн рэквытти – 48019.
Кытур ынанмыгӄааԓьо гитлин сеԓьхозпредприятие нынныԓьын Первого Ревкома Чукотки – 15130.
Ӈутингивик нэмэ ыӈӄэн янотгъэ – ынкы гынритыркыт 16000 ӄаат.
Кытур ымыԓьэты Анадыркэн районык гэгынритлинэт 33731 ӄаат, ӈутингивик – 35129.
Кытур чымчыԓьо гитлин Билибинкэн район, миӈкы гатваленат 16597 ӄаат.
Ӈутингивик ынӄэм район галянэн Ивылтикин района, миӈкы вагъат 17092 ӄаат, Билибинкэн-ым - 17076.
Галяԓьын гивик гинъэтэтлинэт ӄорагынрэтык сеԓьхозпредприятият: «Ваежский», «Марковский», «Канчаланский» – ӄотӄэн таӈэтъо, миӈкы кытур гатваленат 9342 ӄаат, ӈутингивик-ым – 11504.
Анадыркэн районык аӄаака нъэлгъэт сеԓьхозпредприятие «Краснено» ынкъам фермеркэн «Лиман».
Ватыркаԓьэн ӈэлвыл нэмыӄэй гэмэчымкэтлин: кытур гатваленат ынкы 424 ӄаат, ӈутингивик – 436.
Нивӄинэт, ӈутингивик ынкэкыԓьэ коръёлӄыл ӈэлвыл каракыԓьэпы – ыннэн тысячмэл ӄааԓьын.
Билибинкэн районык гинъэтэтлинэт «Тополевое», «Турваургин», «Анюйский», «Иԓьгувеем».
Ивылтикин районык «Возрождение» гэтъэттывилин ӈэлвыл.
Провидениякэн районык нэмыӄэй гэмэчымкэтлин ӈэлвыл.
Чукоткакэн районык ӈирэӄ хозяйствот «Заполярье» ынкъам «Ӄэпэр» гинъэтэтлинэт ӄорагынрэтык.
Чаакэн районык «Ичунь», «Певек» ынкъам «Энмитагино» эʼптэ лёӈылвавыԓьыт ӄорагынрэтык.
Сеԓьхозпредприятие Шмидтыкин районкэн «Пионер» ӄымэк ыннэн тысячмэл гинэнымкэвлин ӄaaк.
Ынӈин ваԓьыт цифрат ӄорагынрэткэн гатвыленат департамента промышленныкэн ынкъам сеԓьскохозяйственныкэн политикэн Чукоткакэн автономныкэн округэн, ынкэкин главный специалиста Игорь Тогошиевына.
Оʼмрувъе Чавчывэн вагыргыт Орвыт Лыгъоравэтԓьэн орвыт гатайкымголенат лыгитэленъеп.
Чукоткак нэтэйкыркынэт ӈирэӄ тэнаӈаӈорвыт: эчеэттик ынкъам рэпалӄоолгын.
Торвыӈык ныяаӄэнат гэвыт, вылгил, ёмроттыт, рынныт, ӈилгыт, гитлеӈ.
Рэпалӄоолгын нытэйкыӄин ӈыронӈынӈыԓьо, ынкы ваԓьылӄылтэ ӈирэӄ илгынвитти.
Пагтылгыт орвэн ыʼттъыёчаӈӄач нынкэӈэвӄинэт.
Ӈынӈыт нытэйкыӄинэт вылгэлгыпы ынкъам рыннэпы.
Эчеэттик тайкыма нынъомравӄэн нэлгилгэ.
Ынӄэн оргоор нымыркуӄин.
Ыннанмытлыӈӈынӈыԓьын, ынкы ӈыроӄ рыврилти, ыннэн элгыкватволвоттын, ӈирэӄ арэчгыт, ӈыроӄ энаӈанвыкэн вулвуттыт ынкъам ӈирэӄ яаʼрэнаӈат.
Ӈынӈыт нытэйкыӄинэт вылгэлгыпы эвытлым гэвоттэпы.
Муутэ ляйвыгыргын Чукоткак, Хабаровскыкэн такнигаӈынвын, 1953г.
3 Нутэнкэу ԓьорайпы Галина Федоровна - русиԓьымил.
Чавчывэн яатԓьан.
Итыркын пекаро, кондитеро.
Рымэйӈэвыркынинэт ӈраӄ кмиӈыт.
Ӄол нитӄин ныӄитпэвӄин тэгрэмӈык, тастихӈык.
Ӄычитайгыткы ӄутти.
Ӄинэгитэ Ӄинэгитэ аʼмын гыым, Аны гыым ныгтиӈигым.
Ныйылӄыӄин ытлён, Ныӄытлиӄин чама, Ӈэвъэну ритыӈ чамъам!
Ӄэԓьу мургин таӈраӈ.
Ӄинэгитэ аʼмын гыым, Унмык эйылӄэткыԓьигым.
Агтамкыԓьэн ытлён, Эгтиӈкыԓьин чама, Ӈэвъэну ритыӈ чамъам!
Ӄэԓьу мургин таӈраӈ.
Ӄинэгитэ аʼмын гыым, Гыым ӄэԓьу ныгтамэгым.
Ынӄэн ӈэвысӄэт ныпичыӄин, Имырэӄык ныкичыӄин, Ӈэвъэну ритыӈ чамъам!
Ӄэԓьу мургин таӈраӈ.
Эты ыʼвэӄучу ритыӈ чамъам, Ӄэԓьу ынин таӈраӈ?
Опопы ытлён авнаӈавтыӈка, Нэкэмӄун аӄлявылка.
Ӈинӄэй Ныппылюӄин ӈинӄэйӄэй Ӈаргынойпы кытэӄэй Гэмэччейвыткулин.
Аны черичыку Гаԓьэӄатыԓьатлен.
Кытэ лейвыткуԓьын - Колё чериԓьулӄыл.
Пенсиянток – Аʼмын ети, эпэӄэй?!
Ӄывакъогэ кытэӄэй.
Мэӈӄо ети?
– Пенсиянтонвэпы.
Чьэчеӈръугъи колё!
Тэӈӄивъегъи ыʼлён, Ӄымэк титъунтэтык, Вэнлыги тыетык, Кэнтитэ тинэрэтык.
– Ӈутку ӄывакъогэ Эвыр ӄычаёгэ.
– И-и, мынчаёмык, Ымы рыкантэлгав, Чама рыкавкавылгав.
Чаёолгык ӄача вакъогъат, Рыкантэлгав чаёгъат - Ныппылюӄин ӈинӄэйӄэй Ынкъам ынин эпэӄэй.
Виилыгтын гэтэйкылин Иван Оʼмрувъена Ӈъыръыӄин эӈэӈыԓьын (Лымӈыл) Энмэн, ӄулинымнымык ӄол гатъылыӈӈолен ӈэвысӄэтӄэй.
Аʼмын-ым, аны лыгитэнчимгъуԓьын ӈэвысӄэтӄэй чама нылгэнываӈэӄэн.
Ытлыгэ, ытԓьата ынкъам ытленъюрык гылёо нылгыӄин ытлён.
Ынкы-ым, мэтчымчек, нытваӄэн нымнымӄэйык ӄол эӈэӈыԓьын.
Ӄынвэр ытлыгын иквъи: – Тыттэӈэт вэрин, миӈкыри мынинмык?
Наӄам ӈутку варкын мэтчымче нымнымӄэйык, лыӈыр амытва рытъё, эӈэӈыԓьын.
Ӈэвъэнэ ивнин: – Вынэ аʼтав, опопы ӄыгтыгын.
Юрэӄ-ым нъынмэлевнин!
Наӄам ытленъюӄэгти нытэргыръоӄэнат лиӈвиттэ чакэттэты.
Эквэтгъи ытлыгын аӈаӈыԓьэты.
Пыкиргъи нымнымӄэйык.
– Ако, ӄэйӈун-ым эвыр рэӄыԓьигыт?
– Вынэ ӄун, наӄам ипэ ӄун, мэливыԓьыт, ӈутку варкын эӈэӈыԓьын!
Эʼмитлён-ым ынин яраӈы?
– Вай ынӄэн-ым ӈаан, яатрак чымче итыркын!
Ӄытгъи ӈэнри.
Ярачыкогты рэсӄиквъи.
– Ээй, вынэ ӄычайпатгыткы вай рэмкыԓьын!
Начайпатгъан.
Чайпанма-ым нывэтгавчетӄэнат.
Нэнамӈылёӄэн рэмкыԓьын: – Мэӈӄо етгъи?
– Вынэ ярайпы.
– Ако, ӄэйӈун-ым рэӄыԓьигыт?
– Вынэ ӄун ынръа мургин ӈээкык галгэтъылыӈӈолен.
– Ако, элымӈэ!
– Ынкъам чит гыт тыгтыгыт.
– Вынэ алымы, трайъоӈын, ынан тъытԓьэн трэнмэлевӈын!
Чаёплыткогъат, ынӄо эквэтгъэт.
Пыкиргъэт.
Лыгэн эвыр йъонэн тъытԓьэн.
– Эʼмитлён нытъылӄин?
– Ӈотӄэн-ым вай, ӄэптин.
Эчги вулӄытвигъи, ынраӄ эԓьоткомгой.
Колё анны нылгикэԓьэткуԓьэтӄин чама лыгэн нылгэярарпэгляръоӄэн!
Наӄам тъытԓьэн ыныкгиӈкы нинэнтыӄин.
Эргатык лыгинъэ кыеквъи эӈэӈыԓьын.
Рыгъевнин тъытԓьэн.
Ынкы вусӄымчыку нэнанпэгляръовӄэн, лыгэн икумиӈкыри нинэнтыӄин.
Ынӄо тъэче кивыткугъи-ым – иквъи: – Трагтыӈӈок-ым вай!
Итык-ым вай лыгэн ӈэранъылё рэмэлеквъэ!
– Ынӄо нивӄин: – Иик вынэ, иткы-ым, этъым, тынмэлевэтын, ытръэч-ым нъэлгъи вилвил.
Нивӄинэт авынраԓьыт: – Вынэ ынан мытрэркурӈын!
Ӄынвэр рагтыгъэ эӈэӈыԓьын.
Авынраԓьа ыныкагты нэймитын лыгэчьыԓьын раквытчыӈын ынкъам лымӈэ мооӄор.
Ынӄоры рэмкын эʼраткомгоӈӈой.
Аны таӈэтъо ӈэвысӄэтӄэй галгэтъылыӈӈолен!
Тэкэм люур вай эʼрама въигъи.
Наӄам ӄытлыги, люӈынмэлевэтэ рыннин.
Ынӄо-ым ынӄэн эӈэӈыԓьын танлёнръэлягта гитлин.
Лыгэн таӈӄонпы эвытрыкэ гэнъэтлин.
Этъым, лыгэыяагты гаялгытлен.
Ымто, аʼмын ӄэглынангэт эты, эӈэӈыԓьыт ныгинъыръыӄинэт?!
Гэкэлилин ынкъам гантэнмавлен Лев Беликовына Достарыңызбен бөлісу: .
4 Роолӄылтэ эмнуӈыԓьин ынкъам аӈӄаԓьэн Мыргот Мыргот - тэйӈэт аӈӄаԓьэн лыгъоравэтԓьэн ынкъам айванаԓьэн.
Торгэчеёт мыргот мэчынкы нынуӄин гамытӄыма.
Чама рыркатъолык рээн нынититӄин, колё нычачаӄэн.
Итык-ым ӄэтыӈӈок мыргот нывылтыӄинэт, мэчнэллегӄинэт.
Ынӄэнат ныкыттэлетӄинэт ынкъам ныныпъавӄэнат.
Ԓьэлеӈкы нынититӄин тэкичгык рээн, лыгэн нынъэлӄин ӄынур нытутйиӄин.
Мэчынкы мыргот гичик ымы ԓьэлеӈкы.
Нъанэлёӄэнат, ынкыри нынэлкыӄин оттылгынупэнэӈ ивлыкыԓьин ынкъам нынкавравӄэн.
Уттык ныръэчумкэтӄинэт мыргот.
Ымы-ым игыр ныгичиӄинэт мыргот.
Микынэ атааӈкыԓьэнат, эвыр ӄытааӈгыткы.
Аʼмын нычачаӄэнат мыргот!
Эԓьвира Энкис.
Вэлӄопалгын – рулет квашеный (кожа, мясо, жир моржа).
Лелют, виллелют – вяленая голова моржа (сусами).
Виԓьегыт, вигъегыт – вяленые ласты.
Мэмылытъол – нерпичье мясо.
Кэлилытъул – тюленье мясо.
(Кэйӈын) Кыткытръок навэръэпыӄэн , гытгаръок ниръытвыӄин.
(Уттуут) Физминутка «Етти» мынивмык, мынвакъомык, Китаӄун мынгыт ьнӈин мынынтын, Гыткат ынӈин мынытчилын Ынкъам инэныгъюлевыԓьын мынпалёмтэлын.
(Движение по тексту) Танец журавлей Ӈэвэй, ӈэвэй, ӄырилнилю (Помаши крыԓьями) Ӈэвэй, ӈэвэй, ӄыпутурэ (Потанцуй) Ӈэвэй, ӈэвэй, ӄъиннилю (Покачай головой) Нэвэй, ӈэвэй, мынриӈэмъет (Полетаем).
Рассказ Йылыӈэ Атэна куннинэт кэнтит.
Ӈирэӄ кэнтит ынан йылнинэт Йылыӈана.
Рагтык, Йылыӈэнэ ивнинэт: – Миргыӄэй, аны вай гыныкы кэнтиӄэй!
– Ӄол кэнтиӄэй гыныкы, ӈэвмиргыӄэй!
Нымэлӄин ӈээккэӄэй Йылыӈэ.
Вопросы, короткие предложения – пынлёт, чевмывэтгавыт Где ты учишься?
- Миӈкы гыт ныкэлиткуйгыт?
Я учусь в школе.
- Гым ныкэлиткуйгым калеткорак.
Где ты живешь?
- Миӈкы гыт нынымытвайгыт?
Я живу в городе, в селе.
- Гым нынымытвайгым городык, нымнымык.
Скоԓько тебе лет?
- Тъэр гынин гивит?
Мне 10 (15) лет.
- Гымык мынгыткэн (кылгынкэн) гивит.
Где работают твои родители?
– Миӈкы нымигчирэтӄинэт гынин йытоткоԓьыт?
Мой отец работает.
- Гымнин атэ нымигчирэтӄин.
- Гымнин ытля нымигчирэтӄин.
У тебя есть братья, сестры?
- Гынык варкыт ытленъют, чакэттыт?
Да, есть.
- Ии, варкыт.
Тэкэлиӈыԓьыт Вера Грачева ынкъамНадежда Паӈарултыӈа Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г.
ru Тайкыёттэ 998.
Рывъёԓьавъё 1.
Чукоткакэн автономныкэн округ «Ыяакэн Эйгысӄын» № 9 (13), 22 ноябрык 2002 г.
 Тайкыё газетак «КрайнийСевер» С.
1 Тамара Пиврэӈӈы: «Ӄэтэв тыетык» Ининик ноябрйъэлгын Анадырык мытлыӈъылёӈэт гумэкэтлинэт кэлиныгйивэтыԓьыт ынкъам воспитателтэ калеткораткокэн округкэн.
Гатвален ыргин ынанъыттъыёлкэн фестиваԓь, тывъё «Осенние уроки».
Гымнан вэтгавтомго тылгын пыкитԓьэн нымнымгыпы Новое Чаплино Провидениякэн районкэн Тамара Пиврэӈӈы – кэлиныгйивэтыԓьын лыгъоравэтԓьаелык – Тамара Петровна, нэмыӄэй нъэйӈэквыт ӈанко, этъым, ӄэлюӄ-ым гыютԓьигыт кэлиныгйивэтыԓьигыт лымэвыр… – Аʼтав накэтъогым, ривӈыркын?
– Ванэван.
Ӄол нынтыӄинэт нынумэкэвӄинэт ымы элвэмигчитԓьэт, титэ нэмыӄэй нъэйӈэвӄинэт ымыԓьо районыткойпы вэтгаво лыӈынво, тэнмычьо, ӄорагынрэтгыргын, аӈӄагыннэгӈыттыгыргын, ынныӈытыгыргын.
Ынкъам ӄулин рэмкын ынкы омаканма ытръэч гатымӈэвэтгавчера.
Наӄам мигчир вэнлыги таӈыӈ ынӄоры люӈытче.
Ынкъам ынӄэната тымӈылёркынэгыт, ръэнут тургин омаканма ӄитпу, эӈъэлю лыӈын?
– Ӄэтэв тыетык.
Омаканма нымкыӄин вытку тыԓьун, вытку тывалёмын.
Ымы ӈутку, Анадырык, варкыт гыютԓьэт, тэминӈыԓьыт кэлиӈэвысӄэтти, кэлиныгйивэтыԓьыт – тэнмычьо, Елена Гнилорыбова, Оԓьга Березина, Ирина Гырголӈавыт, Натаԓья Родионова, Валентина Леонова, Надежда Паӈарултыӈа, Светлана Гомозова, Татьяна Йитъэвӈэвыт, Галина Рултыӈэ, ӄутти.
Ынӈатал ныӄитпыӄинэт ипэ ытри!
Лымӈэ мытԓьувылгымык тэкэлиӈыԓьырык рээн Анадыркэн, микынти нэмыӄэй рэӈъэленӈыркыт рэвинрэнӈык калеткораԓьэты, иӈӄун нытваркынат художественныкэн книгат, миӈкы тывыркыт эвынӈуткэкинэт вагыргыт.
Кытъаткэ-ым кэлит игыр кыттъарав нэтэйкыркынэт.
Ӄэйгипэ ивыркыт мургинэт писателтэ ынкъам кэлиныгйивэтыԓьыт – Богоразынтэ, Семушкинынтэ, Тыӈэсӄынынти, Кымъытваалынтэ, ымы Пчелкинынтэ, Сергеевынтэ калеткорак, эмуйӈэ вак ыргинэт кэлит, ачитайка мытытчыӈӈонат.
Рэӄулым, ынӈытэӄ нэтэйкын Анадырык лыгъоравэтԓьэн ынкъам русиԓьин йиле кэликэл Валентина Вэӄэтын «Тыӈэӈӈы».
Ыныкит-ым эналватка нъитын Вэӄэт конкурсынвык нынныгйит Рытгэвын, этъым, ӄырым нэнъытэйкын ынӄэн кэликэл?
Эмрэӄун-ым тэкэлиӈыԓьыргин – Рытгэвын, Кымъытваалын, Тыӈэсӄынин, Тиркыгиӈын, Ятгыргынэн, ӄутыргин кэлит лыгъоравэтԓьаелымэл мытынпаавынат ԓьук, тымӈъатав люнтэйкэ нэнтыркынэт.
– Тъэр кэлиткуԓьыт торыгкалеткорак, микырык нэгъюлетыркын лыгъоравэтԓьаелеэл?
– Мынгыткэн кэлиткуԓьэ нэрэйгуленӈыркын лыгъоравэтԓьаелеэл: 6, 7, 8 классык – 6 ӈиныԓьэ, 9,10,11 классык – 4.
Мачымыԓьо ӄутти кэлиткуԓьыт – айванаԓьыт.
– Ыʼмтъом инъэтээркыт?
– Ринъэтэнӈыркыт итык-ым.
Ӄэглынангэт, гымнин кэлиткуԓьэ нэрэйгуленӈыркын лыгъоравэтԓьэн вэтгав.
– Гыныкгэта, Тамара Петровна, ръэнут этъопэл эӈъэлю лыӈык, иӈӄун тэмурыгнэ нывэтгавыӈӈонат ӈиныԓьыт?
– Мачыргынан масӄонпы талыгъоравэтԓьаӈа чинит ӈыравэтгавӈыркынат,авнаӈыркылятка нитыркынэт.
Ваԓьылӄылтэ гыюлеткинэт кэлит, ымы художественныкэн.
Игыр гымнан ынкъам гымнин мигчиттумгэ Галина Эйгыӈэнэ инэныйгулевык мытъяаркынат кытооркэнат статьят, калейпатъёттэ округкэн, газетак «Советкэн Чукотка» ынкъам «Мургин Нутэнут».
Ивкэ лымӈэ калеткорагты нэнъырэтынэт аудиозаписи ынкъам видеозаписи – кассетат.
Мачынан ымы русиԓьин йиле, ӄэлюӄ ынанкэн ынӄэнат гэчевкы ваԓьыт гитэк ынкъам палёмтэлык.
Ынкы тывыркыт мурыгнутэк ваԓьыт гынникыт, галгат, ӈаргынэн рыкалыровыркын.
– Тургин, Новое Чаплинок, калеткоран итыкэвын номӄэн ԓьэлеӈкы, люӈӄивъеԓьытури?
– Мэчвытку энаномавкэнат ӄымчучьыт нэтэнкэвӈынэт.
Гамгоморэ кэлиткук 14 октябрык, ӄэлюӄ ынкатагнэты рэлкучыку лёӈоматыԓьын.
Итык-ым клубтэ амалваӈ ваԓьыт тэнмычьыгъет гамголенат мигчирэтык – ваӈэкэн, лыгъоравэтԓьаелык гыюлеткин, айванаԓьыелык ынкъам ӄутти.
Иван Оʼмрувъе В Номере Педагогический Марафон в Анадыре.
Коллективизация на Чукотке - 3 стр.
2 Ръапыӈыл?
– Ватыркаԓьа (хозяйство «Хатырский») ӈутингивик, талпыӈӈок сентябрйъэлгын, тэӈвытку нанмыгъан ръэв.
Ынкы охотнике итыркыт Долотов ытри Ринтувйи, ӈэнӄлявылтэ, микынти ныӄитпыӄинэт ынкъам наройвыӄэнат.
Ытри яврэна, нивӄинэт, рамэтъатэнмавыркынэӈыт ръавӈыттынво.
Итык-ым рыркаӈыттык ынкъам мэмылӈыттык ватыркакэн охотникыт эвын гэмэчыйгулетлинэт еп кытур.
Элек ытри нэмыӄэй гэрэмкичилинэт Майӈыпэлгэты, миӈкы гатвален охотникэн крычмын.
Мэйӈыпилгыԓьэ ӈутингивик нанмынат 11 ръэвыт, кытур - 3.
Ытри ӄэтпыӈ нъэлгъэт, гыёлыӈ.
Ытръэч вай миӈкы нэнумкэвыркын тэкичгын ынкъам мытӄымыт?
Ынӈэнӄач уйӈыԓьинэт аӄэтырака, ымы нутэсӄычыкукин уйӈэ.
– Октябрык Якутскик гумэкэтлинэт Координационныкэн совет тэнмавкэн ынкъам инэнлекин Мынгытгэвэӈэтык ымнотаеквэкэн варатыргэн ынкъам президиумэн Ассоциациен тъарваратыргэн Сибирэн, Эйгысӄыкин ынкъам Даԓьний Востокэн, миӈкы вэтгаво гэлгылинэт мачымыԓьо нымытвакэнат вагыргыт тъарваратыргэн, ымы ыргинэт правот ынкъам законыркылягыргын ыргинэт нутэйикви.
Мургин Чукоткайпы омакатынвык гатваленат заместитеԓь эрмин представитеԓьствэн Чукоткакэн автономныкэн округэн Москвак Ирина Дегтярь, эрым управлениен вагыргыгъет тъарваратыргэн Аппаратэн Губернаторэн ынкъам правитеԓьствэн ЧАО Валентина Кэвылӄут ынкъам президент Ассоциациен тъарваратыргэн Эйгысӄыкин ЧАО Ирина Хомицкая.
– Октябрык овэчвынкалыровляйвынвэпы нотаеквэйпы Европэн ганватлен лыгъоравэтԓьэн-айванаԓьэн профессионаԓьныкэн ансамбԓь «Эргыръон».
Пыкиринэӈу ынӄэн гаконцертынкалыровлен Анадырык ынкъам гичиву гэлгылин городыԓьа ынкъам рэмкичиԓьэ округкэн авыннымнымэты.
Ӄол лымӈэ ансамбԓь – тэлеӈкинэткукин, нэмыӄэй Анадыркэн – ганватлен ынраӄ-ым Аляскайпы, городгыпы Анкоридж, миӈкы гувичвэтлин вама Конференция эвынынкэкыԓьин.
Ӈырача говэчвынкалыровлен мургин нэмыӄэй эргыпатыԓьын коллектив, миӈкы инэнлеԓьу итыркын Игорь Кузьмин.
Ӄоныры ынӄэн ансамбԓь нымкъэв лейвыркын ымыԓьынотаеквэйпы коргаво ынкъам гичиву эмылгэ варатырык.
Элек ытри гатваленат Беԓьгияк ынкъам Голландияк фестивалынвык варатыргэн нутэйиквикин.
– Октябрык вытку тэйкыгъэт ынанъыттъыёлкэнат ӈирэӄ номертэ газетэн общественныкэн-политическыкэн регионаԓьныкэн организациен «Возрождение Чукотка» – тывъё «Вся Чукотка».
Ынкы тагазенӈыԓьо итыркын Владимир Михаилович Ётыԓьын, депутат Государственныкэн Думэн Федераԓьныкэн Собраннен Россиякэн Федерациен.
Номерык 15 октябркэн гавэтгавлен чинит Етыԓьын, микынэ гатвылен, миӈкыри ынкъам иаʼм тэйкыркын торгазета «Вся Чукотка».
Владимир Михайлович нивӄин, вэты нымкъэв ынкъам оʼраӈ ваԓьыт газетат тайкыёлӄылтэ мургин округык.
Ӄэлюӄ ӄонӄал авнанкалыровка мынынтыркынэт ваԓьыт вагыргыт, ымыԓьо тывъёттэ, вытрэтыԓьыт Чукоткак.
Ӄэлюӄ районык уйӈэ нъэлгъэт чит ваԓьыт ӄутти газетат.
Ваԓьын чит кытоор газета «Мургин Нутэнут» нэмыӄэй нанныматын.
Тэйкыркын ытръэч ныппылюӄинэӄэй приложение «Ыяакэн Эйгысӄын».
Наӄам ынкы нанпаавынат йыпатык ымы ӄаарамкыелымэл статьят, ытръэч амталыгъоравэтԓьаӈа ваԓьыт йыпатыркыт ынкы.
Наӄам ытръэч ӄунэче йъилгыӈит.
Ӄэтэв ваӈӈогъэ лымӈэ ӄол газета – мачынан эмрусиԓьин йилымил.
Экукэки.
Чимгъуу мынылгын Устав пэтатэ, лымӈэ ръэнутэт ӄутти Члена Советэн ынпыянвэн Ассоциациен тъарваратыргэн Чукоткакэн, Заслуженныкэн артиста Россиякэн Федерациен Александр Тэвляӄотына вэтгаво лыӈыркынин миӈкэмил энъататъяаркыт общественныкэн объединеният рытаӈытватынво нымытвавагыргын эвынӈуткэкыԓьин: – Рытомгавъё еп советкэн вагыргынляма мургин округкэн Ассоциация игыр люнтэӈинъэтэтэ итыркын.
Эмэлкэ лыгэн панэнръэтъеквэ рэлеӈыркын – райъонъёлӄылтэ ынкъам мэгчертэнмычьыт рыгйивэтэ рэнтыркынинэт чиниткин варатэты – лыгэнъым ӄынур тиӈуркынинэт ыʼттъыёлягты оʼравэтԓьат рытъымучьэвэ.
Мытив-ым игыр демократия мытрантомгавӈыркын мурыгнутэк ынкъам оʼравэтԓьат мэчемчинит ринъэтэнӈыԓьылӄылти.
Итык-ым коргаквыргын, титэ ӄэглынангэт чимгъуу гэлгэ нутэтумгыт.
Ытръэч аны, гымыкгэта, моргынан, ваԓьа президиумык ынкъам советык ынпыянвэн Ассоциациен, мачгэмо мытытчынэт ипэ миӈкри ваԓьыт вагыргыт тэгъеӈу нэлгыркынэт оʼравэтԓьарык, миӈкри ӄун ырыкайпы люӈлейвэ мытитыркын такытооркэнаӈа.
Лыгэн-ым лёӈвалёма ынкъам люӈԓьутэ мытынтыркын чиниткин варат – лыгъоравэтԓьэн, айванаԓьэн лымэвыр ӄаарамкэн.
Наӄам мурыкэкыԓьэ таӈгэмо законтэ, чиниткинэт правот нымытвакэн, инъэтэткин, егтэлкин.
Тивыркын, люнтэӈвинрэтэ рытыркынинэт Ассоциацията гивылтэтыԓьыт имырэӄык мургинэт нутэтумгыт.
Иӈӄун нэнъататыӈӈонат, вэлер виин киткинуӄэй, общественныкэнат объединеният, вэты, гымыкгэта, эрым округкэн Ассоциациен ӄырымэн ачгыта мигчирэтыԓьылӄыл государственныкэн мэгчерынвык.
Мургин-ым президент итыркын лымӈэ служащино правитеԓьствок Чукоткакэн автономныкэн округэн.
Вэчьым, вице-президент ынкъам президиум нъытэнчимгъунэт, миӈкри этъопэл тэйвыӈык ваԓьыт ыргинэт мигчитлыӄылти аʼрэкэгты эвынмигчир таманэӈкэн.
Устав округкэн ассоциациен мачалваӈ рытчыёлӄыл.
Ынӈин, члено мургин общественныкэн организациен нъитыркынэт вэчьым ымы мэӈӄо пыкитԓьэт оʼравэтԓьат ынкъам ӈутку уʼрэтыԓьыт русиԓьыт, ӄутти.
Микырык эӈъэлю нэлгыркынэт нымытвакэнат вагыргыт эвынӈуткэкыԓьин.
Ивкэ Ассоциацията чимгъуу нъылгыӈӈонэн, ылён иаʼм авынӈоткакыԓьэпы тъэркинэт предпринимателтэ, бизнесментэ.
Ынкъам.
Оʼравэтԓьат мургинэт вэты чинит чимгъуԓьылӄылти, ипэ миӈкри ваԓьыт вагыргыт ыргынан игыр ынанъыттъыёл ӄитпу ынкъам эӈъэлю лынъёлӄылтэ.
Виилыгтык: Александр Тэвлялӄот, виилыгтын Иван Оʼмрувъен С.
3 История Колӄочатгыргын Чукоткак 1932 гивик Анадыркэн районык гантомгавленат товариществот кынмал ӄорагынрэткэн: нынныԓьын «Ленин», эʼмитлён 1940 гивик ӈирэӄ ӄутти товариществок рээн гэтчылин колхозо «Полярная звезда» (нымным Березово); «Важенка» (нымным Мухоморное), эʼмитлён 1951 гивик ӄол товариществок рээн гэтчылин колхозо «Знамя Победы» (нымным Кулючин – Усть-Белая).
Колхоз «Полярная звезда» 1951 гивик гэтчылин колхозо «Путь к коммунизму» (нымным Варээӈ), колхоз-ым «Знамя Победы» 1965 гивик гэтчылин колхозо нынныԓьын Первого Ревкома Чукотки (нымным Кулючин – Усть-Белая).
Ынкэӈит Анадыркэн районык гантомгавлен товарищество «Кэрэк» (нымным Эмэмӄут).
1944 гивик ынӄэн ӈирэӄ товариществок рээн гэнчеэкэвлин ынкъам гатвыннолен колхозо «Дружба» (нымным Мэйӈыпилгын), эʼмитлён 1967 гивик гэтчылин совхозо.
Ивылтикин районык гантомгавлен товарищество «Вперед» (нымным Эпран), эʼмитлён 1951 гивик ӈирэӄ товариществок рээн гэтчылин колхозо «Возрождение» (нымным Кэӈиергын), нъэлыԓьын 1967 гивик совхозо.
Провидениякэн районык гантомгавленат товариществот «Единство» (Нунлыгрэн, нъэлыԓьын 1962 гивик колхозо «Маяк Севера»), «Урелики» (Гуврэл, нъэлыԓьын Пловеркэн рэӄовгынрэткомбинато).
Чукоткакэн районык 1932 гивик гантомгавленат товариществот «Миткуленское» (нымным Миткулено) ынкъам «Красная звезда» (нымным Дежнево), эʼмитлён элвэԓьинэк товариществок рээн 1967 гивик гэнъэтлин совхозо «Герой труда» (нымным Увэлен).
1937 гивик Анадыркэн районык гантомгавлен товарищество «Корякское», 1939 гивик рытчыё колхозо «Светлая жизнь» (нымным Варээӈ).
1951 гивик гэнмэйӈэвлин ынкъам гатвыӈӈолен колхозо «Путь к коммунизму».
1947 гивик гантомгавленат товариществот: «Красная звезда» (нымным Ватыркан), нъэлыԓьын колхозо нынныԓьын Ждановын; «Коммунист» (нымным Элӄэтвээм), 1949 гивик нъэлыԓьын колхозо, 1967 – совхозо.
1952 гивик Анадыркэн районык товарищество «Канчаланское» (нымным Канчалан) гэтчылин колхозо, 1960 гивик колхозык рээн «Угляткак» (Вэлӄыл) гатвыӈӈолен совхозо «Канчаланский» (нымным Канчалан).
Ивылтикин районык гантомгавлен колхоз «Полярник» (нымным Оʼмваан), 1967 гивик гэтчылин совхозо.
Чукоткакэн районык 1952 гивик гантомгавлен колхоз «Путь» (нымным Тойгунэн).
1959 гивик ынӄэн гэнчеэкэвлин колхозык рээн «Полярник» (Нэсӄъэн), 1967 гэтчылин совхозо 50-летия Октября.
3 октябрык 1957 гивик колхоз «Путь Ленина» (нымным Илирӈэй) гатвыӈӈолен колхозо «40 лет Октября» (Билибинкэн район).
Чаакэн районык 1957 гивик гантомгавлен совхоз «Певек» (нымным Усть-Чаун).
1957 гивик Чукоткакэн районык гантомгавлен колхоз «Красная звезда» (нымным Эӄын), 1968 гивик рычаакавъё ӄолеколхозык рээн ынкъам тывыӈӈоё колхозо нынныԓьын Ленин (Ԓьурэн).
Провидениякэн районык 1962 гивик гантомгавлен хозяйство «Маяк Севера» (нымным Энмыԓьын).
Нымнымык Ново-Чаплино 1967 гивик ӈирэӄ колхозгыпы гэтчылин ыннэн – «Заря коммунизма».
(Округкэн архивгыпы) Виилыгтыт Михаил Гермашовын.
4 Чавчывэн нинъэйвыт 1.
Вулӄытвик, ныкитэ эвнэмэйӈытэнӈыткуԓьэткэ – нытайыӈӄэн.
Пичык ӄача этлы этипъэйӈэкыԓьин.
Нэвыӈӈоӄэнат: ыʼптэ аӄаакыԓьэгыт.
Гэкэӈыпкитԓьэт гаягната, гэкылгытвэтэ.
Ӄаат гэтэӈынпыкирэвэ ӈалвыԓьэты.
Рыраквачавъёт гэлпууръэтэ.
Гамӈылёта: миӈкэмил ринъэквэнӈыт.
Акватыӈӈоԓьыт гэкылгэтэ.
Лыгэн-ым рамкыԓьэты ӄонпыӈ ӄнур гатаароӈа.
Ӈавъанэты гэтэйкэ тивичгын, гэмнэтэ ынин валы, ымы оргоор, гэнвинэвэ ӄаат.
Ӈэвъэн ӄонпыӈ тэнтумгу гэлгэ, гэвинрэтэ, гырыноӈо гэлгэ.
Ӄэмэк ӄача этлы ирвытэнӈыткуԓьэткыԓьин – ыʼптэ аӄаакыԓьэгыт.
Тэтивэлти гэтэӈынчимэвэ – ӄаат рэӄык аёпкэгты.
Торӄаанматкэн рэлӄэты ганԓьатэта.
Этлы анкэваӈэкыԓьэн, нэкэм ӄувликэ вама.
Нивӄинэт, лыгитэленъеп ӄол ӈэвысӄэт гагаймавлен ныкэваӈэк.
Люур ынык кача ынан валёмыӈӈонэн йытрииръывыргыргэтыԓьын ръэнут.
Нытайыӈӄэн ныкитэнӈыткуԓьэтык.
Лыгитэленъеп, нэвыӈӈоӄэнат, ныкитэнӈыткуԓьэтыԓьыт ӄолетааӈыӈӈонэнат гагагӄааʼкоткома рынооргэпы.
Пъаԓьыт эвиръыт этлы атымӈэйымэтваԓьаткыԓьэнат.
Ӄулин (тэленъеп) инъэ нэԓьунэт: эвиръык пууръу йымэтваԓьыт эмвылӄыт.
Йимгымӈэтык гакаӈыԓьанма, титэ ымы ӄаат нырынгэвӄинэт, яалегты тинэ гэнантаата; кэӈкэле пагтыръэт гэкэлитэ волвакы – вэлеркылеԓьэ кэԓьэтэ ныԓьуӄин онмаатгырчыӈын ынкъам ныпэлӄынтэтӄинэт.
Чама тымӈэръанотӄай гэнинтэ.
Элек гэткивэ уʼрэсӄык.
Ӈэнри гэттэтэ кыечейвэ – кэԓьэт нэвыӈӈоӄэнат: гэтэгрэтлин.
Чама кэԓьэт ныгаляӄэнат, нывъентыӄин ыргынан маёлгын, тынуп.
Ӄэтвэма нывэчык тытлыӈӄачагты гэнинтэ юнэтыԓьын ӈилеӄ.
Ныкэгъёԓьанма авнавосӄымчыкотвака.
Гэкэлилин Иван Оʼмрувъена 1977 гивик ӄорагынрэтыԓьэпы-бригадиргыпы варээӈыԓьэн ӈэлвыԓьыкин Захар Аʼчаткойпы Галяԓьыт вагыргыт Ноябрык – 7 ноябрык нъэлгъэт 45 гивиӈитти рывантытагнэпы Анадырык памятник (кэтъоквын) Первому Ревкому Чукотки (1957).
– 25 ноябрык рэнъэлӈыт 70 гивиӈитти ръомравтагнэпы бюрота Чукоткакэн окрисполкомэн ынкъам ВКП (б) решение рылянво куԓьтпоход округык 15 декабртагнэпы 1932 гивикин 15 декабртагнэты 1933 гивикин.
Штабык куԓьтпоходэн инэнлеԓьу гитлин председатеԓь окрисполкомэн Тэгрынкэу.
Члено штабэн гитлинэт: председатеԓь Чукоткакэн округкэн Интегралсоюзэн айванаԓьын Матлю, секретарь ОК ВЛКСМ лыгъоравэтԓьан Рэнмын.
Мигчитлыӄылю куԓьтпоходэн гитлинэт: татъэвӈатгыргын рабочийырык, колхозникык, ӈъоԓьываратык рыкытвылявынво тэнмычьыт риӄувӈыттыкин, ръомравынво колхозтэ, рытаӈытватынво мигчитти тузсоветыргэн, таӈымыԓьо мигчитти кэлигъюлеткин.
Гантэнмавлен калейпатынво Иван Оʼмрувъена Русско-чукотский разговорник (Продолжение) Животные, птицы – гынникыт, галгат Мышь – пипиӄылгын Олень – ӄораӈы Заяц – мэлёталгын Волк – иʼны Лиса – ятъёл Медведь – кэйӈын Лось – вопӄы Пуночка – пчеӄалгын Чайка – йъаяӄ Песец – рэӄокалгын Росомаха – ӄэпэр Кит – ръэв Нерпа – мэмыл Собака – ыʼттъын Ворон – вэтлы Куропатка – рэвымрэв Стихотворение Ӄэюӄэй Ӄэюуӄэй гъурэтлин Вэты эвлыгыткаԓьын, Кытылӄэпы чайвыма Эмпэтле нитъунтэтӄин.
Вачаӄ-ым чейвыткуԓьын Пэтлеӄэй нымлытвэӄэн, Ытԓьак ныминринэтӄин Ынкъам ныкоргъайӈаӄэн.
(Виктор Кэвылӄут) Сказка Пчиӄэт Пчиӄэтэ ӈээкык ивнин: – Ӄаймыгэ!
Ӈээккэтэ ивнин: – Мэмлеты трэкувлыткугъэ.
Ытԓьата ивнин: – Омкэты ӄинэнрэтги!
– Чамъам тринэнрэтгъэ – умкыт рэлпъиӈыт.
– Оʼмромкэты ӄинэнрэтги!
– Трамынгытаргъа.
Продолжи сказку.
Тэкэлиӈыԓьыт Вера Грачева ынкъам Надежда Паӈарултыӈа Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г.
ru Тайкыёттэ 998.
Рывъёԓьавъё 9.
Чукоткакэн автономныкэн округ «Ыяакэн Эйгысӄын» № 6 (10), 28 июнык 2002 г.
 Тайкыё газетак «Крайний Север» С.
1 Нутэтумгыт Гырголӈавытынтэ – Энмыԓьыӈавыт Ирина Григорьевна Гырголӈавыт (виилыгтык гэӈээккэтэ Светланана рээн) итыркын кэлиныгйивэтыԓьу Анадыркэн педучилищек нымкыӄин гивиӈитти.
Ынан гэплыткулин Ленинградкэн пединститут нынныԓьын А.
 Рыйгулевыркынинэт студентыт лыгъоравэтԓьаелык, историяк Чукоткакэн ынкъам литературак Айгысӄываратыргэн.
Нымкыӄин мигчир эӈъэлю ынкъам ӄитпу ынан лыӈыркынин.
Лымӈэ горатвален итык председателё Анадыркэн эвынӈуткэкыԓьин обществок «Чычеткин вэтгав», миӈкы тэгъеӈыԓьэ нэйгулетыркын лыгъоравэтԓьаелеэл.
Эргавыркыт нымкыӄин кэлиткуплыткуԓьыт ымваӈэт Анадыркэн педучилищек, иӈӄун ырык кэлиныгйивэтыԓьу гитлин гыёԓьоравэтԓьан, лыгъоравэтԓьавагыргык гыюлетыԓьын Ирина Гырголӈавыт.
Виилыгтын тайкыё Иван Оʼмрувъена Ръапыӈыл?
— 23-25 майык Анадырык гатвален конкурс (гыёлчетгыргын) рэнӈынво лауреато литературныкэн премиен нынныԓьын Юрий Рытгэвын.
Эналватыԓьо гитлинэт магаданкэн прозаик Юрий Пензин – кэликэл «Приговоренные к Колыме» ынкъам поэтесса Чукоткайпы Зоя Ненлюмкина – кэликэл «Птицы Наукана».
— Анадырык 16-26 майык гакурсыленат кэлиныгйивэтыԓьыт эвынӈуткэкыԓьин йилымил национаԓьныкэн калеткораткокэн ынкъам кынъёраткокэн округэн.
— Майык Анадырык гатвален комиссия полномочныкэн представителен Президентэн Россиен Даԓьневосточныкэн федераԓьныкэн округык Константин Пуликовскийын.
24 майык гумэкэтлинэт ынкъам гатвален пресс-конференция, миӈкы вэтгаво гэлгылинэт комиссиен мигчитти.
Гэныгйивэтлин, округык нэркылеркынэт федераԓьныкэн законтэ, указтэ Президентэн ынкъам постановленият Правитеԓьствэн.
2 Базик Добриев Гаймычьын айванаԓьэн амайын (Плытковач.
Мооян № 5) Ыʼттъыгаканъе матъяал мимле айъокэгты такамвыквык нэквутгъэн.
Ӈилгыпиригъэт ынкъам ынӈин чааннэнтатэты эӄылпэ мэмлепы нагтонат ченлет.
Амынан колё наноратвавын рагтоӈкы пылвынтыбочкаӄай, ӄэԓьу ковлёкы ваԓьын ынкъам нутгычьэтӄин ралек, мимыл вэрэма аӈӄагты.
Кынвэрэвыр тэӈвэнлыги ымы ынӄэн нагтогъан.
Рыралева ыʼттъорвэты нэнэймэвын.
Бочка эмрэпириӈык вэнъым гитӄыевлинэт ынкъам гаӄэвъяӈӈоленат ытлыгын гэккэтэ.
Наӄам бочкаӄай-ым вытырапэраԓьын.
Гапагченъёленат: ръэръэнут рай ынкэчыку?
Эрвууква нэнэквэвын кагыргайпын.
Эвыт-ым отгэты нанкавравын кагыргайпын.
Эʼрыкут рай Амайына рыткэвнэн эʼӄимыл, рыпэт гэкувлюкэтлинэт ынин лылет.
Ымы эккэтэ рыткэвнэн.
Ытлыгэ-ым рылгойпынэн кагыргын, ынӄэн рылгылгын пыӈонэн.
Вытку ынӄо чичеквъэт – ӄэглын ынӄэн энръэлевки эʼӄимыл.
Ӄээӄын чимгъугъэт, миӈкри итык лымэвыт лым пэляк ӈутку нутэк анръалявкэёчгын – бочка, лымэвыт нымнымэты рыԓьэтэтык.
Наӄам эвыт ривлык нымнымэты – оккой ръэӄэрэгъэ рэмкын.
Ӄэлюӄ-ым аʼӄантээваты эвын, титэ ыныкит Киваӄэты нимлырэтӄинэт, ымъаӄатчыръота нитӄин рэмкын.
Ӄоныры танлымынӄэнат ипэ крычмыт гатомгатленат – Первомай, гытгарокы революциякэтъокэн ыʼлёӈэт – вэты рэмкын эвылтыкэ нынъэлӄин.
Ӄутти нынтэрмэчьыӈэвӄинэт, ӄутти нытачайвэвыӄэнат, ӄутти нынтэвиминӈэтӄинэт.
Итык-ым ынан Тивля лымэвыт Уʼмилгын ынкъам Оʼмры эʼныкэвычьэвӈин этаны ачемгъоткынка ныпэлятӄэнат, эмрэӄун аʼнанӈэнайпыӈэн лыгэнэвыт нывалянторъоӄэнат, лымэвыт нымэлгар-энарэрыԓьатӄэнат, мэӈин ыʼмӈычвыно лынъё амранмыӈа.
Ӈэнӄлявылтэ эткэйкэ нынъэлӄинэт.
Таӈавынъанӄо лыӈэты, ӈэвысӄэтӄэгти вэты нывэлеркылеԓьэтӄинэт ыргынан.
Пытӄы ӈэвъэнйыръыт экыркагыргыт эʼӄэтчетык.
Ӄол рыннин Тэвляӈавытына кэвычьэвык ыпыԓьын тумгытум иʼнымленин, такам кавкавгыпы тыргунин.
– Вынэ мытръаӄапэрагъа, ыныкит ымрэвля энръэлевки эʼӄимыл мытрэнтыӈын – ынӈин эвэты Амай ыʼтворвыткынатгъэ, тааʼкойӈын энатыёнэн америкаԓьэн сикриса, тиӈуткунин, ынӄо нэмэ иквъи: кита Атута, янот амморгынан эмкиткит мынтааӈын, люут мыномав, ынанэвыт миӈкри мытриты, яачы ынан рэвытрэты.
Эккэтэ-ым ӄынут нэнъатчаӄэн ынӈин ивыԓьын ытлыгын.
Лыгэӄылпэ валянтогъэ, консерваёчгыт рывэнтэннинэт, йиръиир ынкэкин тыргыпат ралянтаннэн выквыткынэты, ынӄо лыгэнэвыр консерваёчгыт йыръэннинэт эʼӄимле, ынӄо чама ыʼлтыёнэнат.
Койӈынвытратгъат, рэлюуръугъэт.
Мэсӄээӄынуӄэй вак омаквъат, панрэватгъат, вэтгавытвэгъат, гаймаквъат.
Ытлыгын люут пыӈылтэлгъэ аккагты, энмэн еп советкэн власть атвака, Гуврэлык ӄол гитлин гэнвиллин вилыткугилиԓьын америкаԓьын Томсон.
Киваӄыԓьыт, ытлён эʼныеннин, нылӄытчаӄэнат, нывинрэтчыӄивӄинэт.
Ыʼтвийпэԓьу нитӄинэт, кимитъыривлетыԓьу гамганымэты.
Еп ынкы Томсонына рыкалыровнэнат калегыргыт, ваԓьыт кагыргайпыткынык ынкъам ивнин Амай, иӈӄун эвыт ынӈин ваԓьыт калегыргыт миӈкы рэԓьуркынэт – ынӄэн энмэн Сэмын тайкыёт.
Ынпыначгын Сэм нымытваркын Америкак.
Валёмык ынӄэн Атутана, эвыӈӈогъэ эмӄэлелвынэ, ӄэтэв миӈкы варкын ынпыначгын Сэм, этаны эӈъэлетыԓьээркын ӄонпы амӄынкагыргайпыткынык нынныкэлиԓьэтык, ӄэԓьу этаны емгым колё нымкыӄин кимитъын ынан ченлечыку ромкавъё тыӈивыркынин Америкайпы Россиягты.
Акватыӈӈок нэмэ койӈииръатгъат, койӈынвытратгъат.
Ынӄоры тэнаӈӈымгогъат.
Ымыԓьо ԓьоё ыʼттъорвэты нэривлын, нэкылтыгъэн.
Гынмылкин бочкы-ым нъомрыкагыргайпын, ынӄо нэмэ оʼравыквымкэты нэнъылийвыгъэн, ынкы нанвыквыгэӈатын, выквымчеэръа ынкъам чыгэе нулювын.
Вытку ынкы вакъогъат, нэмэ энръэлевкитэ нэнатыёнат койӈо итыԓьыт консерваёчгыт, нъылтыёнат ынкъам ӄонйыкыргийръа нэлпынэт.
Лыгэн ынӈин эрэлывиръэткэ ракванӈыӈӈогъат.
Чама эмивык, иӈӄун еп ыʼлё яраг нъыпкирынэт.
Ӈаргынэн люнтэӈытвитэ гынмылкинэк гитлин.
Тэпэнинэӈэ ныгтывыргыргатӄэн аӈӄы, нувывнэттэлятыԓьатӄэн ӄынут ныкитэ.
Эʼниттилӈин ныгтыпэгляӄэн мимыл выквыткынык-ым, аны ынӄо нэмчепъэрыръоӄэн тэнлымынкыри.
Наӄам колё ниӄӄэӄин гылгылык.
Кытийга-ым нинэнирэтӄинэт пиӈъычти.
Ныпэӈагтийгатӄэн колё – рыпэт ныпылмыръоӄэн.
Гэӈъэлты лелинэт ыʼттъыгаканъёт, нэкэм эвыт выквылӄыткыната нытаӄэнат.
Амай ытри Атута опопы тэӈэмчейвэ гэлелинэт – аʼӄаӈатваӈ, амынан нинэӈынрэтӄинэт ынкъам аʼтав ымы упыткуԓьу нитӄинэт, эвыт нырыӈкытӄэнат вылтэнаӈаԓьыт ыʼттъорвыт.
Киваӄык пыкиргъэт эвын гэвусӄымчыкуръулин.
Гагтыпаӈъэватленат, гыткавыръэӈӈотагнэты.
Ӄэтэв гаягналенат ӈэнӄлявылтэ ынкъам нэвинрэтынэт пыкирык.
Ӄэлюӄ-ым наныткэвынат кэвычьэвыԓьыт.
Мэсӄээӄынуӄэй вак мачымыԓьорык энараԓьа лыги нэтчынэт мэӈӄо пыкитԓьэт эʼӄимлюԓьыт.
Энарагчегъат Амайына ынкъам Атутана, этьым эмивык, вэчьым нарэмчемэӈынат.
Ӈавэтынва ӄынвэт навэчыёнат ынкъам мэчичьу нэнвынэт эʼӄимлыгитгэтыԓьыт ынкъам нивӄинэт, кыргам отчой гэлелинэт, гагтыпаӈъэватленат, энмэч атчьатгъат.
Эргатык гагтэнъыгъявлен Амай, рыгъевийгут рыннин Атута.
Кыевыԓьын-ым тэнмавийгот рыннин.
Ивнин: ӄынлейвыгын чайкок.
Ыʼттъилгэтгъэт, ынӄоры лыгэнэвыт эквэтгъэт.
Пыкиринэӈу, нэргыткугъэн айвэкэн олёвъё чыгэйчыку бочкы.
Кагыргайпын нэгтыгъэн, ынӄо нэнатыёмгогъан чайкок.
Эчги найыръатыӈӈон чайкок, люут ыʼттъыӄэгти тавтавръогъат.
Ӄэйвэлым еп атотъынтока, еп вусӄымчыку нэԓьунэт гыргол ичынрэтыԓьыт ӈиръэ ыʼттъыгаканъёт.
Ырыгъяачы вытрэтгъэт лымӈэ ӄээӄын ӈыръо гаканъёт.
Лыгэн эчги эймэквъэт ымыԓьо гаканъёт – аны ыʼттъыӄэгти улвыкэ гэнъэллинэт, мычиилпэнрычетымгогъат ыʼттъиӈыт.
Таӈавынрымъайӈагты налвавынат ӄээӄын авъеткынка рытчык ыʼттъыӄэгти.
Вытку тэӈуввитвыплыткук ыʼттьыт Амайына эймэквъэт Тивля, Оʼмры, Кукилгын, Аныка, Уʼмилгын.
– Како, эпэй, гэкынтэчьэтигыт?
– янот ынӈот иквъи уввылгыԓьулӄылԓьэн, киткит эчынрыеӄаԓьын, эʼквыргъам майӈыэʼчылгыргыԓьыӄай, лыгонмычыко мъэлылеԓьын, наӄам вэты вылтумкырилвыԓьын, ылпыкалегыргыԓьын, чама эʼӈкалегыргыԓьын Уʼмилгын.
– Чемэт еп айвэ наныткэвтык.
3 Гаймычьын айванаԓьэн амайын – Ии, ӄэйвэ айвэ гинэԓьуткумури, эʼквырга нивмури: этъоныкит этъуркэ рэмкын рэнъэлгъэ, ыныкит ымыԓьырата мытрэнтыӈын, ынкъам аткайчака рэнъэлръугъэ мургин имылгытлирэмкын.
Торгынанчинит лыги, миӈкэмил айгыннэты гэнъэле киваӄыԓьыт, ыныкит нуутрэтӄин эʼӄимыл.
Этэӈкэ рэмкын эʼтки нынъэлӄин.
– Мытив-ым ӄонпы ынӈин гатвален, титэ эвыт мэӈин нинэԓьуткуӄин, тымӈалголяӄ ръэнут гэвытрэтэ – ымыԓьо таӈыннаныӈ чывэёлӄыл, – эʼптэ ынӈот иквъи кувлеԓьын Кукилгын, пысӄунлылетэ чычамыткавэты.
– Гыт мытив ынанпылчемгъоԓьэгыт, ымыԓьорык тывэлю, лымалё лынъёйгыт ынпыначгэгыт.
Мытив гынанчинит ӄонпы гивэ: ӄонпы гакынмалчета, кынмал гаратваӈа?!
– инээргъи ынӈот ивкы ынанчепчыӈычьын э ʼӄимлюк Тивля.
– Вынэ эвнъэтйивкэ мынинмык, мыныныпкирэтгъэн эʼӄимыл, яраԓьыт эплеэн эвыт рэӄын ривӈыт, мынымӈылёнат, – ынӈот эвэты Амайына таӈъомрыкагыргайпынэн бочкы.
– Аръаля, вынэ ӄэглын, – нэмэ иквъи Тивля, мынгытааткогъэ ынкъам нэмэ иквъи, – янот-ым акватыӈок вэлет эмкиткинуӄэй, вэлет йыкыргииръыӄай, вэлет мынъылпыӈогъан.
– Вэлчиин-ым вэлеркылеткутык, вэлчиин пилгъумтэгнык талваръэтгыпа итыркынитык, опопы-ым мытрэмчемэӈытык.
– Ынӈин эвэты ымыԓьо чичеквъэт, иӈӄун Амайын ӄулиӄул акытрэвка нъэлгъи, йъэлыги малчемгъопылгытратыԓьын, малайылгыраԓьын.
Вытку ынкы койӈынтогъат, ининэттэтгъэт, койӈынвытратгъат.
Гынмылкинэт ӄымэк пэнруулгатыԓьыт гэтумгэвлинэт, гапчаӈэйпыленат.
Кытэ акваттэнмаквъат, эмытъэт нэйӈэгъэн аʼӄэмлыёчгын Оʼмрынэн ыʼттъорвык.
Ынӄоры ыныг яачы яалятгъат игыткинэт койӈаттомгыт оʼра-Киваӄыӈӄачагты.
Ӈаргынэн айвэкэнак гэнрэтвилин.
Тыляма нэԓьугъэн нэкъаяӈӄачайпы гынмылкинэк ӄэргыӈ гэнъэллин, айвэкэнак йъын гагырголятлен ынкъам гавылгавлен.
Этъоӄааӄын нэмэ ӈаргын гапэнъёлгынъёнавлен рэмкын, гэкукэнпыръулин.
Лымынкы гъыттъыма коргыӄолета гэйыръэтлин майӈыраеквэйӈын, нэкэм титэ ганъярарвыргыргавленат ӄлявылтэ.
Ырыкгэта нэнлегъэн Таароӈкрычмын ӈаргынэнагты, айвэнрэт кытэ энанвайпъарыӈавыткоԓьын айванрамкэты.
Гэйилыԓьэтлин росэԓьыелепы Лариса Выквырагтыгыргыӈана Лыгъоравэтԓьэн вагыргыт Ӈавынрагтатгыргын Янот ныӈэвынъютгивиӄин ӄлявыл.
Ынан нинэгитэӄин, ипэ миӈкри гэйгулетлин ӈэвысӄэт ваӈэк, увик, авэръэпык, миӈкри гытамэты ваԓьын, ӄэйвэ эты эӄытликыԓьин.
Ынӄо вытку гивиӈит галяк ныӈавынрагтатӄэн.
Яраԓьа нэймитӄинэт ӈирэӄ ӄорат.
Энараԓьа таӈамалваӈ ваԓьа ӄэвииръэ нынӄэвивӄин ӈэвысӄэт.
Ыныкит ӈэвысӄэт накватыӈӈоӄэн уʼвэӄучин ярагты, вирвирэ нъиӈкэлиӄинэт ынин ӄорат.
Ӈавматаԓьын пыкирык яраԓьэты ӄлявылен, ынръа ӈэнку нъиӈкэлиӄинэт ӄорат.
Ынӄоры-ым ярак рымагтыӈӄач нэймитӄин ӄэюуӄэй ӄликин лымэвыр ӈавпээчвак.
Ынӄо ынпыӈэвэ нинэнрэсӄивӄинэт ӈэвысӄэт гаӄлявыля.
Янот гынонтытлык нывэгыткучитӄинэт, ынӄо ныкэмлилӄин пэнъёлгын.
Яачы нэмэ нывэгыткучитӄинэт, иӈӄун ӄонпы чеэкэй нъынымытваркынат, аянръатка нъитыркынэт.
Ынкы вытку нынтоӄэнат рэмкыԓьыт, энараԓьыт.
Ырыгрээн яраӈы ныкэмлилӄин.
Ынкы ӄлявылен орвоор, ӈэвысӄэтин гакаӈорвоор.
Рымагты пэнъёлгын, миӈкы таӈамалваӈ ваԓьын роолӄыл, рытэнмавъё ӈэвысӄэтэ, ынпыӈэвэ.
Ӈавматаԓьэн тэючгыӄэйчыку ныётваӄэн рорат.
Инэтрилетыплыткук ӄайпэнъёлгыӄай ӄлявыля гэӈэвысӄэтэ, нэмэ ныкэмлилӄин ыргынан гэрэмкыԓьэ пэнъёлгын.
Ынпыӈэвэ нытчиткуӄин рорат.
Инэнинтэтыплыткук янот ӄлявыл гэӈэвысӄэтэ ныӄамэтваӄэнат, миӈкы ӄэмииръыт таӈамалваӈ ваԓьыт.
Таӈколё ынкы нымкыӄин ӄэвииръыт.
Ӄолеыʼлёк ынръа ярак ӈавматаԓьэн ройръа нынӄэвивӄинэт ӄэвииръэ ӄлявылен чымчеԓьыт.
Итык-ым мыгӄораянвэн ройыръык ӄлявыл гэӈэвысӄэтэ янра нынымытваӈӈоӄэнат.
Ӄояӈ, Ӄыргопэлгын, Анадыркэн район Рэмкын ныръаӄэмлёпааӈыркын Кытур гантомгавлен мургин округык лымӈэ ӄол общественныкэн объединение – Союз трезвенников Чукотки.
Гэныгйивэтлин ынӄэн управленияк Министерствэн юстициен Россиякэн Федерациен Чукоткакэн автономныкэн округыгъет апрелык 2002 гивик.
Президенто ынкы итыркын ӄэтпъоравэтԓьан, корреспондент телерадиокомпаниен «Чукотка» Лариса Выквырагтыгыргыӈа.
Ӄоныры аны ытлён эвын пэнин эӈъэлчьэтыԓьын, иӈӄун эвынӈуткэкыԓьыт вэты нырапааӈыркынат эʼӄимлюԓьэтык, нырэӄитпыԓьэнӈыркынэт нымытвак, кынмэйӈэвык, рэркылеӈык нымкыӄин таӈвагыргыт айгысӄываратыргэн – лыгъоравэтԓьэн, айванаԓьэн, ӄаарамкэн, кэрэкыԓьин, чуваныԓьэн, юкагирыԓьэн.
Ларисана ынанъыттъыёл Чукоткак ӄитпу ынкъам тъиву лыӈымгонэн аʼӄэмлёнпааӈаткэн метод, тывъё нынныгйит Шичкон.
Энмэч мынгыткэн гииӈитти ытлён ынкъам ынинэт винрэтыԓьыт лейвыркыт нымнымыткойпы округэн нэнъайвынвы ынкъам кылейгут рытчынвы аʼӄэмлёпаакэнат вагыргыт.
Ӄымэл-ым нымкыӄин эвынӈуткэкыԓьыт паагъат эʼӄимлюԓьэтык, ӄэтпынымытваӈӈогъат.
Иван Оʼмрувъе Июнык ынкъам июлык – 15 июнык нъэлгъэт 65 гивиӈитти оʼраттагнэпы лыгъоравэтԓьэн поэт, ваԓьын VI Ымнотаеквэкэн фестивалык ӈиӈыԓьин ынкъам студентэн Москвак Виктор Аʼрэчайвын (1937-1993).
– 350 гивиӈитти галягъат, титэ найголятымгонат ӈаргынэнакэнат гаймычьыт Чукоткакэн.
Тэкэм ынкы Семен Дежневына гэԓьулин рыркэн ровтын Русиԓьин Кошкак (Анадыркэн район).
Ынӄэн гатвален 1652 гивик.
Ваӈӄыт гиину гэлгылин аӈӄаляйвыԓьа.
Камлейка – вытычгын Дождевик – уккэнчи Детский комбинезон – ӄалгэкэр.
Ӄинэйыл къэли.
Ӈотӄэн лилит.
Нычивмыӄин иръын.
Стихотворения Эʼми, эʼми Гымнин иръын?
Ӈотӄэн, ӈотӄэн Гынин иръын.
Эʼми, эʼми Гынин лилит?
Ӈотӄэн, ӈотӄэн Гымнин лилит.
Дом, жилише, предметы домашнего обихода – Яраӈы, яракэн яаёлӄылтэ, райыръыт Дверь – тытыл (тытлыт) Кровать – йылӄыёлгын (йылӄыёлгыт) Окно – ӄэргычьын (ӄэргычьыт) Комната – ӄэлгин (ӄэлгит) Крыша – рэсӄын (рэсӄыт) Потолок – ӄымтэн (ӄымтэт) Печь – пэнъёлгын (пэнъёлгыт) Пол – нотайкоч Стул – вакъосӄыёлгын Лампа – ээк (ээкэт) Постеԓь – айкол (айколят) Подушка – чотчот (чотчоттэ) Одеяло – иниргиӈ (иниргиӈти) Мыло – чоп (чопыт) Сказка «Теремок» - Лымӈыл «Яраӄай» Нылеӄин пипиӄылгыӄэй.
Ԓьунин яраӄай.
Пынлёнэн: – Яраӄай, яраӄай!
Мэӈин ӈутку нытваӄэн?
Уйӈэ мэӈин.
Рэсӄиквъи пипиӄылгыӄэй.
Ынкы ваӈӈогъэ.
Ныръилемъетӄин мэлёталгыӄай.
Нывилгъи ынкъам пынлёгъэ: – Яраӄай, яраӄай!
Мэӈин ӈутку нытваӄэн?
– Гым пипиӄылгигым.
Гыт-ым микигыт?
– Гым милютэӄэйигым.
– Ӄыетги, гымык рээн ӄытваркын!
Ваӈӈогъат ӈирэргэри.
Тэкэлиӈыԓьыт Вера Грачева ынкъам Надежда Паӈарултыӈа, Центр развития национаԓьных школ округа Описание под фото: «Виилыгтын гэтэйкылин Леонид Паутовына (арив, Варээӈ).
Чавчывэн нинъэйвыт 1.
Рэмкыԓьыт лыгивэймэну гэлгэ.
Чьачаӈанма ӈэлвыԓьыт рылытваԓьатыԓьыт гэнилючьэтэ.
Ёаʼнма ӈэлвыл райвачыӈкы гэтче, вэтыӄун гэнъютэ.
Кытманаӈатыԓьын ӈэлвыл гэтэнвылтыӈэ.
Ӄаат гытъэтыԓьыт пэтыраӈык гаягыткомгота, ӈэюԓьыт – гарынӈачвата, гумэкэтэ.
Авээнвыт йыркыыʼтԓьу, унрэпкыԓьу гэԓьутэ.
Эвнэрэнгытъэвӈыкэ ӈэлвыл – гыроръок ратватчергъа!
7.
Рэвыма гавъёпчаткота, ӈэлвыԓьычыку гарычгата рылытвама, акавкэггы (таӈыгъявыӈ) гэтъирэткутэ.
Эргыръок гэтэӈвинвытэгнэтэ, оʼрасӄэпы гэтэӈгитэтэ камлелы.
Манаӈ ыннэнлеӈкы ӈэлвыл эвииркын – ынӄэн эʼнӄэвыркын, таӈавээнвык варкын.
Пэтыраӈэты ӈэлвыл нъэнӄэтӄин!
11.
Ӄорагэтгыма лыги гэлгэ гээвкы ваԓьыт ӄаат.
Ныкиръилемйыԓьын ӈэлвыл гавъёпчата.
Мэрынрэ гэнтэгрэвэ ӈэлвыл йынрысӄэпы, ӈаепы.
Рынӈачвааркын ӈэлвыл– ӈэюгъи, коргычьааркын.
Гэкэлилин бригадиргыпы Варээӈкэн ӄорагынрэтыԓьэн Захар Aʼчаткойпы Иван Оʼмрувъена 1977 гивик Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г.
ru | Тайкыёттэ 998.
Рывъёԓьавъё 6.
Чукоткакэн автономныкэн округ «Ыяакэн Эйгысӄын» № 4 (8), 5 апрелык 2002 г.
 Тайкыё газетак «Крайний Север» С.
1 Эʼми ӄаат?
1990 гивик нутэйикви Россиен гэгынритлинэт 2 миллион 260 тысяч ӄаат.
1 январык 2002 гивик гынугъэт 1миллион 212,5 тысяч.
Ымыԓьо ӈэлвыԓьыԓьыт округык, областяк, крайык ынкъам республикак тъэрытвигъэт ӄаат.
Ынӈин, 1990 гивик республикак Коми гатваленат 123,6 тысяч ӄаат, 2002-ӄэв– 116 тысяч; Ханты-Мансийскыкэн округык амъянра – 47,1 тысяч ынкъам 26,5 тысяч; республикак Саха - 361,5 тысяч ынкъам 144 тысяч; Кэрэкикин автономныкэн округык – 150,3 тысяч ынкъам 33,8 тысяч; Магаданкэн областяк – 121,5 тысяч ынкъам 19 тысяч.
Мургин Чукоткакэн автономныкэн округык 1990 гивик гэгынритлинэт 491 тысяч ӄаат, 1 январык 2002 гивик – тъарыӈ 100 тысячкэнак.
Эʼми ӄаат, иаʼм тъэттывигъэт ӈэлвыԓьыт?
Наӄам таӈамынан Ямало-Ненецкакэн автономныкэн округык ынӈингивиткуӈит гэнымкэвлинэт ӈэлвыԓьыт: 1990 гивик ынкы гэгынритлинэт 490,5 тысяч ӄаат, 1 январык-ым 2002 гивик – 505 тысяч.
Иа ʼм ынкы нэнымкэвынэт ӈэлвыԓьыт, ӄулинутэткук-ым тъэттывигъэт?
Миӈкри нэмэ рымкэвык ӈэлвыԓьыт?
Ръэнут ынкэгйит эӈъэлю, тъиву лынъёлӄыл ӄорагынрэтыԓьа ынкъам эрмэрык?
Ынӄэнат вагыргыт вэтгаво гэлгылинэт II съездынвык ӄорагынрэтыԓьэн Россиен, эʼмитлён гэнумэкэвлин 12-13 мартак городык Салехард.
Вэтгавыркын делегат съездэн ӄорагынрэтыԓьэн Россиен Андрей Антыԓьын – ӄорагынрэтыԓьын-зоотехник бригадэн №3 совхозэн «Певек» Чаакэн районкэн: – Чукоткайпы омакатынвык гатваморэ: Сергей Тыӈачайвынто (Ӄытрын), Анатолий Тыӈэру (Ӄээливтын), Петр Оʼмрынто (Анадырь), Виктор Подгайный (Анадырь) ынкъам гыым (Пээк).
Лымӈэ морыкакыԓьэпы ынкы гатваленат Владимир Етыԓьын – вицепрезидент Союзэн ӄорагынрэтыԓьэн Россиен ынкъам Александр Комаров – исполнитеԓьныкэн директор Союзэн ӄорагынрэтыԓьэн Россиен.
Ӄутти ӄорагынрэткэнат вагыргыт ненцаԓьэн вытку лыги тытчынэт.
Ӄытлыги, ӈэнку перестройкама ынкъам вайыӈӄач совхозтэ фермеркэн хозяйствоно люӈытчыԓьыт.
Чама ыргинэт варкыт чиниткинэт ӈэлвыԓьыт - нивӄинэт, чиниткинэну итыркыт ӄымэк 300 тысяч ӄаат.
Кэлиткуԓьыт эвынынкэкинэԓьин-ненцаԓьэн эʼнӄэтык кэлиткук ӈэлвыԓьык нынъэлӄинэт, ынкы нымэйӈэтӄинэт.
Лыгэн-ым чиниткинэт вагыргыт ненцаԓьа ӄитпу, унмэӈъэлю нэлгыркынэт.
Ыннэн килограмм ӄаатоԓьэн вэлыткорак Салехардык 40 рублԓьэн.
Наӄам тэнтыргыԓьын, гэчьылин.
Тэӈлыгэвиръыԓьыт, ӄытлыги, ненцат, гэтэӈкэлилинэт ыргинэт гыргочаӈэръыт.
Ӈыранӄаата ныгэкэӈыԓьэтӄинэт, наӄам ымы элек.
Мыгтылечьыԓьыт совхозыԓьыт, лёӈӈъоԓьыт кэмэтъэпы.
Эрму-ым, директоро хозяйствок, районкэн администрацияк итыркыт мачамненцат, ымы председатеԓь округкэн Думак ӈэнку итыркын ненцаԓьын.
Мытпалёмтэлынат докладтэ, ымы гавэтгавленат Етыԓьын ынкъам Оʼмрынто.
Мытԓьугъэн президенто Союзэн ӄорагынрэтыԓьэн Россиен пэнин оʼравэтԓьан – Дмитрий Хороля.
Мытынвэтгыԓьавын Обращение Президентэты Россиякэн Федерациен Владимир Путинына.
Виилыгтык: делегат II съездэн ӄорагынрэтыԓьэн Россиен Петр Оʼмрынто, виилыгтын Михаил Гермашовын.
(Аʼачеко этгыргын кытоор 2-ӄэв страницак номерэн кэтъоркынэн Петр Оʼмрынтона) В номере Андрей Антылин, делегат съезда оленеводов России.
Куда делись олени?1с.
Сочинение усть-чаунской шкоԓьницы Северины Етылиной – 3 стр.
2 Мургинэт нутэтумгыт Тэлӄэпыԓьигым Кытоор, калеткома 9-ӄав классык, 20 сентябрык, кэлиныгйивэтыԓьэ кытамчачва ӈирэӄычьын оценка журналык йыпаннэн.
Лыгимэткиит эʼэʼтэ тэлпыԓьын урок тъатчан.
Плыткунэӈу урок лыгэӄылпэӄэй амӈылёка мэӈин тычейвэквэтык ярагты Талӄапэты, миӈкы эмӄэлелвынэ гивигым: «Лывавыркын кэлиткук, этъыманы, лявтэпы курэ, опопы гытката эвыр мынга винрэтэ ӄымигчирэтги, тэленъеп миргэ эвыр йытоткоԓьа винрэтыԓьу амноӈэты начыӈыркынэгым».
Яраԓьа Тэлӄэпык ваныяан йъарат ыʼнымӈылёйвэгым, иаʼм калеткорайпы тэквэтык, энмэч, этъыманы, ныкоргавӄэнат, тэленъеп аройвавэ, мэйӈэтгъи, ӄлявылё нъэлгъи, лелютгъи.
Эргатык лыгичикинъэ тэквэтык аноԓьынвэты ӈэлвыԓьык, миӈкы нытваӄэн гымнин ытлыгын.
Кивыплыткук ӈалвыԓьэты ӈаргарӄааԓьатыԓьэты тэквэтык.
Рыровӄай нытваӄэнат.
Ӄэтэв нутэнут лыги, еп йъарат ачайгытлетвэка, лёнтъаӄъота, ытръэч аны ӄувликэ лейвык, нэкэм ваамэрэты эвыр омкычыкойпы, ынӈатал эʼӄэлиӈэ гэлгипъэчиӄэтэ, ыʼлё аны мачамъорасӄэпы гэлейвэ, ӄэйвэлымӈэ лыгэпъолтакы гэлгикимэвэ, нэкэм волӄытвэма.
Эʼквырга ӈэнку эмӄэлелвынэ нивигым: «Ынӈатал ӈирэӄычьын (двойка) нэрмэӄин йыӄунтэтык калеткорайпы, калеткотомгэпы, ыʼлгыӈавысӄатӄайгыпы (Наташа).
» Турыпкирэ ӈэлвылекы таӈымыԓьо гакоргавленат торпастухэты, нэкэм ытлыгын.
Алымы ынӈытэӄ гаӄаанматленат, иквъэт: «Мынӄаанмат, амӄынъычо морыкы рыровайпы люнъетэ калеткопааԓьыт, винрэттумгыт, выёԓьыт.
Эʼптэ нутэнут, ӈаргынэн, ауӄагтэ мурык рээн ныкоргавынат».
Ӄаачыкотык ытлыгэ нэнанкалыровӄэнат мургинэт ченэтӄаат, нинивӄин: «Ӈоткатагнэпы ымыԓьо гынинэт, эченур вэты гынрэтъёлӄылтэ, ӄонпы нытэӈӄин авээн ӄыԓьуркын.
Тылгэргавыркын, ынпычьын экык пэтле рэйгулеты ԓьаляӈӄорагынрэтык, еп игыр ынпыянвыт варкыт, имырэӄык ыргынан гымык рээн мытрэнийгулеквыр амноӈвагыргэты.
Ӈэргэркин, ԓьэлеӈкин, гырокэн вагыргын алваӈ ваԓьын элекинэк».
Эргатэты ӄэглынангэт, нэкэм амӄынъычо ялгытыԓьанма, оӈалԓьанма, гынтавма аʼӄараӈэпы (гололед), нымкыче тыкэтъон интернаткэн вагыргын.
Лыгэӄовчемгъома эмӄэлелвынэ нивигым: «Ытлыгын ӄонпы нылгитэгъеӈӄин, иӈӄун гымо ыныгмил нинъэв, ныкэтгуэʼв, ныгэкэӈъэв мынъэлгъэк».
Ытръэч аны нылгинитчыӄин, таӈамӄэтпыянвэн,аӄыллекэянвэн, пылчемгъоянвэн, авысӄавкэянвэн, мӈалёянвэн.
Ымваӈэт эмыраӄэпы тырайъоӈын, эʼквырга игыр тивыркын: «Этъыманы малчамъам ӄувликимтиԓьу ӄааԓьатынвык тъитык, чамъам янотыԓьо тъитык рачвыӈомакатык инъыԓьыт».
Тэлӄэпрэмкык, нивӄинэт, гымыкытлыгин яӄылгывэӈӄор гакаӈӄор нымкыӄин гивиӈит рыталгавтагнэты пэчайвык галвавлен, ытръэч эквэвыт нынрымэӄэнат мэчемӄынгивик, ытръэч чевараквав ӈыронгэвэк такалго гитлин.
Мури Оʼмрылӄотӄай-Кулем эʼраӈӈок мурык рэмкык мынынтэлгэвын пэчайвык лывавъё вэӈӄор.
Итыкэвын ӄол титык ынык ягна пээчвагъёнратыплыткок мурыгрэмкык рачвыӈык ӈыроӄаво титык, ӄэтэв эпэнэ ӄол нинивӄин: «Ӄол ӄитыркын аны чейвэ ӄуӈэлыркын, рэпалӄоолгын ӄъэмэтыркын тленымкэвэ уӈинэӈ».
Эпэӄэйынэ нинивӄин: «Аны ӄол ӄитыркын ӄорагыркэма, ӄылгийӄэвыркын – ӈэвысӄэтэ ыʼлгу нылгыӄинэт энъыянвыт, энакынъоянвыт, лыӈыр ныԓьуӄинэт мытлёянвыт».
Чеӈэтгакаӈыԓьатӄората элвээкыт мэйӈумэкэтык Илирӈэйрэмкык иʼрэк ӈраӄаво титык.
Ыннанмытлыӈэн кчавыт эвыр мчыквын рыпъёт тыпиринэт.
Ынныт тлеткутэ мытынтынэт, мчыквын-ым ӈавъанэты тиилын, тивъэн: «Эмӄынрэмкыԓьэтык ӄийпыркын, рэмкыԓьыт ӄивыркынэт, эʼрапэрэё ыʼвэӄучин».
Ӄол нинэнтыӄин нэнайпыӄэн рэмкыԓьэтык.
Оʼмрынто, депутат округкэн Думэн Чавчыва лыги гэлгылин Ӄорэн рэӈ Аʼнӄагыргын, нымкыӄин чавчывэн вагыргыт, эʼмитлёнат ӄолевагыргын вама чит гэркылелинэт мургинэт ыʼттъыюлтэ, игыр туртыӈэрэтэ натаӈынтыяатынат.
Кэлюӄ яатԓьат чавчывэн аӄаака, нъэлчычеркыт, мыгъян аӄаака ваӈӈогъэ.
Ытри ынӄэната гуйгуԓьу нъэлгъэт, миӈкы тымӈэмэгчетԓьо итыркыт: ӈуйытвэтыԓьу, коммунаԓьнико, рыюԓьу складык лымэвыр рагпэԓьо ӄэкварак-оттырак.
Лыгэрат ынкъам ӄаат амкартинкак ынкъам кинок наԓьоӈӈонат.
Эви этлы?
Кэлик «Материаԓьная куԓьтура чукчей» Владимир Богоразына гатвыленат рэӈыт ӄорэн.
Лыгъоравэтԓьаелымэл гэкэлилинэт вэтгавыт ученыен Галина Дьячкована, игыр нымытваԓьа Москвак.
Нинъэйвыткуԓьу гитлин Анатолий Тыӈы (Агтэӈкон).
Ԓьэлеӈкы ӄораӈы ватапота нитӄин, нымкъэв тыӈэԓьын эмнуӈкы, наӄам нынӈэӄин амалваӈ ваԓьын ватап.
Варкыт ӈэръамытлыӈэн авынӄораватаптэ: 1)лыгэватап, эʼмитлён чама нытвыӄэн элгыватапо лымэвыр кооватапо; 2) ӄайватапӄай лымэвыр эмыватапӄай; 3) ӄаймаватап, эʼмитлён чама нытвыӄэн ыʼмталватапо; 4) ӄойвэватап; 5) мыргычгын.
Ынӄэн амъянра нытвыӄэн ынӈин: увъалямыргычгын (ӄынур рыръачомковъёт эʼвкырвэттэ), эʼгмыргычгын – иʼгин мыргычгын (эʼгрыгмэл ныпэраӄэн); 6) каквэлватап, ӄынур вэлёлгын, нынӈэӄин кангатванвык; 7) аёпычьыватап.
Тувъёйпы ватапгыпы мыкычьу нынӈэӄин лыгэватап.
Ӄаймаватап (ыʼмталватап) тъэръэв нынӈэӄин эмнуӈкы.
Ӄойвэватап тэӈрэӈылӄыл, эʼквырга нынӈэӄин ытръэч миӈкэткук.
Мыргычгын рэӈу аʼӄалгыӈ ваԓьын.
Каквэлватап ынкъам аёпычьыватап тэӈрэӈылӄылти, ытръэч-ым нынӈэӄинэт кангатванвык, наӄам кытэ.
Турынӈэԓьыт вытвыттэ нэмыӄэй нынуӄинэт ӄората.
Элек-ым тэӈипэмиӈкри ваԓьыт вытвыттэ нынуӄинэт, пъонпъонтэ ымыӈ пипиӄылгыт, турпинтыӄэтыԓьыт – этъипкыԓьинэт пчиӄэӄэгти.
Элек ӄорат нынэвиивӄинэт мимлык ӄача: вээмык, куулык, гытгык.
Ԓьэлеӈкы-ым нъылюӄинэт.
Ӄораватап ӄонпы нынӈэӄин.
Оратантэсӄованвык аʼткэгма нынӈэӄин.
3 Паӈъэвӈытогыргын эмнуӈкы Центра национаԓьныкэн калеткорамкэн округэн 2001 гивик нэмэ гэнлелин гыёлчетгыргын кэлиткуԓьин тасочиненияӈкы лыгъоравэтԓьаелымэл.
Эналватыԓьо гитлин кэлиткуԓьын Ырыткучьы-нымнымкин калеткоракэн Северина Еттыԓьыӈэ, микын тывъёттэ мыткалейпатыркынат.
Гым нынымытвайгым нымнымык Аён.
«Айон» гатомгатлен вэтгаквыпы «аё».
Виинӄун ныпэраӄэн мургин илир ӄынут ӄорэн аё.
Мургин-ым совхоз нынныԓьын «Энмытагын».
Нивӄинэт, энмэн чит ӈутку ганымытвален майӈычавчыв Энмытагын.
Гымнин ыммэмы Тыӈэвйи Вера Ивановна, татаӄай-ым – Еттыԓьын Василий Никитович.
Ытри нымигчирэтӄинэт эмнуӈкы.
Гымнин татай ӄорагынрэтыԓьын, ыммэй-ым нитӄин увиԓьу, ваӈэԓьо.
Лымӈэ гымык варкын эпэӄэй.
Ынин нынны Кэԓьэӈӈы Нина, ытлён нынпыӄин, ӄымэк ӈыраӄлеккэн гииӈитти.
Эпэӄэй пэнин ваԓьын эмнуӈкы, гъурэтлин ынкы.
Лымӈэ гымык варкыт ӈыроӄ йичьэмрэтти ынкъам чакыгэт: Сергей, Рафик, Данила, Руслана.
Эмӄынэлек гым ныпаӈъэвӈытосӄэвэгым ӄорагынрэтбригадагты.
Колё нылгиэʼтгъуйгым, ивкэ эӄылпэ мыԓьуркынэт ымыԓьо яраԓьыт, ӄорат, ярат.
Гымнин ыммэӄэй колё ваӈэӈав, йъарат лыгэвиръыт.
Ыммэйынэ гым нинэныйгулевӄин ваӈэк, тэнэлгыӈык, эноллятык.
Кырвэнтома мури ыммэй чеэкэ нинэгичимури рымавтыт, уунъыт, вэчовтыт, пъоӈпъоӈыт.
Чама аӈӄачормык мыргот.
Тыляма ныпычвэтгавморэ, ынан нэнатвыӄэн, миӈкри чит нынымытваӄэнат лыгъоравэтԓьат.
Мургин татай ӈалвыԓьэпы етык, ныпаӈъэвӈытоӄэн.
Ынкъам ныторвыӈӄэн, нытачаанӈыӄэн.
Ӄол нинмури ымыԓьо нуӈэлмури ваамэты.
Мургин ройыръын ныкоргыӄэн: ныӄэплювичвэнмури, нытэнӈыткумури, ытленъют-ым нытэйкэвӄинэт.
Гымыкы таӈычьыгыргын, титэ ымыԓьо мытнутэгчиркын.
Ынкы нычайпанморэ, мытинэруркын, мытгитэркын йыӄай-ым эмнуӈ.
Мурыгрээн пэнин нылымӈэнаӄэнат мургинэт ыʼттъыт: Вилю, Маис, Илыӄэй, Рина, Шарик, Гоша.
Лымӈэ гатвален ынанъылго лынъё моргынан ыʼттъын Джек.
Джек гэвинрэтлин ытлыгэты ӄаагтатык, пэнин ымы орвъаматыԓьын уӈэлык.
Ынкъам ытлён въигъи, уйӈэ эвинрэттумгыкэ мытнъэлмык.
Гырокы нырагтыӄэнат амалваӈ ваԓьыт галгат, пчиӄэт.
Ымыԓьэты нутэнут ӄулитэ ныйыръэтӄин.
Мури нэмыӄэй ныкоргавморэ.
Ӄол нинмури нылегӈытаморэ кытчыгъёлгэты.
Ытръэч эпэӄэй нивӄин: « Вэтыӄун ыннэн-ӈирэӄ лиглигыт пэляёлӄылтэ, этлы ымыԓьо эпирикыԓьинэт».
Лымӈэ нывириӈӄинэт ыʼттъыӄэгти рылейвык, ӄэлёӄ-ым нэрэнуӈынэт лиглигыт, ӄайгалгаӄагтэ.
Тэлпыркын оръатчаё элеӈит.
Вэнлыги мыткоргавыркын.
Ӄэлёӄ-ым пэтле рээнӈыт ӄааԓьынвэпы татай, ытленъют.
Нэрэрэнӈын ӈэлвыл ынкъам мытрэԓьуӈынэт мэйӈэтыԓьыт ӄэюуӄэгти.
Ынӄо ратвагъа мэйӈыкрычмын «Вылгыӄаанмат», гымнан ыʼлгу лынъё.
Ымыԓьо рэмкын инъэ ныгъевӄинэт.
Ыммэйынэ йыӄӄай-ым эвиръыт нэнагтоӄэн ныркэтчыкойпы ынкъам навэръэпыморэ.
Эпэӄэйынэ-ым нэнантэнмавӄэнат гыргырти, тайӈыквыт, милгыт.
Айвэнъяп татайына рытвэтыркынин ярар, ӈилгыт, ӄлявылтэ-ым нуӈэлӄинэт.
Эймэвык ӈэлвыл, ымыԓьо ярайпы нынтоӄэнат.
Татай ынкъам ытленъют нытиӈурыткуӄинэт.
Мури ыммэй нинэнинтымури вэврэткынык ваԓьын рынлявъё титумилгэ мылгымыл.
Нымгоӄэн ӄаанматгыргын.
Ыммэмэнэ нинэнийгулевӄин гытамэты тэкичгымиглитык.
Ымныкэрэт, ымъылёӈэт нылеӄин крычмын.
Ӈэвъэнйыръыт нытэкичгын - миглитӄинэт, ныналгынрыратӄэнат.
Нэнэнэт ынкъам ӄлявылтэ нувӄинэт, ниԓьуниԓьэтӄинэт.
Ынӄо ымыԓьо нъэйӈэвыткуӄинэт ӄамэтванво.
Пылыткук, рэмкын рачвыӈыркын.
Уттык нэнтыркынэт пэрэёлӄылтэ – нэлгыт, мъэмит, ыʼттъысӄыт, кэнтит, ымы манэт.
Гымнан тыгтъатчаркын элеӈит, иӈӄун эӄылпэ мырагтыгъак амноӈэты, мыԓьунэт чычеткинэт, ярат, ӄорат.
Нъэлгъэт 30 гивиӈиттти мэгчерымготагнэпы Анадырык (1972) телевизионныкэн станция «Орбита».
35 гивиӈитти, титэ Указыгъет Президиумэн Верховныкэн Советэн РСФСР поселок Пээк (Чаакэн район) гэтчылин городо.
45 гивиӈитти, титэ гэԓьулин ваны, миӈкы ваԓьылӄыл кэтъоквын членырыкы Первого Ревкома Чукотки Анадырык (1957).
Гыёлчетыԓьэпы тапамятниӈкы гапремиянпэрэвленат скуԓьптор М.
Ракитин ынкъам архитектор А.
22-26 апрелык 1932 гивик (галягъат 70 гивиӈитти) Анадырык гатвален ыʼттъыёлкэн округкэн съезд Советыргэн, миӈкы рытомгавыйгот гэнтылинэт органтэ властэн Чукоткакэн национаԓьныкэн округэн.
45 гивиӈитти, титэ гантомгавленат Чукоткак Беринговкэн ынкъам Провидениякэн районтэ (1957).
22 апрелык гъурэтлин Антонина Кымъытваал – лыгъоравэтԓьаӈав-поэтесса.
Ынан гэтэйкылинэт нымкыӄинэт стихыт, рассказтэ, пьесат, гэнумэкэвлинэт лымӈылтэ.
Гантэнмавлен калейпатынво Иван Оʼмрувъена.
Виилыгтык: лыгъоравэтԓьаӈав-поэтесса, нымытваԓьын Магаданык Антонина Кымъытваал, виилыгтын Михаил Гермашовын С.
4 Виилыгтын Владимир Сертунын Чавчывэн нинъэйвыт 1.
Гуӈэле кыргуттэ.
Ԓьэлеӈкы чекыяагты, тъэръэв – ганыркылява ывикит.
Учвиткуттыт ганатва.
Ымы пэнъёлгык ӄача гэтриле – таӈпэрэӈ ваӈэԓьа.
Рэмкык вама аʼтав гуӈэле – вэтыӄун кыргуттэ.
Рэвыӈӈоркынэӈыт: ынӄээн йытоё.
Таӈӄонпыӈ таӈылтанма ынкъам аʼӄалтанма нытвыӈӈоӄэнат ынпыянва йытоткоԓьыт.
Ӄорагыркэма авнъатчаԓьатка, авнамычвынатка томгэты – лыгэн чинит гамгота.
Янор гамӈылёта тумгыт: «Ръаӄаат аймэтъёлӄылтэ?».
Йъататкоолгын гэймитэ.
Вэнвъатаёт гакамлелтата, гэминъучьэтэ, гагагчава.
Гэгэкэӈэквэтэ мэрынрэ.
Гакаӈыԓьанма эмрынгиитэ гаянота, нэкэм аръэткыкэгляӈкы.
Чекыяагты эвнэӄувлигтылекэ.
Тотъавма, ныкэтыляма вэтыӄун гэминринэтэ.
Рэвивычьэтэ гаканъёт оратыляма.
Турыпкиринэӈу ӄаат гавъята лымэвыр гэнивлевэ таӈавээнвык.
Чекыяайпы пыкирыплыткук ганэтлява гаканъё ӈроча.
Ынӄо вэтыӄун ганыркылява.
Ӄаат номавӄэнат, титэ вэйпык ыʼԓьыл нылгыӄин.
Тумгин ӄаат мэрынрэ гаяата.
Тины ымы тумгин мэрынрэ гатааӈа.
Нэвыӈӈоӄэнат: «Млегъэн – колё эрмэтвигъи».
Чымӈат этлы агтатъёокыԓьэнат.
Гэкэлилин Варээӈкэн бригадиргыпы ӄорагынрэтыԓьэн – Захар Аʼчаткойпы Иван Оʼмрувъена 1977 гивик Русско-чукотский разговорник (Продолжение) Части тела человека – увигрил Тело – увик (увикит – мн.
голова – левыт (левтыт) нога – гыткалгын (гыткат) рука – мынгылгын (мынгыт) лицо – ԓьулӄыл (ԓьулӄылти) глаз – лылялгын (лылет) ухо – вэлёлгын (вилют) нос – иʼӈъиӈ (иʼӈыт) рот – йыкыргын (йыкыргыт) язык – йилыйил (йилыт).
Игра Эʼми вилют?
Ӈотӄэнат вилют Эʼми лылет?
Ӈотӄэнат лылет Эʼми мынгыт?
Ӈотӄэнат мынгыт Эʼми гыткат?
Ӈотӄэнат гыткат.
Загадка Ӈыраӄ ытленъют вэтчатваркыт, Ыннэн рэсӄыгиӈкы.
(Мынгылгын).
Тэкэлиӈыԓьыт Вера Грачева ынкъам Надежда Паӈарултыӈа, Центр развития национаԓьных школ Алкыԓьёлӄылтэ Ԓьэлеӈкы тэӈӄырым ныгытъэтын, Кыткытык-ым ныгъевӄин, Колё ныванляӈӈоӄэн.
Ръэгынник ынӄэн?
(Кэйӈын).
Ачгыта рэлеркын, ӄырым нывинрэтын.
Ръэнут ынӄэн?
(Виилвиил).
Ыныкит рэтэлпыгъэ – уйӈэ вагыргын.
Наӄам аʼӄачвэӈ ваԓьын.
(Мимыл).
Вээмыт ныӄитыӄинэт, ӈэгти нытинъылетӄинэт.
Ӈаргынэн ныёаʼтӄэн, ныгтийгатӄэн, нывъялятӄэн.
Титэ ынӈот нытваӄэн?
(Ԓьэлеӈкы).
Гэкэлилинэт Нина Емеԓьянована, нымным Ӄытрын Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 2243.
Рывъёԓьавъё 4.
Чукоткакэн автономныкэн округ Достарыңызбен бөлісу: .
«Ыяакэн Эйгысӄын» №7 (11),26 июлык 2002 г.
 Тайкыё газетак «Крайний Север» С.
1 Нутэтумгыт Кынмал ытри гэвиилыгтылинэт ынӈытэӄ Анадырык, титэ гатвален конкурс тэкэлиӈыԓьин нынныгйит мургин таӈэргыпатыԓьэн писателен Юрий Рытгэвын (ытлён гынунык).
Ынык ӈачыӈкы – председатеԓь Анадыркэн городкэн ассоциациен эвынӈуткэкыԓьин, куԓьтурамэгчетԓьан Людмила Букушева.
Лымӈэ ӄол ӈэвъэнйыръын (мраӈӄач), нэмыӄэй лыгиръыԓьын, ынӄэн Елена Гнилорыбова, мэӈин ынӈатал ныӄитпыӄин.
Ытлён мигчирэтыркын Тавайваамкэн кынъёрак воспитателё.
Ытри эмэлвэнымкинэт, эʼквыргъам коргаквъат ԓьувылгык, ӄэлюӄ эвын танчемгъоянвыт лыгъоравэтԓьат кынмал гэрэӄитпыԓьэнӈэ.
Ытри – нутэтумгыт.
«Ыэ» Оʼравэтԓьарылгатгыргын Россияк 2002 гивик Нэмыӄэй лыги ыʼнылгыгыт Россияк!
Тэӈвытку тор-Россияк 9-16 октябрык 2002 гивик нарарылгыӈынат оʼравэтԓьат ымыԓьэты мыкэԓьыт.
Оʼравэтԓьарылгатгыргын Россияк – ынӄэн ромакавъёттэ экономикакэн, нымытвакэн, ягталытвакэн вагыргыт оʼравэтԓьаргэн, микынти варкыт нутэйиквик Россиен рыгъеватъё гивик.
Тэӈытръэч оʼравэтԓьарылгатгыргэпы нывытрэтӄинэт, миӈкри ваԓьыт йилыт, вараттэ ынкъам ройыръыт, калегъёлятгыргыт вытрэтыркыт нымытваԓьык мурыгнутин.
Оʼравэтԓьарылгатгыргын – ӄырымэн тымӈэнарылгатгыргын нымытваԓьык.
Ынӄэн пыӈылкэн база ӈотӄокэн инэныгйивэткин, энанъомравкэн инэнлекин рывэтгаквыргык, законык ынкам ипэ ынӄо нывытрэтӄин, миӈкри ваԓьын нация рылгыгъэ.
Ръэкин оʼравэтԓьарылгатгыргын?
Ынӄо ныныгйивэтӄин, тъэр оʼравэтԓьат варкыт мурыгнутэк, микынти ынкъам миӈкэмил ытри нымытваркыт.
Оʼравэтԓьарылгатгыргэпы гантэнма ынкъам гэрэлкылӈэ ӈотӄокэнат вагыргыт экономикэн, гэныгйивэтэ нымытвамэгчертэнмычьыт.
Оʼравэтԓьарылгатгыргын – ынӄэн история Россиен.
Ынӄэн лыги нэрэлгыркын ымы ӈотӄокэнат тыӈэрэтырык.
Тывма чиниткин вагыргын, торгынан эмэлкэ рыйылгэтыркыниткы ынӄэн ӈотӄокэн нымытваԓьык.
Лыги лыӈык эмигчиркэ ваԓьыт оʼравэтԓьат, таӈынтэнмыӈ мэгчерванвыт.
Лыги лыӈкы, миӈкэмил мыкэԓьыт кмиӈыт, отгыӈ гантэнма тайкыёлӄылтэ кынъёрат ынкъам калеткорат.
Татлынъёйпы пынлёёт пенсияԓьа гантэнма пенсияпэрэгыргын.
Гамгаоʼравэтԓьан вэты винрэтыԓьылӄыл энарылгатык.
Адокументыка ынӈин татлынъёлӄылтэ пынлёёт оʼравэтԓьарылгатыԓьа.
Энарылгатыԓьа нэрэкэлиӈынэт гынинэт вэтгавыт гыныграк лымэвыр телефонгыпы ынкъам энарылгатванвык.
Торгынан тывъёттэ ытръэч нэрэкэлиӈынэт, мэкына ӄырым ыʼнытвынат.
Оʼравэтԓьарылгатыплыткок гаймаӈэн нымкыӄин вагыргыт раныплепавӈыт.
Аʼтав нэмыӄэй ӄыӄитпыԓьэтги энарылгатык.
Комитет государственныкэн энарылгаткэн Чукоткакэн автономныкэн округэн В номере Для чего проводится перепись населения?
– 1 стр.
Портреты земляков – 1, 2 стр.
Материалы на эвенском языке, подготовленные Михаилом Дьячковым – 3 стр.
4 Июлык ынкъам августык — 16 июлык нъэлгъэт130 гивиӈитти оʼраттагнэпы Рауԓь Амундсен – норвегияԓьэн полярныкэн нутэгъюлетыԓьын, мэӈин ыʼтвэ «Мод» гэлейвылин Северо-Востокыӈӄачагты ынкъам 1920 гивик гайъолен Беринговкэн иʼрвытгыр.
— 28 июлык – 1 октябрык 1932 гивик, ынкатагнэпы галягъат 70 гивиӈитти, титэ гатвален гилынчимэвъытвэ «А.
Сибиряков» аӈӄаляйвыгыргын (капитано ыʼтвык гитлин В.
Воронин) О.
Шмидтын.
Ыʼтвын гэлелин Архангеԓьскэпы Берингын эʼрвытгыртагнэты вытгыр эԓьэлеӈиткэ.
Ынкъам ынкатагнэпы Айгысӄыгэляӈӄаеквэ ыʼтвыляйвыгыргын эӈъэлю налгыӈӈогъан.
— 65 гивиӈитти галягъат, титэ Омваан-гыргоча гатваленат экспедицияԓьыт Всесоюзныкэн Арктикакэн Институтэн.
Ынӈэнӄачкэн ӈэйчыку гэԓьулинэт касситерит ынкъам воԓьфрам.
— 12 августык 1937 гивик – галягъат 65 гивиӈитти, титэ Паакэгты гэпкитлин ӈирэӄэв Чаакэн экспедиция Всесоюзныкэн Арктикакэн Институтэн, эʼмитлёнына гэԓьулин олово Чукоткак.
Эрму экспедицияԓьэн гитлинэт Возбудский ытри Сафонов.
— Августык 1957 гивик – галягъат 45 гивиӈитти, титэ гэтэйкыплыткулин поселкак Провидения ынанъыттъыёлкэн Чукоткак мимлынэймэв-ӄымчучьын гытгэпы Истихет ӄымэк 7 километрмэл ивлеԓьын.
— 45 гивиӈитти галягъат, титэ гантомгавленат овэчвынкалыровкэнат ансамблыт Канчаланык, Нууӄэк, Увэлек ынкъам ӄутти национаԓьныкэн нымнымыткук округэн.
— Нъэлгъэт 70 гивиӈитти рытомгавтагнэпы ыʼттъыёлкэнат полярныкэн станцият Чукоткак – эʼӈыткынык Шмидтын, Провиденияк ынкъам Увэлек (1932).
Калейпатынво гантэнмавлен Иван Оʼмрувъена Русско-чукотский разговорник (Продолжение) Посуда – кукэт, уӄӄэмэт Блюдо – ӄэмэӈы (ӄэмэт) Ложка – вонны (вонныт) Кастрюля – кукэӈы (кукэт) Нож – валы (валят) Женский нож – пэкул (пэкулти) Чашка – койӈын (койӈыт) Тарелка – уӄӄэм (уӄӄэмэт) Стакан – тэнкойӈын (тэнкойӈыт) Ведро – аймыёчгын (аймыёчгыт) Вилка – эюпинэӈ (эюпинэӈэт).
Ӄамэтвама Ититгъи рыркатъол.
Эпэӄэйынэ рэннин ӄэмэӈы.
Ваалына рэннинэт уӄӄэмэт ынкъам койӈыт.
Ымыԓьо вакъогъат.
Ӄамэтваӈӈогъат.
Пища – роолӄылтэ Буԓьон – аръапаӈы Рыба – ыннээн Уха – ынныпат Сырое мясо – тэкичгын Оленье мясо – ӄоратъол Моржовое мясо – рыркатъол Китовое мясо – ръэвытъул Сушеное мясо – кыкватъол Конфеты – кэнтит Картофеԓь – кымчек Яйцо – лиглиг Молоко – лывээръын Строганина – ӄитыӄит Хлеб – кавкав Масло – парапар Сахар – чаӄар.
Ынныпат Эпэнэ рэннин ыннээн.
Ыммэмэнэ ыпаннэн ынныпат.
Нычачаӄэн ынныпат.
Растения, ягоды, грибы – тыӈэчьыт, уунъыт Ягода – оонъылгын Морошка – рыттыт Голубика – лиӈыл Шикша – лыгоонъылгын Гриб – пъоӈпъоӈ Лук – майъолялгын Трава – въаглыӈын Цветы – тыӈэчьыт Лист – вытвыт Дерево – уттуут.
Продолжи предложения: Нычелыӄэн, нычачаӄэн.
Лелелпэраԓьын, нэтлегӄин.
Нувӄин, мыгмимлыԓьын.
Слова для справок: лыгоонъылгын, рыттыт, лиӈыл.
Загадки Микынэ гым ринэвиръытвыгъэ, ытлён ратэргатгъа (майъолялгын).
Элек нынӈэӄинэт, гытгак нэрэтӄинэт (тыӈэчьыт).
Ԓьэлеӈкы ынкъам элек этлы алваӈ энъэлкыԓьинэт (ӄыргон).
Ръэкылылет гэгичилинэт: нычелыӄэнат, нувӄинэт, лелелпэраԓьыт (уунъыт).
Тэкэлиӈыԓьыт Вера Грачева ынкъам Надежа Паӈаруԓьтыӈа , Центр развития национаԓьных школ округа Тагазенӈыԓьыт – администрацияЧукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998.
Рывъёԓьавъё 7.
Чукоткакэн автономныкэн округ Ыяакэн Эйгысӄын № 8 (31) Тайкыё газетак «Крайний Север» 17 декабрык 2004 г.
 Аӄэнмывэтгав рыркайпияӄавэн Эмнуӄылыт пэнин ӄитпыԓьэтыԓьыт Вера Николаевна Тэвлянто гымнан лыги еп 1978 гэвэтагнэпы.
Ытлён чит ганымытвален Валӄарак.
Эвын ынкы вама нинэԓьуйгым пэнин ӄитпыԓьэтыԓьын имырэӄык, ынӈaтал нымигчирӄин ынкъам нытывэлӄин гамгаоʼравэтԓьэты.
Ынан гэтэӈыйгулетлин ӈэлвыԓьыԓьин мигчир.
Наӄам чама яатԓьан чавчывэн — ытлыгын ынин Николай Олвав кытоор гитлин онмытаӈбригадиро ӄол ӈэлвыԓьык валӄараԓьэн.
Ыʼттъыютԓьэт Ролтытваалын (чит ынӈин нъэйӈэвӄин Тэвлянто) — майӈычавчыво гитлинэт, ӄэтпъоравэтԓьо.
Эвын-ым этъым ыʼттъыютԓьин аӈъалчьатгыргын тэӈыркылеркынин ынан.
Чама наӄам ытлён пэнин ӄитпыԓьэтыԓьын тэлеӈкинэткукин ансамблык «Рыркы», ӄол нитӄин фестивалтэ вама ныпкирӄин Анадырэты (ытлён ԓьуркыниткы гымнан тайкыё виилыгтык типъэйӈэԓьын).
Ынӈытэӄ-ым пыкиргъи редакциягты ынин письмо.
Ынкы Тэвлянтона тывыркынэнат нымкыӄин вагыргыт.
Ӄычитайгыткы, рэӄын ивыркын Вера Тэвлянто.
Эмӄынгивик СХП «Пионер» мигчирэтыԓьыт специалисто ынкъам ырык рээн директор хозяйствокэн А.
 Буглак амӄынгытгак пэнин каралыткогэлеԓьыт амратынпыӈа ӈэлвыԓьыт ветеринараӈаӈа.
Емгэӈэлвыл таӈымыԓьэты наӈантыёркын.
Игытгивикин нэкэм ныгтъав гатвален ляйвыгыргын амноӈгыпы.
Ӄэлюӄ янот ӄутти ӈэлвыԓьыт гъаратленат элек.
Янот гинэнмэлевэтлинэт.
Ынӄо вытку нэмэ емгэнымным напытӄыйъон амраръораӈыттыӈа.
Гым амӄынотпускак ӄол нитигым нылымӈэнайгым ямганымгыпы лейвык.
Итык чама гэчевкы ваԓьын амноӈгыпы лейвык, ытръэч ыныкит ӈаргынэн нъаӄалтатыӈоӄэн орвыԓьэн мигчир илык, пэӈаёʼа нэнанкыттывэӄэн.
Ӄэлёӄ ӈаргын ваԓьын тапагтыӈгыргын.
Ынръам ветспециалистак кытыйгын нэмыӄэй аʼрэткочьо нэтыӈоӄэн.
Ӈэвэӄ-ым ӄорагынрэтыԓьыт пэнин етъа ваԓьыт.
Ӄонпы лёӈъарэткота микын нымным.
Гымнан иничгыту, чама танъяркынат ветспециалистат ӈотэнхозяйствокэн, миӈкри ӄун ытри чинит такаралӈыркыт, ынӄо уколыткоркыт.
Ынӄо лымӈэ чинит нэтинэӈӈыркынэт орвыт, нэйӈэркынэт каралтэ, кимитъыт мганымэты ынкъам лымӈэ ӈыръыръэнут.
Гэԓьувылгылинэт ӈирэӄ эрмэт ӈэранхозяйствокэн: А.
Буглак, микынэ гэнвилыткувлинэт, 500 ӄорат сеԓьхозпредприятиягты Чаакэн районкэн, миӈкы эрму итыркын М.
 Сизов – ԓьувылгытумгын.
Кычьымэты ваԓьын гатвален ԓьовылгыгыргын.
Ымы ӄорагынрэтыԓьыт лёӈыгтъатчата гитлинэт, ныӄитпъэв ӄааёнратгъат.
Лымӈэ аʼрэткочьо гитлинэт орвыт – МТЛБВ.
Уйӈэ ынӄэнат орвыт этэйкинэӈкэ.
Эмӄычетык тэйкинэӈэт, нурэтэйкыркынэт тылечьыт.
Ынкъам ӄынвэт чьэчеӈръуркын.
Лымӈэ илкин ырмытӄыт тъэръэв пэнин ратъёт.
Итыкэвын тэнмычьыгъет ырмытӄымыт нырэтӄин.
Ытръэч вэнлыги нытъэрылтэтӄин, миӈкри ӄун нурэӄинэт тылянвыт.
Пытӄурэтвигъэт ыныкит ӈирэӄ нымнымыт рыръэчеквъэт.
Нымэйыӈӄин квадратный километр ыннанхозяйствок.
Тылянвыт колё элытратыԓьыт, нэкэм айгысӄыӈӄачкэн.
Читэвын ӄорагынрэтыԓьыт ӄитпэквъэт нымытвак, ыныкит ляйвыӈӈогъат ямганымгыпы орвыт.
Нэрэтыркынэт мыкыӈ кимитъыт, эвиръыт элек яаёлӄылтэ, плекыт ынкъам нымкыӄин яанаӈ имыръэкин.
Вэлынкыӄун «Полюс Надежды» – ӈавъанйыръэты гантэнмавленат набор-инэнӄэвив.
Нэкэм коргаво нылгыӄин рытрииръыт, титит, кылылет ынкъам йъарат мэнигыт вытычгылӄылтэ.
Эченчи ыныкит ӄлявылен ӈотӄо эʼптэ набортэ нэнъытэйкынэт, вэлер портянката.
Тъэркин нэрэтыркын портянкалӄыл.
Пэтле чимиръэтыркыт ыннэнъют яак.
Наӄам ӄорагынрэтыԓьыт элеӈит таӈамӄынъычо гинрычьыегэ итыркыт.
Эʼквырга эмнуӈыԓьыт вэнлыги пэнин ӄитпыԓьэтыԓьыт ынкъам игыр ӈэлвыԓьыт мэчынкы ваӈӈогъат.
Мытмычвынатыркын эчвэра рымагтэты эмынӈин мытратваӈӈо.
Вера Тэвлянто, нымным Рыркайпиян Шмидтыкин районкэн.
2 Кэлик ынан гатвылен Чукотка Яврэна, 2005 гивик, рэнъэлӈыт 105 гивиӈитти оʼраттагнэпы эргыпатыԓьын тэкэлиӈыԓьын Тихон Семушкин, мэӈин накэтъоркын чукоткаԓьа энантомгавыԓьын кэлик «Алитет уходит в горы».
Тихон Захарович Семушкин гъурэтлин 1900 гивик нымнымык Старая Кутля Мокшанскыкэн уездык Пензенскыкэн губернияк крестъяныԓьэн ройыръык.
1912 гивик ынан гэплыткулин земскыкэн торымгокалеткоран, 1916 гивик-ым – Михайловскыкэн церковно-учитеԓьскыкэн калеткоран.
Кылгынкэн ыннэн элеӈитыԓьу Тихон Семушкин кэлиныгйивэтыԓьу гамголен мигчирэтык сибиркэн калеткораткок.
1921 гивик гакалеткомголен физико-математическыкэн отделенияк педагогическыкэн факуԓьтетэн Москвакэн университеткэн.
Калеткома ынан лыги рытчынинэт тайкыёт кэлит Владимир Тан-Богоразына ынкъам ынкатагнэпы ынан эӈъэлю рытчынин Эйгысӄынутэнут.
Акваттэнмавымгогъэ Чукоткагты.
Янор таписьмогнэн Владимир Германович, микынэ анъянэн рэквэнӈыԓьын Чукоткагты.
Ӄытрык ытлён нэмыӄэй гэӄитпыԓьэтлин рытомгавкы калеткоран-интернат.
Эйгысӄынутэк ытлён ымыԓьэты гатвален амӈырооткэн гивиткуӈит, маглята гэлейвылин лымынӄо Чукоткаеквэ.
1931 гэвэтагнэпы ганымытвамголен Москвак, гэмигчирэтлин Комитетык национаԓьностэн Наркоматэн просвещениен.
Гэӄитпыԓьэтлин рытомгавма лыгъоравэтԓьэн письменность ынкъам ыʼттъыёлкэнат кэлит-учебникыт.
Талпыӈӈок 30-ӄав гивит ынан тайкымгонэнат художественныкэн кэлит, миӈкы нэнатвыӄэнат оʼравэтԓьат, вагыргыт Чукоткакэн.
Ынан гэтэйкылинэт роман ӈэрантомыԓьын «Алитет уходит в горы»,«Жизнь во ԓьдах», « Угрюм-Север», «Полет в Арктику», ӄутти.
1949 гивик Государственныкэн учебно-педагогическыкэн такнигаӈынвык Министерствэн просвещениен РСФСР Ленинградык гэтэйкылин пыӈылтэл лыгъоравэтԓьэн ынкъам русиԓьин йиле энмэч эргыпатыԓьэн тэкэлиӈыԓьин Тихон Семушкинын.
Йилыԓьэтыԓьу гитлин ынӈингивиткук еп нылгиныӈинӄин Юрий Рытгэв, микынэ гэплыткулин Анадыркэн педучилище ынкъам гакалеткомголен Ленинградкэн университетык.
Пагчеӈэты ваԓьын кэликэл, наӄам ымы йилыԓьэтыԓьын гэтэминӈычьэтлин ынкы тэмурыгӈэ кэличитык.
Игыр мыткалейпатыркын чымӄык калеё ынӄэн кэлик.
Тихон Семушкин Талеко ынкъам ынин айылгыкыԓьэн Лилиӄэй …Талеко вакъогъэ айколяткынык ынкъам рырыткоӈӈонэн ӈирэӄэв кылтын.
Мэгчеранма ынан рытгэваннэн амынан вагыргын гэлыткынык.
Ӈотӄэн кылтын тэкичгэ йыръыԓьын.
Йытома тэкичгыт, люур Талеко ӄулиԓьэтгъи: Письмо!
Письмо!
Письмо!
Лилиӄэй!
Рычимэвнин конверт ынкъам калевэтгавыӈонэн письмо.
«Талеко!
Героё ӄитги!
Ынӈэ атэргатка!
Гымнан гыт тыԓьугыт ынкъам эргатык инъэ трэриӈэетгъэ.
Ыныкит раёоʼръогъа, киткит ӄэнъатчагэ.
Ынӈэ айылгавка, вэнлыги трэнъегтэлетгыт.
Ӄылӄыриргын вэтгысӄын – гынык ӄача варкын.
Ӄытэнмычьыгын гилгил.
Ыныкит ратвааʼ ӄликкин сантиметрыт, ӄыйпатгын левалытконаӈ.
Гымнан кылтык тыёаʼн челгыманэг.
Ыныкит тъарыӈ ратвааʼ, ынӈэ айпатка левалытконаӈ.
Риӈэнэӈ рэпылӄэтгъэ.
Гынин тумгытум риӈэнэӈэткуԓьын Томилин».
– Тумгытум, – иквъи Талеко ынкъам тэнӈэквъи.
– Ынӈатал-ым рэӈаӄлявол!
Томилин – риӈэнэӈэткуԓьын.
Айвэӈоон ытлён гэетлин мурык калеткоракэнак праздникык.
Ынан гым нэнаркыпчыткоӄэн рэлпэпы ынкъам нинивӄин.
«Ӄэглынангэт нымэԓьэв гынан гэчеютулин умӄэчеютун».
«Ӄэглынангэтгым нымэԓьэв гэчеютуйгым», – чимгъугъи ытлён коргэты.
Талекона пиринин Лилиӄэй ынкъам нэмэ калевэтгавыӈонэн письмо нэргъав.
Лилиӄэйынэ рыгырголявнэн рыгԓьолӄылӄай.
Талеко нычимгъуӄин: ымы Лилиӄэй валёмыркын.
Письмо нымкыче накалевэтгавын.
Талеко нытэӈычьэтӄин калевэтгавык.
Ӄынвэр, плыткук, Талекона ратчыӈаннэн письмо ратрочыко.
– Мынӄамэтва, – иквъи ытлён ынкъам эйминнин консерваёчгын.
Ӈинӄэе нэмэ кэтъонэн валы ынкъам пытӄывъентоэʼ.
Наӄам уйӈэ ынӄэн.
Чит рывэнтэтыркынин пувтын гилгилык кыпля, ытръэч наӄам гилгил нычимиръэтӄин.
Лилиӄэйынэ нинэгитэйвыӄин Талеко.
– Ынӈатал эчимгъукыԓьигыт, Лилиӄэй.
Иаʼм инивкэ инэнтыркын.
Туупэтэ-ым мэчынкы таӈынвантаты пувтын.
Ынан эйминнин туупэн, гитэнин чьомыткын ынкъам левтынилюиʼ: – Ынӈэ, Лилиӄэй.
Мытрэнэвылӄэвӈын туупэн, эргатык яаёлӄыл тарэӈанаӈтаръэнӈык.
Валёмэ?
Ныкитэ Лилиӄэй ытри Талеко гъомрыйылӄатленат омкоколчыко.
Чекыяа нывыргыргэтӄин эʼйӈэткучьын.
Гилгил нылеӄин айгысӄэты, гынонагты.
Талеко кыевысӄычетгъи.
Ытлён ӄутгъи ынкъам ӈытогъэ кайгэӈчыкойпы.
Гыргол ныӄэргатӄэнат эӈэрти, С.
3 гролмакы вусӄын нытваӄэн.
– Еп инъэ.
Вэнлыги ӄырым лымӈэ мыйылӄэт.
Мытръатчаӈын эргыръон, – иквъи Талеко.
Эргыръок, Талекона эйминнин челгыманэгытъол, туупэн ынкъам ӄынур лыгивиниԓьын ӄырирысӄивнин вэтгысӄын, тывъё риӈэнэӈэткуԓьин письмок.
Ынӄэн гатвален чымче.
Талеко тыттэтгъи кааткынык ынкъам тэӈгитэнин вэтгысӄын.
Ӄэглынангэт, ынык ыʼттъыёча вытрэтгъи киткит нэӈагты ваԓьын вэтгысӄын.
«Ынӈатал, таӈвакъон ԓьунин риӈэнэӈэткуԓьэ!
Гырголяйпы нымэԓьэв ԓьуркынин, ӄынур гатле».
Талеко нычейвыткуӄин вэтгылӄыеквэ ынкъам нэнъомрытааӈӄэн гилгил туупэтэ.
Гилгиле нымэԓьэв нэнъарэӄэн оʼравэтԓьан.
Оʼптытъача кыплык туупэтэ гилгил, Талекона рэвнин ынӄэн.
Ынан рытолтаннэн гилытъул, матъяалегты рыԓьэтэннин.
Ынкъам гэтама гилытъул чимгъугъи: « Тъэр ӈутку сантиметрыт, Лилиӄэй, миӈкри мынрылгынат сантиметрыт?
Ӄэйвэ гынан лыги ӈотӄэн лыгэгтычемгъоёлӄыл?
Наӄам уйӈэ ӈутку кэлиныгйивэтыԓьын.
Микынэ рэнтэӈытвэнӈынин аʼӄалтатгыргын?».
– мытлыӈӄлеккэн сантиметрыт.
» – нэнакэтъоӄэн ынан.
Къэли яалегты эрэтгъи, рилвыт чеэкэтгъэт, эмчимгъук рыпэт ӈинӄэй омръогъэ.
«Эӄылпэ ӄычимгъуркын, Талеко.
Эргыръоркын», – чинит ынан нэнангагчавӄэн.
Талекона люур кэтъонэн тывъё кэлиныгйивэтыԓьин: «Ӈотӄэнат милгыт.
Ыннэн милгык – ӈыраӄ сантиметрыт».
Талеко кылява рагтыгъэ ынкъам эӄылпэ рэннин мэлгыёчгын.
«Валы, ӈотӄэн вай!
Ӈутку гэнэрэтлинэт риӈэнэӈэтэ кылтыт».
Талекона кээтвынин валята гилытъул ынкъам тэнмычьынэн тоопапойга.
Валята тэнмычьынэн эвлыгыргын.
Ынӄоры вакъогъэ, ӈыраткынык рытрилнин туупэн, ынкъам милгэ рытэнмыӈӈонэн.
лымӈэ ӈыраӄ.
Амӈырооткэн нъэлгъи.
Лымӈэ ӈыраӄ .
мынгыткэн ӈирэӄ парол.
Лымӄэ рытрилык ӈыраӄ .
кылгынкэн ыннэн парол.
Ӄэйвэ ынӈин тырылгын?
Ӈырача амӈыраёно – кылгынкэн ыннэн парол.
Ӄэйвэ ынӈин.
», – ынкъам Талеко нымэԓьэв выентогъэ.
Мытлыӈӄав милгымил мыкылтэтгъи лыгикиткит майыӈкы.
Тъэр ылён ратва сантиметрыт?
Талеко чимгъуиʼ, этчывъентоэʼ ынкъам иквъи: – Вэчьым, кылгынкэн ӈыраӄ парол.
Нэмэ пытӄынтэнмыӈӈонэн.
Нымкыче рытэнмынэн, вэнлыги ынӈин мыкэԓьын нытваӄэн.
Ӄунэче энмэч тъарыӈ кылгынкэнак ӈыраӄ паролык гатвален.
Талеко ӄутгъи, рымнин туупэн ынкъам нунтымъэв иквъи: – Како вай, Лилиӄэй, ынръам тъэрылтэтыркын.
Наӄам Лилиӄэй ымы лёнтаалгылята.
Ытлён янра нылгэваӈэлтатӄэн: ныргыткуӄин.
Эргыръоӈӈогъэ.
Талекона гитэнинэт туупэн ынкъам челгыманэгытъол.
Ӄырым лыгэнитык ынӄэнат игыр ныяанэнат.
Аʼӄайпатыӈ левалытконаӈ.
Ынан эйминнин челгыманэгытъол ынкъам тэвлянэн.
Таӈаӄочеткынка нытваӄэн, нычьэчеӈэтӄин.
Гыролмакы ытръэч этэлпыкигилгил.
Выен нылгэныӄэрыӄэн, ӄынур тинтин.
Ыяа нывытрэтӄин эмнуӈкин нутэнут.
Наӄам чейвэ аʼӄапкэрыӈ.
Ыяа – итык мачынан, ытръэч тылянвык чыӈатгыргын аʼӄъэрыӈ ваԓьын варкын.
Талеко горатвален ӄотытвак ынӈин рынрэ челгыманэгытъол.
Ынан гитэнин йъыйыӄ, кээт ынкъам пытӄы эʼлерэиʼ.
Итык ӄэйвэ тэӈу нинэлгыӄин аӈӄы ынкъам гилгил, ытръэч игыр ӄонпы ынык чимгъук нутэсӄын нытваӄэн.
Ымы пааэʼ выргыргэтык эʼйӈэткучьын.
Ӄынур маӈэнайӈын нымайыӈӄэнайӈын гэвъилин ӈутку ынкъам ынӄэната таӈаӄочеткынка гыролмакы.
Кэтъонэнат Талекона нымным, калеткоран, ынин тумгыт.
Ынкъам ынӄэната лыгэрарагтыӈыӈоэʼ ытлён томгэты!
Ынан кэтъонэн ытля.
Ытри ытръэч ӈирэргэри нынымытваӄэнат.
Ынкы вулӄытвик ытлён лёӈпыӈылтэля ытԓьагты гитлин, ынӈэ ытԓьата нэнарапалёмтэлӈыӄэнат школакэн пыӈылтэ.
Кэтъонэн тывъё ытԓьэн: ытлыгын таӈъоравэтԓьан, тэӈивиниԓьын, раквачаԓьын тэленъеп гилчыку.
Ынкы еп Талеко ныппыԓьэв гатвален.
Ынан ымы гэмо ытлыгын.
«Аʼмын, вэчьым, ымы гым трараквача.
Ытля, вэчьым, тэргатыркын», – чимгъугъи Талеко ынкъам ӄымэк тэргатгъэ.
Люур ыяа йыйыкык ԓьунин увъэлемымрэӄэй.
Ынӄэн ӄынур янрагатле ныриӈэмъетӄин.
Талеко лыляпыткоӈӈоэʼ, иӈӄун эвнэчимгъукэ ярагты.
Ивкэ аʼмын риӈэнэӈ ныриӈэмъетын лымӈэ.
Ръэнут ынръам?
Нэмэ ӈанӄэн увпэраэʼ ыʼттъыёляк ӄача.
Ӄэглынангэт, вэчьым, галгат.
Ытръэч ынраӄ ныраӈӈытанат ӈанӄо ԓьэлеӈкы галгат?
Ӄынур рыгынтавъё рэӄокалгын, Талеко тыттэтысӄычетгъи кааткынык ынкъам лылятъылыӈотагнэты гэтаӈӈонэнат увычыт.
«Вынэ ӄырымэнат галгат.
Вэчьым, аʼмын риӈэнэӈэт.
Иаʼм ынраӄ ӈирэӄ?».
Пэтле выргыргатыӈогъэ типъэйӈэн моторэн.
Риӈэнэӈэт эӄылпэ нэймэвӄинэт.
Гавыргыргыма ынӄэнат ныпкиртылеӄинэт.
Талеко кытгынтатгъэ вэтгысӄыткынэты.
Ынраӄ ӄынур рэӄэ рынвилениин ытлён, ынкъам ытлён пэлӄынтэтгъи.
Талеко чеӈыттэтгъи: ыныкит риӈэнэӈэт равакъоӈыт, ынӄэнат рэпылӄэнӈыт, миӈкри ӄун гилгил нывытлыӄэн!
Лыгэлеӈкамаграэʼ, ыныкит риӈэнэӈэт ивтылетгъэт.
Ынӄэнат чивтыл галягъат ынык гыргоча.
Талекона ратчыӈаннэн челгыманэгытъол ынкъам мынга тыӈивынинэт риӈэнэӈэт амноӈэты.
Ӈэраӄавкаврак, риӈэнэӈэт гырголятыӈогъат.
Талеко коргаквъэ, нэмэ тыӈивынинэт мынга риӈэнэӈэт амноӈэты ынкъам иквъи: – Ыргынан гым наалёмгым!
Ӄэквэтгытык амноӈэты!
Ыʼттъыётԓьан риӈэнэӈ рилнилюиʼ ынкъам амноӈэты эквэтгъи.
Ӈирэӄэв риӈэнэӈ нэмэ кавраэʼ ынкъам лыгичивтэтгъи ынкъам риӈэмъетгъи лыгичымчетэ.
Энмэч риӈэнэӈэткуԓьын пинтыӄэтгъи ынкъам мынга левалыткоэʼ.
Талеко лыгэкачьараквъэ.
Ынан элкылнин ытлён.
Ынӄэн гатвален Тымӄэт, (Плытковач 4 стр.
4 Талеко ынкъам ынин айылгыкыԓьэн Лилиӄэй лыгъоравэтԓьан, рыгъёлявъё риӈэнэӈэткук русиԓьэ риӈэнэӈэткуԓьэ Томилинына.
Игыр Тымӈэт аӈӄагынрыратыԓьо нитӄин.
Мытлынча грулмыиʼ Тымӈэт ӈинӄэйык гыргоча.
Мытлыӈӄавык грулмык, ръэнут рэрэннин, эʼптэ рилнилюиʼ ынкъам риӈэмъетгъи амноӈэты, тылягырголята.
Аʼмын нытэӈигыт, Тымӈэт!
– ӄулиԓьэтгъи Талеко гырголягты, чит левалытконаӈата левалыткоркын Талеко, ытръэч айылгаквъэ.
Талекона уʼрэгитэнин риӈэмъетыԓьын риӈэнэӈ.
Ыʼттъыёлкэн энмэч гэйӄунтэтлин.
Эʼми ынраӄ Лилиӄэй?
– иквъи ӈинӄэй ынкъам аʼйӈавыткоӈонэн ыʼттъыӄэӄэй.
Каачыкойпы вытрэтгъи камчалявтыӄай ыʼттъин.
Ынӄэн ръилемъетгъи Талекона.
Гэлрачыко нэмэ ныгичивэтӄинэт.
Раратъёк кылтычыку гатваленат: манэгран, милгэр, мъэмит, книга, пувтынвэнтэткин валы, тэнӈу лынъё ӈинӄэе.
– Ӄыгит, аныӄун, Лилиӄэй!
Тымӈэтына лыги, ръэнут моргынан тэгъеӈу мытылгыркын.
Кылтык гатваленат торпанраплякыт, ӈирэӄ памъят, налгыӄонагтэ ынкъам турлилит.
Чама ынкы гатваленат рыркатъол ынкъам мэмылытъол.
Нэмэ вай письмо!
Письмогты галгэкоргавлен Талеко, ытлён оратвагъэ авэтгавка оʼравэтԓьак рээн.
Письмо-ым – ӄынур оʼравэтԓьан.
Наӄам Лилиӄэй ытръэч ныпалёмтэлӄэн, ванэван нывэтгавын.
Ынан рывэнтэннин конверт ынкъам ныпылмэръэв йытонэн кэликэл.
«Талеко!
Гым ымы тыетык эмрэнъегтэленӈэ гыт.
Моргынан вэтыӄун мытрэнъегтэлетгыт.
Ӄэйвэ раёоʼръогъа, вэнлыги ынӈэ айылгавка, гынык ымыԓьо вагыргыкэн варкын.
– Валёмэ, Лилиӄэй!
Ынӈэ атэргатка!
– иквъи Талеко ынкъам памыткоӈӈонэн примус.
Примус выргыргын-летысӄычетгъи.
Ымы гитэк ӈылетыԓьын примус коргыӈ нынъэлӄин!
– Чемырот матъяал мынытрилынэт,рэнленӈыт.
Ынӄэн айвэ Томилинына рычымӄэтъюунин ынкы керосинъёчгын.
Талекона ромакавыӈӈонэнат чемырот ынкъам люур рыпэт ааӈкатгъэ.
Чемырочыко нытваӄэн ӄынур ынык кэлиныгйивэтыԓьин метр.
Ынан пиринин ынӄэн ынкъам рытэнмынэн чьомыткын метрыкэн тэнмычьык туупэк.
Ръэнут ынръам?
Талекона маленэнат лылет ынкъам нэмэ гитэнин.
Вытлыгыргын гилгилин ӄликкин ыннэн парол сантиметрыт.
Риӈэнэӈ мэчынкы нъывакъоаʼн.
Примус нынлетӄин.
Чайкок ыʼԓьыле йыръыԓьын къавалык нытваӄэн.
Талекона нунтымъэв нинэнрыӄин метр.
Ӈаргын ныгтыйгатӄэн ынкъам кытыйгын нэнавалёмӄэн Талекона.
Вулӄытвик выятлёэʼ.
Ӄынур эʼйӈэткучьын ныӄоляӄэн кытыйгын кэйгиӈык гилчыку.
Емгымгыгыргын гилчыку.
Ымы гынникыт натчыӄэнат ынӈэнвыятлёк.
Ӄолягыргын кытыйгэн ныкэнтэтӄин гэлрачыко.
Мури авнантока мынинмык, Лилиӄэй, – иквъи Талеко нунтымъэв.
– Юрэӄ мытрантымӈэвӈын мургин яраӈы.
Мури мытраралкотва маляттагнэты.
Ытлён нонмъав выентогъэ ынкъам чимгъугъи: «Кытыйга, вэчьым, рэнъэӄэрэвӈынин вэтгысӄын».
Управленияк сеԓьскакэн хозяйствэн Ынӈытэӄ Анадырык гумэкэтлинэт директортэ хозяйствэн Чукоткакэн, эрмэт управлениен агропромышленныкэн комплексэн, микырык вэтгаво гэлгылинэт ӄорагынрэтгыргын, аӈӄагыннэгӈыттыгыргын, ӄутти отраслят, эʼмитлёнат эӈъэлю лыӈыркынинэт правитеԓьствота Чукоткакэн автономныкэн округэн.
Умэкэтыԓьэ мыквэтгаво гэлгылинэт энъататгыргыт ӄорагынрэткэн 2004 гивик, гэныгйивэтлинэт ваԓьыт эвматгыргыт, гантэнмыленат кыляёно ӈотӄокэн 2005 гивик мигчитлыӄылти таӈынолвавынво авынотрасԓь сеԓьскакэн хозяйствэн – ӄорагынрэтгыргын.
Игыр Чукоткак гынритыркыт ӄымэк 136 тысяч ӄаат.
Инъэтэтычьу хозяйствоткойпы округэн итыркыт, гатвылен докладыԓьа эрмэтэ Управлениен сеԓьскакэн хозяйствэн Виктор Подгайныйына, сеԓьхозпредприятият «Канчаланский», «Имени Первого Ревкома Чукотки», «Певек», «Пионер», «Амгуэма», «Кэпэр».
Кытъаткэ-ым, умэкэтыԓьыт гивлинэт, панэна еп мачымыԓьо хозяйствоткок ӄитпу люнтэӈылгэ нэнтыркын таӈалвыԓьыӈгыргын ымгэвэӈэт, тымӈэнӈэн ынӄэн мигчир нэнлеркын чымӄык ӈэлвыԓьыԓьэ.
Мыкэтыркыт ӄаат, ытръэч-ым ынӄэнат лёнтаӈпэрата итыркыт, панэна еп нычимыӄинэт.
Нымкыӄин акавкэтгыргыт гатвыленат омакатынвык аӈӄагыннэгӈыттыгыргыгъет – тъэръэв охотникыт манэмынгыкватыркыт, нырулӄинэт ыргинэт яанаӈат гыннигӈыттыкин.
Лымӈэ ачынтэ хозяйстворгэн государствогты еп варкыт, энмэч мыкэтгъэт.
Специалистат ынкъам эрмэт хозяйствоткокэн тъэрылтэтыркыт, ынпэвыркыт, ӈэнъян-ым еп эйгулеткыԓьин ынӈинмигчирык.
Итык-ым мигчитԓьэт агропромышленныкэн комплексэн округэн ынӈатал ӄэглынангэт ӄитпэквъэт, титэ ыргин рэнъатанӈыгыргыт нэмыӄэй эӈъэлю нэлгыркынэт округкэн эрмэрык.
Тагазенӈыԓьыт – администрацияЧукоткакэн автономныкэн округэн ынкъам редакция газетэн «Крайнии Север» Гэтэйкылин Такалеӄынвык «Крайний Север» Тагазенӈыԓьын Иван Оʼмрувъе Тайкыёттэ 998.
Рывъёԓьавъё 8.
Чукоткакэн автономныкэн округ Достарыңызбен бөлісу: .
«Ыяакэн Эйгысӄын» № 3 (26), 26 мартык 2004 г.
 Тайкыё газетак «Крайний Север» С.
1 Лыгъоравэтԓьэн лымӄылтэ ынкъам тэлеӄкин тывъёттэ Лымӈылтэ гантомгавленат таляӈкэнаткогыргэпы.
Вулӄытвик айвэрэнӈэт, паӈъэвӈытома тылятомгэты, пынлёԓьэты ынпыянва гатва тэлеӈкин вагыргын.
Тэлеӈ-ым наӄам йыӄӄэй ныкалевэтгавынат эвытлым ыʼнпалёмтэлын вэтгавъёлгын.
Ытръэч гавалёма пыӈыл эвытлым таляӈкэнаткогыргын.
Ӄэлюӄ-ым, ӄутти оʼравэтԓьат гагтийголятленат пыӈылтэлык.
Ӄутырык-ым, пытӄытвыма пытӄыгэчевкы наратвыркын валёмъё пыӈыл.
Ӄол нитӄин, ӄынвэр-ым тыляалваӈ нынъэлӄин кытооркэн тывъё, ӄоныръым ӄутырык мыӈалёянва тумгыт нэрэтэмъюӈыркынэт, нэръыръунтыркынэт тылянвэтгавытвэва ымы гынникӄэгти, галгат, тыӈэчьыт.
Тыленымкэвэ, тыленриӈэвэ, тыленйыӄэвэ.
Таляӈкэнаткогыргын лымӈылё нынъэлӄин.
Лымӈылномакавма Анадыркэн районгыпы тынвэтгаватынат Рултыӈэ, Товтоӄ, Тымӈэӈавычгын.
Лымӈылыйгот рытык ытри янор нивӄинэт: «Гым-ым итык эйгулеткыԓьигым лымӈылык.
Ытръэч таляӈвагыргын гымнан гаймаӈэн тратвыӈын».
Нинивигым: «Вынэ колё.
Ымы ынӄэн гымнан пэгчиӈу нинэлгигым».
Лымынӈэнвагыргэпы гатомгатленат лымӈылтэ: 1) миӈкыри гатомгатлен вагыргын, 2) миӈкыри гэнрултэтлин аʼӄавагыргын, 3) гынникыт – ватомгыт оʼравэтԓьэн, 4) эӈэӈыԓьыт, гыттэпычьыт, 5)миӈкыри гамаравленат вараттэ ынкъам ӄутти.
Лыгэн-ым гатвылен лымынӈин нутэкин вагыргын.
Эмнуӈыԓьэ – эмнуӈ, аӈӄаԓьа – аӈӄы, рэмкынутэԓьэ – рэмкын, эвыр-ым гэръэлетэ рэмкын – ымы ныръэлетӄинэт лымӈылтэ.
Лымӈылгыпы мытэлкылыркын таляӈвагыргын морыкваратыргэн, мытыгъюлетыркын тэнчимгъук, тэлеӈкинэмил ыʼлгу мытылгыркынэт гынникыт, мытыгъюлетыркын, миӈкыри итыԓьылӄылмури эпаръама, миӈкыри ваԓьылӄылморэ.
Йъарат-ым лымӈылгыпы мытыгъюлетыркын мургин йилиил.
Лымӈылтэ – ынӄэн мургин гаймычьыт, мургин таляӈвагыргын, мургин елытэнмычьын.
Ынкъам моргынан кыткоргаво мытылгыркынэт ымыԓьо оʼравэтԓьат, микынти игыр лымӈылномакавыркыт.
Пытӄымайыӈкы-ым коргаво лымӈылномакавыԓьыт кытооркэнат.
Ынӄэнырык рээн Лев Васиԓьевич Беликов, Петр Яковлевич Скорик, Иннокентий Степанович Вдовин, Владилен Вячеславович Леонтьев, Петр Иванович Йыӈэнлиӄэй, Василий Васиԓьевич Ятгыргын, Иван Васиԓьевич Поломошнов, Маргарита Константиновна Таӄъаӄав ынкъам ӄутти.
Магадан *** Лыгъоравэтԓьаваратэн вагыргын гамголен лыгитэленъеп.
Вдовинына, Н.
Диковына ынкъам ӄутырык кэлигйит, энмэн, еп ӄымэк ӈыраӄ тысячат гивиӈитти яалегты, лыгъоравэтԓьэн ыʼттъыютԓьэт энмэч нылвэӈыттыӄинэт эмнуӈкы тиӈурэ ынкъам пойга.
Ынкэтэгнык лыгъоравэтԓьат ытръэч ылвэгилитэ гэегтэтлинэт.
Ынӄэн ылвагэлегыргын гатвылен лыгэмыглымӈылык.
Ынӄоры-ым чымӄык ылвэгилиԓьыт ымы ныпкирӄинэт аӈӄачормэты.
Ынкы ыргынан ныԓьуӄинэт тэлеӈкинэт айванаԓьыт.
Айванаԓьыт-ым, энмэн, энмэч пытӄыталяӈыӈ ганымытваленат ынкы, аӈӄачормыеквэк.
Ытри энмэч гэгъюлетлинэт ыʼтвыткук ынкъам ивиник.
Ырык энмэч нытваӄэнат лыгъытвыт ынкъам иʼнныпъит, яаёттэ рыркаӈыттыма.
Ылвэӈ ыттыԓьыт лыгъоравэтԓьат элек наӈӄачорматӄэнат ынкъам тылегъюлетэ нитӄинэт мэмылӈыттык чама рыркаӈыттык.
Ынанъыттъыёл лыгъоравэтԓьэн лымӈылтэ ынкъам таляӈвагыргыт ганомакавыӈӈоленат Владимир Германович Богоразына (1865-1936).
Лыгъоравэтԓьалымӈылтэ гымнан гапалёмтэтленат ынкъам гэкэлилинэт мэгчеранма кэлиныгйивэтыԓьу Чукоткак.
Галымӈытленат гымыкы –Рэнтыгыргын, Тэгрынкээв, Гэмавъе, Тъэюттъын ынкъам Эʼлевги (Уваляйпы), Ыʼттъувйи ынкъам Ӄэргынто (Мытӄовляйпы), Амос, Чымкы ынкъам Ръалӈыто (Четпокагыргэпы), Выквуԓьын (Алӄатваамгыпы), Ёлгын (Ваӈӄарэмайпы).
Кымытваԓь, Л.
Рассказывают сказки и легенды Тынэтэгын, Антонина Кымытваԓь, Юрий Рытхэу и Лев Беликов – 2, 3, 4 с.
2 Рачвыӄыԓьыт Пипиӄылгыӄэе нинэлӄырирӄин мэлёталгын.
Энмэн-ым ынанэнъычьын гэмгэгынникык мэлёталгын.
Пипиӄылгыӄэй нивӄин: Эвыр тырэԓьуӈын мэлёталгын, эвын мынрачвыӈавын!
Пипиӄылгыӄэе ԓьунин мэлёталгын, эʼйӈэвнин: Мэй, ӄыетги!
Мэлёталгын ӄытгъи.
Пипиӄылгыӄэе ивнин: Ръапыӈыл?
Аʼм уйӈэ.
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: – Аʼм ытръэч гым нычимгъуйгым, ивкэ ӈирэмури мынрачвыӈ.
Ымыԓьо гымнан ԓьоо нивӄин: «Мэлёталгын колё нинъыӄин!».
Иʼны нивӄин, кэйӈын, ымы-ым ӄутти нивӄинэт.
Милютэтэ татлыгнэн: – Ии, итык ӄэйвэ, тэнъеп микынэ энапэчайвыка инэнтыркын.
Ымы-ым гынан ӄырым ӄэнапэчайвыгэ, еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈаан маёлгын мынкавран!
Рачвыӈгъат.
Пипиӄылгыӄэй акватэты янотгъэ.
Ытлён лыгэн турэквэтэ тымкыгэӈкы пирӄысӄычетгъи.
Мэлёталгын-ым кавранвэты нылгийӄыръилеӄин, нивӄин: Этъым энапэлягъэ, эмрэӄу-ым эʼми, тынтымӈэвын!
Пипиӄылгын-ым лыгэн пэрӄынвэпы пэлӄынтэтгъи ванвэты, ынӄоаʼтчаӈӈонэн мэлёталгын.
Мэлёталгын таӈӄонпы гэйӄыръилелин.
Эчги мэлёталгын пыкэрыӈӈогъэ, пипиӄылгыӄэе тэнӈу рытчынин: А-а-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин.
Иквъи: Колё, мэй, ынӈатал-ым тыпэӈъивэтык!
Пипиӄылгыӄэе нинивӄин: – Аʼмын вэнъым ӄоныры нимпэйгыт!
Еп турэквэтэ тыгалягыт, ӄэйвэ галяӈӈок тиквыт: «Вай, вай, тыгаляркынэгыт!».
Вэнлыги эналваквъэ галявэрэӈкы.
Милютэтэ ивнин: Эʼтки, чамъам трапэчайвыгыт, опопы ратанӈавнэн!
Пипиӄылгыӄэе ивнин: – Ии, эʼтки нимпэйгыт, ӄырым ӄэнапэчайвыгэ.
Опопы ратанӈавнэн ӄыраӄатык!
(Тыӈэтэгын, «Чавчывэн лымӈылтэ», Магадан, 1959).
Урэйылӄыԓьын Оʼравэтԓьа рырынгиивнин кэйӈын.
Ынан ивнин: – Етти!
– Ии!
Кэйӈэ пынлёнэн: – Ръапыӈыл?
Оʼравэтԓьа татлыгнэн: – Аʼм уйӈэ.
Гынин-ым ръапыӈыл?
Кэйӈэ татлыгнэн: – Аʼм ытръэч пэтле трэйылӄэтгъэ.
Миӈкыри ӄун пэтле ръылетгъэ.
Оʼ равэтԓьа пынлёнэн: – Титэ рэгъеквъэ?
– Гырокы.
Оʼравэтԓьа ивнин: – Ынӄэн игыр рэйылӄэтгъэ ынкъам вытку гырокы рэгъеквъэ?
– Ии, ӄэлюӄ-ым гым ымԓьаляӈэт ныйылӄэтигым.
Оʼравэтԓьа ивнин: – Оʼтчой, мэй, ынӈатал-ым нурэйылӄэтигыт!
Гым ытръэч ныкитэ ныйылӄэтигым, эргыръок-ым ныгъевигым.
Гыт-ым ӄынур въиԓьигыт – ымԓьаляӈэт ныйылӄэтигыт!
Кэйӈын урэйылӄык курык ӈыркычаквъэ, ԓьонатчыӈатэты эквэтгъи.
(Тыӈэтэгын, «Чавчывэн лымӈылтэ», Магадан, 1959).
3 Ӈэвысӄэт Ганымытвален ӄлявыл лымыԓьын.
Ынан ӄол ӈэвъэн ӄонпыӈ нэнатачайвэвыӄэн, лыгэн колё эʼӄу.
Ынӈинӈэвысӄэтин ытлыгын энараԓьо нитӄин.
Ыныкит ырык ваԓьын нэнайъоӄэн, ымы ытлыгын нэнатачайвэвыӄэн.
Ӄынвэр ӄол итгъи авэтываӄ нотагты эквэтгъи ынӄэн ӈэвъэн.
Ӄынвэр эплеккэ нъэлгъи.
Тымӈэраӄа эʼлевчиннинэт гыткат, аёпкэгты.
Како вай раԓьогъэ.
Рэсӄиквъи – эвын амран.
Наӄам уӄӄэмэчыку-ым ӄорааръат ынкъам ыпалгын.
Нивӄин: Аʼмын ивкэ мыӄамэтваркын!
Вынэ мачынан мыӄамэтвагъак.
Эръэтъул пиринин, ынкы рылгывинвэтгъи ыпалгык, ӄамэтвагъэ.
Чеӈэр-ым рунин!
Аплёратвака-ым ӈавэтын етгъи.
Кавраԓьатэты расӄэвын ваԓьын.
Лыгэн эчги ӄэргытагнык нъэлгъи – лыгэн ээкэтойӈыпылвэԓьыт.
Ӈавэтын расӄэвма ӄолентогъэ: – Како гым эмлейвыткутэ, ӄынвэр-ым яраӈы рэӄэ расӄэвынво лыгнин, наӄам колё ныткэӄэн!
Люур ԓьунин ынкы ӈэвысӄэт вэтчатваԓьын.
Рыпэт гатэргатлен, егыт ԓьук.
Эӄылпэ рыплягтаннэн-ым, равэръэпаннэн.
Колё ӄамэтвайгот рыннин, ӄамэтвагъэ.
Ӄэмиплыткуԓьын-ым ивнин: – Кита рай чейвыткуԓьыт ӄыёпатгынат, ӄыгитэгынэт ӈайыӈӄачагты, егтылеԓьыт ӄыԓьугынэт.
Ӈытогъэ.
Лылепыткусӄиквъи.
Эвын ӈирэӄ иʼгыт нытэгрэттылеӄинэт.
Рэсӄивкы иквъи: – Ӈирэӄ-ым рай алваӈ нылеӄинэт.
Эты лыгэн эюргымтэӄэткэ ринӈыт?
Аʼмын тыттэӈэт Аʼтчаӈӈогъат.
Пыкиргъэт.
Чоттагнык иръытвыгъэт.
Ныӈынваӈэӄэнат расӄэвтыляма: – Аʼмын мургин ытԓьайӈын лейвыткутэ!
Ӄэйӈун нылейвыткуӄин!
Рэӄэ яраӈы гатален!
Колё аʼӄаткэгъэ чоттагын, рэлкун!
Рэсӄиквъэт.
Эвын йыӄӄай ӈирэӄ аʼачекыт – гэйичьэмэ.
Ытԓьата ивнинэт: Вынэ ынӈэ эюргымтэӄэткэ!
Лыгэн торыкы тэнагнатватык.
Нэлгыгъэн гэйичьэмэ ынӄэн ӈэвысӄэт.
Лыгэтаӈавэръэпыгъат.
Янот-ым ытлыгыт намӈылёнат, эты рыԓьататъёлӄыл.
Ӈэвысӄэтэ ивнинэт: – Аʼм вынэ ынӈэ инэнԓьэтэткэ!
Лыгэнитык наранмынтык.
– Мачынан ыʼнынмымык, вэнлыги мынылӄынмык, мынэйвэт, мынтэкичгынԓьэтэнмык.
Ӈирэӄʼ аймакыт нэйӈэнэт орвыткынык, ынкы-ым ымы ынӄэн ӈэвъэн нэноматын.
Нъэмэтгъэн, нэнэквэтэвын.
Пыкиргъэт.
Эвын эʼӄъувэӄуч нымӈиӄин.
Ӄол-ым ӈэвъэн ынкы нытваӄэн.
Рэсӄиквъэт ӄолерак.
Колё гувилинэт, гагтыӄамэтваленат.
Наӄам ынкъам ейвэлӄэй нытваӄэн.
Лыгэн мэсӄээӄын вак маԓьатав ынӄэн ейвэлӄэй нивӄин: – Тъаляёӈӈок.
– Ынкы лыгэн ӄъаляёркын!
Ынӈэ антока!
– Вынэ эʼтки чамъам ынкы тыръаляёгъа!
Эʼтки чамъ-ам чоттагнык!
– Аны рэлку ӄъаляёгэ!
– Вынэ эʼтки ӄырым!
Ӄынвэр ӈан ӈытогъэ.
Лыгэн ӈытонаӈо пынлятгъэ армачьырагты.
Лыгэн вэтчата гэрэсӄивлин пыӈытԓьан: – Э, вынэ ӄытэнйылӄэтыркынитык!
Рай ӈэвъэн гэныпкирэтлин.
Ӈэранъоравэтԓьата гаматален.
Ынӈатал-ым тэӈэвиръыԓьу гэтчылин!
Виин рай нывакъочычаӄэн, ӈэвъэн нинивӄин: Ӄыгтыгынат вынэ!
Мынӄлегратайкавмык!
Аʼмын-ым вынэ нагтынат.
Лыгэн рэсӄивык ивнинэт: Энмэн рай ныӄылегратайкавынат рэмкыԓьыт.
Вынэ эгъюлеткыԓьымури ӄлегратайкавык!
Ынан нэрэнинъэйвыӈытык!
Ытлеӈи ынинэԓьэ нинивӄин: Мынылӄынмык!
Ӈэвъэнэ нинивӄинэт: Ынӈэ элӄыткэ!
Энмэч мынэквэнмык!
Вынэ ымыԓьо мынылӄынмык!
Ымы гыт ӄылӄытги!
Ӄынвэт-ым эʼрыкут эʼнӄэтыԓьын нэнԓьэтэтын ыʼваӄочрагты.
Рэгъэт.
Кынмаросӄыткынык вакъогъат.
Колё нытайкавтэнмавӄэн эрмэчьын, ныӈэлгынтоӄэн.
Ивнинэт: Тааʼм вынэ!
Ипэ микынэ янор рэнапэнрыгъа?!
Ытлеӈи ивнин: Гынан ӄыпэнрыгын!
Гынан!
Ынпычьын иквъи: –Аʼм эйгулеткыԓьигым-ым!
Вэлер мыетык.
Ӄлявыля ӈилгэннин чиниткин увик ынкъам ӈилгэ пынрынэн ынӄэн.
Ӈилгэннин.
– Э-э!
Вынэ ӄинэймитги ӈэлгэпы, гымнан-ым гыт!
Ӈотӄоры вай!
Ээ!!
Ӈилгын нытымлытыляӄэн, тылегылгычыкутэ.
Въигъи эрмэчьын.
Ынӄоры кынмайпы ӈытогъат, ръилеквэтгъэт, мытлынча эʼгыӄъолягъат мэӈӄо: ӄэлюӄ-ым тэгинӈэтгъэт иʼгыт ынӄэн!
Ӈэвысӄэт ӄонпыӈ ырыгрээн нъэлгъи, нэлгыгъэн.
(Антонина Кымъытваал, «Лыгъоравэтԓьэн лымӈылтэ», Магадан, 1987) С.
Ръэвыт нылеӄинэт выргыргыръогты, ӄынур нытраӄэн ӈэргэркин аʼратыԓьын чьымимыл.
– Ытри морыкы винрэтысӄивыркыт!
– аммайӈыкоргава ныӄулиԓьэтӄин аʼачек.
– Морыкы тылеркыт мургинэт йичьэмиттумгыт!Эвъим ынпы-Ӈаав ӄэглынангэт нивӄин – ръэвыт мургинэт лыгичычеткинэт йичьэмиттумгыт!
Эӈунэ пыгпыгыт таӈрытрэлнэнат, амрагырголянӈа мимлыгйит, ынкы-ым ымы ԓьунинэт ръэвыт.
Ытри нылеӄинэт ӄынур лымӈылкэнат таӈпэраыʼтвыт – таӈранъав!
Евъэгыргын ытри мычвынатгыргын гэръэлетлинэт ӄэлелвынчыку Эӈун.
Ытлён миӈкри этъопэл итык?
Нытайыӈӄэн-ым ӈан энкуврэтэвкэ рытык эвын кыляёлӄыл вагыргытэнмычьын.
Ӄоныры-ым микынэ ынӈин иткыԓьинэт нэрэтэнымчеӈӈынэт?
Эʼмитри эвынгыттэпычьыт аӈӄаԓьываратэн?
Аймавыӈӈок, ръэвыт марынраӈ нынъэлӄинэт тылек, лыгэн-ым йикилю нылгыӄинэт оʼравэтԓьат.
Накамлелтанат раквачаԓьыт, ынӄоры нэнэквэтэвынэт чинит рылетэ аӈӄачормэты.
Гыннигӈыттыԓьыт ымчаакай ныратваӈӄэнат анаӈъачавкэгты ръэвыт.
Вай-ым энмэч таӈалкылыӈ нъэлгъэт ярат, ӈылынтоԓьыт гырголягты.
Ръэвыт нывилгъэт эйычгичурмык рымагты.
Аӈӄачормык нытвэтчатваӄэнат оʼравэтԓьат ынкъам энэчгытэты ныгитэӄинэт ынанынӈэн пыкитԓьэт чиниткинэт нутэтумгыт, ӄэйвэ лыгэрочгыпыԓьыт, вачаӄ-ым ытръэттэгын лыгэкоргычьатыԓьыт, иӈӄун ынӈин люӈывъитэ итгъэт, егтэтлекы пэлятгъат.
(Юрий Рытгэв, «Игыркинэт лымӈылтэ», Магадан, 1983).
Ныпытлиӈӄин ейвэлӄэй Энмэн, ынӄэн гатвален Мэчигмэԓьын.
Ынинэт чит тъэркинэт ӄорат гатваленат.
Эмиткэтэ гэнымкэвлинэт чавчывайпы.
Энмэн ынӄэн эрмэчьын ымыԓьорык айылго нылгыӄин.
Ынкъам эмиткэтэ гагаймычьавлен.
Лыгэн вытрыӈ ӄонпы нытваӄэн.
Ымыӈ ынин мигчитԓьэт гатваленат.
Ынкъам ӄолечавчывак ейвэлӄэй нытваӄэн ӈэвмиргыӄэйык ымыӈ миргыӄэйык рээн.
Ынкыри тыӈивынинэт мигчитԓьэт эрмэчьэ.
Ынӄэнат лыгэӈъочьо гатваленат.
Ӄытлыги, ынӄэн ейвэлӄэй пытӄылым нэрмэӄин, наӄам винвэкин.
Люур пыкиргъэт мигчитԓьэмкын.
Ынпыначгыӄая пынлёнэнат: Рэӄыркынитык?
Люур ӄол иквъи: Нэмэ эрмэчьэ нэнӈивымык.
Пынлёнэнат: – Раӄэты?
– Ӄорагты.
Ыргин ытръэч мытлыӈэн ӄорат гатваленат.
Ынпыначгыӄая ивнин: – Чиӄӄырым!
Мачынан нармайпыгъан, мачынан ыʼнынмыткомык!
Ӄиквыткы ынӈин!
Люур ӄол иквъи: – Вынэ мури наранмыткомык, уйӈэ ваԓьыморэ.
Вэлер мытлыӈэн мынынрагтатын ӄорат.
Ынпыначгыӄая ивнин: – Вынэ мургин ытръэч мытлыӈэн ӄорат варкыт.
Аръаля ӄырым мылпынрытык!
Мачынан ныетын ынанчинит!
Ӄиквыткы ынӈин!
Ваа!
Эквэтгъэт мигчитԓьэт.
Ынпыначгыӄая ивнин ейвэл: – Ытлён гыт ытръэч гыллиӄэву итыркын гымык, ӄырым ӄывириӈыткуги эрмэчьэ энэвнаёморэ ӄората!
Люур ейвэлӄэй иквъи: Ӄырым итык мури ыʼнӄораэнэвнамык.
Мэчынкы тырэнтэйкэвӈын.
Люур эргатык волӄытвэгты ининигъэт.
Нъэмэтӄин эрмэчьын орвыткынык.
Иквъи ынпыначгыӄай: –Вынэ ӈотыӈ етгъи эрмэчьын!Аʼтав ӄытэнмаквэ!
Ейвэлӄэй тэнмаквъэ.
Пыкиргъэт, эрмэчьын эʼмэтэ нынтыӄин.
Иквъи эрмэчьын: – Эʼми ӄорат тургин?
Ӄоро ӄинэйылгытык, эӄылпэ вынэ!
Ынпыначгыӄай иквъи: Чиӄӄырым мыйылгыт, ӄэйвэ эрмэчьу ритгъэ!
Люур армайпыгъэ, ӄутгъи орвэрпы.
Эчги ынпыначгыӄай пириркынин, люур ейвэлӄэй ӈытосӄычатгъэ.
Ивнин: Ынръам рырэӄэвыркын?
Эрмэчьэ ынръам ейвэлӄэй пэнрынэн.
Аны ымъылёӈэт гэтэйкэвлинэт, ӄынвэр вулӄытвигъи.
Тэркырама эрмэчьин мынгыӄач мыленин.
Вэнлыги ынӈин нылеӄинэт.
Ынръам ӄачакэн мыленин мынгылгын.
Эрмэчьын иквъи: Аʼмын ратанӈавӈэн!
Ынан ӄората мылпынрытык!
Вынэ итык амӄората тъэркин!
Ынан чама нэлгэ.
Вынэ, тъэркин!
Чама ынпычьын ӈээкык ӈэвъэну ӄылгыгын.
Вынэ, тъэркин!
Ынан гымык эрму ӄынъэлги.
– Ии, эрму тритгъэ гым гынык.
Энмэч ӈотӄэнат ынпыначгыӄагтэ мыривлынэт.
Ытръэч лымӈыл.
Ынӈин ваԓьыт тэленъепкинэт эрмэчьыт.
Виилыгтыт Михаил Гермашовын ынкъам Иван Оʼмрувъен.
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такаленынвык «Крайний Север» Тагазенӈыԓьын Иван Оʼмрувъе Тайкыёттэ 998.
Рывъёԓьавъё 3.
Чукоткакэн автономныкэн округ «Ыяакэн Эйгысӄын» № 6 (20), 15 августак 2003 г.
 Тайкыё газетак «Крайний Север» Анонс: номер полностью посвящен творчеству первого чукотского профессионаԓьного поэта Виктора Кеуԓькута С.
1 Кэвылӄут Виктор Григорьевич Кевылӄут, ыʼттъыёлкэн чукоткакэн профессионаԓьныкэн поэт , гъурэтлин 15 январык 1929 гивик ялгынма Туманскыкэн эмнуӈкы ройыръык ӄорагынрэтыԓьэн, ынӄоры гыннигӈыттыԓьин Аʼлянон.
Ытля ынин Ӈэвъыттъыӈэ гэпэлӄэтлин 1949 гивик.
Кэвылӄут гэкэлиткулин ӈирэнгивикин калеткорак гыюлмигчитԓьин колхозык ынкъам кытэ гитлин зоотехнико.
1954 гивик гэнъэтлин литсотруднико газетак «Советкэн Чукотка».
Ынӈингивик тэӈвытку гакалейпатлен ынин стихотворение.
1955 гивик стихыт Виктор Кэвылӄутын, ваԓьэн Ӈыроӄав Ымсоюзкэн омакатынвык ӈиныԓьин литераторэн, елыԓьатъёттэ В.
Сергеевына, Л.
Соловьевана ынкъам Н.
Старшиновына, гакалейпатленат «Литературная газетак», ӄутти москвакэнат журналык.
1957 гивик ытлён нэмэ гатвален Москвак делегато Ыннанмытлыӈӄав Ымнотаеквэкэн фестивалык ӈиныԓьин ынкъам студентэн.
1958 гивик Магаданкэн такнигаӈынвык гэтэйкылин ыʼттъыёлкэн кэликэл Виктор Кэвылӄутын «Моя Чукотка» («Гымнин Чукотка») русиԓьин ынкъам лыгъоравэтԓьэн йилымил.
Ӈирэӄэв кэликэл «Пусть стоит мороз» гэтэйкылин Москвак нэмыӄэй ынӈингивик.
1959 гивик поэт гэнъэтлин члено Союзэн писателен СССР.
Гаялгытлен Магаданэты, миӈкы гамэгчерымголен редакторо-йилыԓьэтыԓьу Магаданкэн такнигаӈынвык.
1961-1963 гивиткуӈит Кэвылӄут гэкэлиткулин Высшие литературныкэн курсык Союзэн писателен Москвак.
Гэчевкы ваԓьыт стихыт ВикторКэвылӄутын, нэкэм тайкыёттэ мыӄыԓьэты, нананагты.
Ӈутингивик нъэлгъэт 40 гивиӈитти палӄаттагнэпы Кэвылӄут.
Ытлён уйӈэ гэнъэтлин Ленинградык 9 июнык 1963 гивик, 34 элеӈитыԓьу.
Игыркин номерык приложениен мыткалейпатыркынат тайкыёттэ Виктор Кэвылӄутынэ стихыт.
Иван Оʼмрувъе Ӄырым мывэннэтык Ыяагты ӄытыԓьигым Нанъотавыркынэгым, Наӄам ӈээккэӄэгтумгыт Ваннагыргыт лейвыԓьыт.
Ӄэлюӄ-ым еп ныппылюйгым, Опопы лыгэн ынӈин.
Ытри нывичвэтыркынэт, Гым-ым ӈутку мытваркын.
Гымык варкыт аʼлёчелгын Ынкъам ӄэплыӄэй.
Ынӄэната ырыкы гым Ӄырым мывэннэтык.
Гэчевкы трувичвэтыркын, Кэйӈыӄэй тырэнъюркын.
Аʼлёчелгын транвакъовӈын, Милютэӄэй транатчьавӈын.
Мэтивэтыԓьын Эвиӈан игыр рэнъюгъэ?
Мачтанӈавэты нивӄин, Лыгэн-ым матэвэты Ынпыначгын рэмкыԓьын.
Ынӄэн-ым нэнамӈылёӄэн Ёрочыко омръоԓьын Ӈинӄэй рыётэнмавыԓьын Айвэчгыръогты эвын.
Ӈинӄэй лёнтатлыӈыткоԓьын Ынык пынлёткоԓьэты, Ытлён лыгэн ныгагчавӄэн Эӄылпэ ӈалвыԓьэты.
Унтымэквъи ынпыначгын Гынмыл мэтивэтыԓьын, Вытку ԓьук ӈытотыляԓьын Омэръыԓьын рыюԓьын.
Ӈинӄэю ынин вагыргын Этъым ынан кэтъонэн, Эмрэӄу чемгъотваӈӈоԓьын Авъеткынка гэнъэтлин.
Ныппыԓьэв ӄаантагыргын, Чьэчеӈкы рыёгыргын, Эйылӄыкэ ратваӈгыргын.
Ымкэтъота гэнтылин.
Нэкэм ынанъыттъыёлкэн Тэргатгыргын ӈэлвыԓьык, Раӄаанлеӈкы лывавкэн Гыроԓьанма эргынкэк.
Ынкъам ӄынур нинэгитэӄин Ӈалвыԓьэты тылеԓьын, Мэтиву лынъё игыткин Ынин рыюлӄытыԓьын Энмэч нинэтэнӄитпыӈӄин Эмӄэлелвынэ ӈинӄэй.
Эргыпйъэлгык типъэйӈэԓьын, Ӄутыргымил нэмыӄэй.
Ынӈин майӈъоравэтԓьамэл Ынан нэнантэнмавӄэн.
Ытлён турмэйӈэттылеԓьын, Кувчемгъонӈатыляԓьын.
2 Пылчимгъуԓьын Ӈинӄэе нынваӈэвӄэн Эвылыэʼлгымагляԓьын, Кэлиткусӄивыԓьырык Уӈэлеквэтыԓьын.
Вэтыӄун ӄраӄатыԓьыт Калеёчгэмтэԓьыт.
Нырэӈэлӄивӈыӄинэт Ынпыначгэн орвык.
Нытаалгылыткоӄэн Вэчыӄолентогты, Ынпыначгын магляԓьын Раӈалӄэвӈыԓьэты.
Кытъаткэ ӈэлӄивыԓьыт Ӈычвынгэтаёттэ.
Ӈыпэйгут люӈынтыԓьыт Ӄынвэр йыӈаёттэ.
Ынӄэн-ым ынпыначгын Эвԓьэлгымагляԓьын, Ӈинӄэйык йыӈэткуԓьын Этъым пылчимгъуԓьын.
Чинит траплягты «Ӄоро гымнинэт плекыт, Ыммэмэй, эӄылпэ.
Игыр гым гымнанчинит Ынӈатал траплягты».
Ынкъам чинит плягтыԓьын Эӄылпэ ӈытогъэ.
Гытгылгэты ӄытыԓьын Томгынайпы тагъэ.
Тымкыткойпы тыляма, Ынраӄ итъунтэтгъи, Ытлён пыниттурэгъи, Чинит пынитыԓьын.
Тымкыткынык вакъогъэ Ынкъам вай эвыӈӈогъэ: «Тыттэӈэт вэчыгыргын, «тылечьын» чимэтгъи.
Эӄылпэ мынтэнкэвӈын, Ӄынвэр рагтийгыръо».
Ытлён гъомрылпынэтлен, Гытгэты гэпкитлин.
Аʼляӈӈалгын ганмылен, Унъэлю гэлгылин.
Аԓьогтыкватка Экык рыюлӄытыԓьын Ытԓьата нинивӄин: «Аʼтав аԓьовтыкватка, Кытӄэралгатыркын, Элпыниттурэкэ.
Олвытвака ӄытваркын, Ынӈэ эйылӄэткэ.
Лыги гынан ӄылгыркын, Кытийгэн вагыргын, Киткит райылӄыӈыӈок Эмниԓьэтыткуԓьын.
Гэмо элгыкэ ӈэлвыл Амманаӈатыԓьын.
Нэкэм ваӈӈок турпиӈъыч Эвыргыргыкыԓьин.
Энанмытатыԓьын Ӈирэӄ ӈээккэӄэгти Гытгак ӄэтыӈӈок, Мъэӄимылӄэйык ӄача Мъэтипъэйӈэркыт.
Ӄутынэ вай мыӄычьэ Чиниткин ынин Выԓьинтывэчгын, аны Нинэнмэткуӄин.
Наӄам выԓьинтывэчгын Элгыӈ люгнъэлыԓьын, Йъэлыги пытӄычарэӈ Гэтчылин ытлён.
Ӄынвэр-ым рыпаавнэн Ынкъам питтынин.
Ынӄо тэӈынчымӄэннин Кытчарэйпыԓьын.
Оонъынтаԓьыт Ӈинӄэй оонъынтаԓьын, Кукэӄэйӈынрыԓьын, Иннуӄэйык пыкирык Камлелы лылепгъи: «Какомэй, мэӈӄо мымгок Оонъыгыркэмгок!
Ипэ эʼми уунъыт Атлягпэраӈ варкыт?» Ынӈин ытлён ивыԓьын Тумгынынэ валёмнэн, Ынкъам гагчеты йъонэн Уунъыгийнрэԓьын.
– Ӄэглынангэт аʼмын, мэй!
Мэӈӄо вай мынымго?
Колё мыкуунъыԓьын Мургин вэты ваны!» Ынӄоры авъеткынка, Ӄынвэр-ым ачгыта, Оонъэгыркэмгогъат Мачвакъолӄэвэты.
Нымкыӄинэт уунъыт Ыргынан нэпрынэт.
Кукэӄэгти мыӄыԓьыт Нэтэнйыръэтынэт.
Ытръэч рагтытыляма Таӈгэмо нэлгынэт, Мачымыԓьо коёттэ Кукэкин уунъыт.
Ынкъам ымы ыргынан Таӈгэмо гэлгылин, Мэӈӄоры гамголенат Оонъыгыркэмгок.
Ытлён милицията нэрэпиригыт Ӈинӄэӄэй-ралечеттомгын Чакэтта нинивӄин: – Иаʼм ынраӄ тэргыӈӈоркын?
Тинэнвичыӈыркын!
Эӄуликэ, атэргатка.
Нэгитэркынигыт, Ытлён милиционера Вай нэрэпиригыт!
Ынӈин ивыплыткук, ӈинӄэй Нымэрэгтываӄэн.
Виин нывйитвыӄин кытэ Рарагтыӈыӈоԓьын.
Ынкъам нычимгъуӄин: «Леӈытэӄ ынӄэн, Милицияԓьыт «эʼткиӈыт» Гамгатэргыԓьтэты».
Амъатав айылгавыркын.
Нэмыӄэй чакыгэт, Ымы-ым ралечеттомгыт Атэргатка варкыт.
Наӄам танайылгынъёгты Ванэван ныетын, Тэргыԓьэты ӈэнӄаеты Ӄол милицияԓьын.
Челгъэнныкамлетԓьан Челгъэнныкамлетԓьан, Оʼмрыкъалелгыԓьын, Ӈинӄэй тылеркын Ӄэнрээʼмэтыԓьын.
Оʼмрыкытъыԓьеквэ Ытлён вай тылеркын.
Ӄэнрэк апаӄатлы Лыгийъэчычеркын.
Гэмо лыӈыркынин Ԓьулӄыле эргыргын.
Пиӈъычык онмыԓьык Таӈамэчатыркын.
Ыныкит-ым ԓьунин Пипиӄылгын ынан, Колё тэнӈыткугъи, Яалегты тыляма.
Ӄынур гэнйигычгэвлин Ынӄэн пипиӄылгэ.
Вэчьым гакоргавлен Мъапэпэӄылгэты.
3 Ӈээккэӄэй Како ӈээккэӄэй Инъэӄэй ӈытогъэ, Мигчирысӄивыԓьык Ытлякы рээн.
Ынӄоры тылеԓьыт Тумгыӄэгти ԓьунинэт.
Мэчвусӄымчыку еп Ӈаргынэн нытваӄэн.
Нэԓьугъэн ыргынан Вычготтытъолӄай.
Ралечетык кынмал Наяамгогъан.
Ӈинӄэе вэннэтэ Ытри напэнрынат.
Ытръэч-ым налвавынат Йъок ӈээккэӄэгти.
Чимгъуԓьын Аӈӄачормэты ӄытыԓьын Кылкакномакавыԓьын, Пэгчаткогты рэлӄынӈыԓьын Мэмлылгэпы лейвыркын.
Айычгэты эймэвыԓьын Вычгыква вылгыткоркын.
Наӄам эвынгитэчьэтэ Пэгчаткон рытыркынин.
Ыʼтвыткуԓьу рэнъэлӈыркын Леӈытэӄ митъэ игыр.
Амъатав амӄынэргатык Аӈӄачормын йъоркынэн, Ымыԓьо пыкитԓьэт ыʼтвыт Лыги лыӈыркынинэт, Ынкъам рыкынмалчетавъёт Нэнатанрылгыӄэнат.
Ынӈин «мигчирысӄивыркын» Амӄынэргатык ытлён, Ыʼтвыткуԓьу рэнъэлӈыркын Вэчьым ынӄэн мэйӈэтык.
Лывавыӈӈоԓьын Нылеӄин гымыгрээн Йъарат ныппылюӄин, Эмимэ нывэӄэтӄин Ковлёкы пэраԓьын.
Оратвак тылетумгын Гапаӈъэвпэрален, Ӄынур-ым лывавыӈӈоԓьын Чейвэ урэтылек.
Ынкъам вай гэвыӈӈолен: «Гыткат пэӈъивэтгъэт, Тылвавыӈӈогъак вэӄэтык.
Ковлёрва мынинмык».
Ковлёрвыт йъэтылеԓьыт, Нинэгитэӄинэт.
Ынкы йыӈатваԓьыт-ым Аʼмын ваннагыргыт.
Мури тылеԓьымури Ныпычвэтгавморэ.
Ӄыгитэткутык тури, Оʼравэтԓьаторэ!
Микымил мытпэраркын Мури лывавыӈӈок, Рарагтыӈыԓьыморэ Талватэргыӈӈота.
Тиркыӄымчучьын Ӈинӄэйырык ярачыко Миргын пыӈылтэтԓьан, Гакамлелтален вакъота Лыгэпагчеӈэты.
Патгыргык эвлыпэраԓьын Тиркыкин ӄымчучьын, Эвынгитэчьэтэ тылеԓьын Ӈинӄэе нынтыӄин.
Ынӄэн-ым тиркыӄымчучьын Тэркамэчатыӈӈок, Эʼнӄу оʼптыма нылгыӄин Киткит йыӄытчоԓьын.
Пчеӄалгын Гымнан нэнарайъоӈэгым Пчеӄалгын пиӈкуткуԓьын, Ытръэч наӄам тылвавыркын Пирик мэйӈылевтыԓьын.
Алымы торчеӈӈытоԓьын, Вачаӄ йъэпиӈкуткуркын.
Мэчриӈэткутэ тылеркын, Тымкыткынык вакъоркын.
Иʼвчиткэԓьын пиӈкуркын, Милгыгмил оʼмгыткаԓьын.
Гымнан вачаӄ мэйӈыԓьигым Йъок тытаӈылвавыркын.
Вытэӄыле Ӄэйъыттъын чивмывилюԓьын Налгыӈойӈынэлёркын.
Чивмыпиӈкутэ пэӄыткуԓьын Иʼрэпэлӄынтэтыркын.
Рыгъёлгыӄайык пиӈкуткуркын, Ӈинӄэйӄэйык пыкирыркын, Мэнигытъулык юуткуркын, Мъэлевтэ тэвляткоркын.
Ӈинӄэе-ым пэнрыркынэн, Чит вайнаркынэн, Кытъаткэ ынраӄ гынтэвыркын Вытэӄыле инъыԓьын.
Вэнлыги-ым кытгынтыйъонэн Чевмыӄонагԓьа ынан, Йынрыгэӈкы пэӄыткуԓьын, Ӄымилик эймэвыԓьын.
Ыʼттъэ ытръэч гантымӈэвлен Мэнигытъулӄэй ынин, Юутэ рынрыё гынмылкин, Миӈкы вай гэнэрэтлин.
Кынъюԓьын Гъурэтлин ытленъюӄэй Вэты амтэргыԓьын, Ӄонпы ынин ԓьулӄылӄэй Алваӈ эмнъэлыԓьын.
Ынин-ым чакэттыӄай Мачмайыӈкы ваԓьыӄай Эмрэкынъюӈыԓьын Ытлён коргыԓьоԓьын.
Кынъюркын ӈээккэӄэй Мэгчеранма ытԓьак, Эргыкыԓьэн гырэпӄэй Яаркынэн ярак.
Алымы-ым нэмыӄэй Ӄэйвэ ныппылюӄин, Вачаӄ-ым ытленъюӄэй Нинэтэӈынъюӄин.
Эвын-ым ытлянъёгты Ынпычьу итыркын, Ынкъам онтымытвагты Ытԓьагты аʼтчаркын.
Ӈинӄэгти ынкъам йиԓьэт Кыткытык нывичвэтӄинэт Йичьэннупык ӄача, Ӈинӄэгти ныппылюӄинэт Коргытанӈыткогты.
Люур вай чекавэтываӄ, Мэӈӄо рай чымчайпы Эʼйӈэръугъэт: чиик-к, чиик-к!
Ытлён ръэнутӄэгти?.
Ванэван нычичевынэт Ымыԓьо ӈинӄэгти.
Йичьэннупӄэй ныппылюӄин Ынраӄ рэӄъэйӈэгъи?
Ӄэюуӄэй Ӄэюуӄэй гъурэтлин Вэты эвлыгыткаԓьын.
Кытылӄэпы чейвыԓьын Эмпэтле нитъунтэтӄин.
Вачаӄ-ым чейвыткуԓьын Пэтлеӄэй нымлытвэӄэн, Ытԓьак ныминринэтӄин Ынкъам ныкоргъайӈаӄэн.
Ытлён иʼрэмъетыԓьын Вай нынвилысӄычетӄин.
4 Рыюԓьын вакъотваԓьын Ынраӄ йъонэн.
Люур ягыткомгонэн Рыюԓьын вай лявтэпы, Лыгэн арычгатыԓьын Кытэӄэй райвалявкы.
Рыюԓьэ-ым гитэнин Ыныкы егыткуԓьын, Аны мэйӈылылеԓьын Рычеӈыттэвыткуԓьын.
Наӄам вай ныллептилӄин Ӈычвынгыргыӄай аʼмын, Ӄынвэр лылептилыԓьын Рыюԓьэ чит рытавнэн.
Вачаӄ-ым ӄэюуӄэй Лыгэн нытвэтчатваӄэн, Мэчичьу гыткалгыӄай Нэнагтынгырголявӄэн.
Винрэттумгын миргин Вулӄытвик ынпыначгын Вээмык нынгиӈыткуӄин.
Ынык ӄача пэнъёлгын Чыгайыткынык нынлетӄин.
Ытлювъёӄай-ым ынин Ваамлыӈата нылеӄин.
Гырголяйпы нытлепӄин Коргэты ыныкы йъилгын.
Мимыл ныӄэлпэраӄэн, Оʼптыма виилгитэнэӈ.
Ынкэчыку умкыкин Выйилвыйил нывытрэтӄин.
Амноӈгыпы мэӈӄокэн Вээмӄэй нывыргыргэтӄин.
Ӈычыткэн-ым нэймэвӄин Миргыӄэйин пэнъёлгыкэн.
Ӈинӄэе нэнайъоӄэн Ынпыначгын гиӈыткуԓьын.
Ынкъам нинэвинрэтӄин Ытлён ыннынрагтатыԓьын.
Магляԓьыӄай Ӄунэче кыткытръогты Тынтогъак ӈаргыногты, Люур гымнан тыԓьугъэн Тылеԓьын гэкэӈыԓьын.
Ӄэйыӄын тыгитэгъэн, Ынкъам ынӄэн тэлкылгъэн, Ӄытлыги рай нылеӄин Ӄырымэн гэкэӈыԓьын.
Ипэ ынӄэн ӈинӄэйӄэй Нылеӄин магляԓьыӄай, Ачгыта ӈирэӄ ыʼттъыт Нинэнръилемъевӄинэт.
Ынӄэн Комбинатыԓьэн Ӈинӄэйӄэй нырагтыӄэн.
Гэмо ытръэч рэӄыԓьын Анадырэты ытлён.
Тылянво нинэлгыӄин Ръэтӄай эчьуукыԓьин, Киткит ӄитычгэтыԓьын, Ымы агтонмыкыԓьэн.
Вачаӄ аны магляԓьын Ӄол нитӄин намэчатӄэн.
Эвытрыкэ нынъэлӄин Мъэтынупык галяԓьын.
Наӄам ныпъултыткуӄин Орвыӄай ныппылюӄин, Пэтле йыӄунтэтыԓьын Ӄытрык пыкэрыӈӈоԓьын.
Мэӈин ипэ нипӄин Нылеӄин ӈинӄэйӄэй Ваамлыӈэты.
Элгывтычгыԓьыӄай Ынрамачайгыпы.
Ынан тумгынэӄэй Рырынгиивнин, Ынкъам вай ынкэӄэй Эӄылпэ ивнин: – Вайыӈӄэн вай мраӈӄач Гымнин яраӈы, Гымнин ӈан мраӈӄач Варкын ӄораӈы.
Ынкы-ым вай ытлён Татлыгнэн тумгэ: – Вынэ, мэй, ванэван!
Ыʼръунтэтыткукэ!
Гымнин ӈан мраӈӄач Ӈанӄэн ӄораӈы, Гынин-ым ӈачгыӈӄач Ипэ яраӈы.
Какомэй яраӈы Мраӈӄач микын?
Ынкъам рай ӄораӈы Ӈачгыӈӄач микын?
(Магаданкэн такниган ʼынвын, 1982 г.
)
Виилыгтын тайкыё Иван Оʼмрувъена Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998.
Рывъёԓьавъё 6.
Чукоткакэн автономныкэн округ «Ыяакэн Эйгысӄын» № 4 (35), 17 июнык 2005 г.
 Тайкыё газетак «Крайний Север» С.
1 Нутэтумгыт Инэнмэлевэтыԓьын Зотова Чукоткак нымытваркыт нымкыӄин авынӈоткакыԓьэпы инэнмэлевэтыԓьыт – лыгъоравэтԓьат, айванаԓьыт, ӄаарамкыт, чуваныԓьыт.
Варкыт Эргыпатыԓьыт врачтэ Россиен, отличникыт здавоохранениен, нымкыӄинэт еп вама Советкэн вагыргынлягыргын гинэнпиривлинэт ордена ынкъам медаля.
Мынытвынат ӄутти нынныт: Валентина Косыгина, Оԓьга Тымӈъэттъувйи, Анатолий Етъаквыргын, Анна Нахти, РаисаТэгрыӈэ, Нина Плотникова, Натаԓья Носкова, Нина Килянко, Лида Тэгрынкэу, нымкыӄинэт ӄутти.
Гэргыпатленат мурык Майя Ыʼттъыринтыӈэ, Галина Каԓьанто, Леонид Ринтувйи, Сергей Кымъылгын.
Лымӈэ ӈэнъян – аʼачекыт ынкъам ӈэвысӄэтӄэгти игыр гыюлетыркыт Анадырык, микынти кэлиткуплыткук рамгоӈыт мигчирэтык нымнымыткук.
Ӄол гыюлинэнмэлевэтыԓьу итыркын авынӈоткакыԓьэпы айванаԓьыӈав кандидат медицинскыкэн наукэн Раиса Зотова, мэӈин гымнан тынвэтгаатын.
– Кэлиткуплыткук клиническыкэн ординатурак гым инъэйӈэви Анадырэты Тамара Ивановна Астахована, мэӈин гитлин эрму лабораторияк инэнмэлевэткин филиален Институтэн терапиен, – гавэтгавымголен Раиса Михайловна.
– Манэмынгыквын инэнмэлевэтыԓьин ымваӈэт лёӈмыкытваԓьын ынкъам гым ачгыта тымэгчератымгогъак округкэн маляврак врачо-кардиолого.
1993 гивик мури гэлейвымури нымнымэты Марково Анадыркэн районкэн, миӈкы мытъорамръагэтанат ымы ӄорагынрэтыԓьыт.
Микынти мэчтъытԓьэт мытынэквэтэвынэт Анадырэты таӈгэтанво ынкы.
1994 гивик гакалеткомгойгым аспирантурак.
Ынкы тынъэлык ынанъыттъыёлкэн авынӈоткакыԓьэпы кандидато медицинскыкэн наукэн.
– Калеткома ординатурак ынкъам аспирантурак, ръэнут эӈъэлю гынан гэлгылин?
– Гым нэныйгулеквым нымкыӄин инэнмэлевэткин мигчирык директора Институтэн терапиен академика Юрий Петрович Никитинына ынкъам кандидата медицинскыкэн наукэн Татьяна Петровна Анмутына.
Ыргынан ӄонпыӈ гым пэгчиӈу нылгигым, наӄам ытри ынӈатал гыютԓьу ынкъам таӈъоравэтԓьо гитлинэт.
Панэна ытри тытаписьмоӈыркынат.
Калеткома ӈирэӄэв гивиӈит ординатурак гатвайгым Учебныкэн центрык, гынрыру лынъё Президента Россиен.
Ныӄитпыԓьэтигым, колё нытгымэтигым рэйгуленӈык ынкъам чама ӄонпы нырарагтыӈэгым Чукоткагты.
– Микынти игыр гыныгрээн мигчирэтыркыт Анадырык отделенияк лучевой диагностикэн?
– Ынӄэн Дмитрий Юрьевич Рогозин, мэӈин Анадырэты гэпкитлин еп 1987 гивик, ныйгулӄин, ныӄитпыӄин.
Ымы Мария Острась, эвыр ӄутти.
– Варкыт турык торъяанаӈат?
– Элек 2004 гивик округкэн маляврагты гэныпкирэтлин Америкайпы торъяанаӈ, эʼмитлён игыт мытъяаркын.
Мыкыӈ мытъорамръагэтаӈӈонат оʼравэтԓьат, наӄам мачымыԓьо тъычгыргыт пэтле мытэлкылыркынэт, ӄымэл-ым ынкъам мытынмэлевыркынэт оʼравэтԓьат.
Ӄоныры нъэлык губернаторо Роман Аркадиевич Абрамович, нымкыӄин вагыргыт рыплепавыӈӈогъат.
Ымы национаԓьныкэн нымнымыткогты пыкэрыӈӈогъат врачтэ.
Чит-ым ӈан мэчынӈытэк нымкыӄин нымнымыткук ынкы инэнмэлевэтыԓьу гапэлятленат амфеԓьдшертэ.
Ӄэтэв ныйгулӄинэт, ныӄитпыӄинэт.
Виилыгтык: Р.
 Зотова гэккэтэ (ӈачгыӈӄач).
Ръапыӄыл?
– 3 июнык Ватыркак гэнныръулин, ӄол ынкэкыԓьин гиӈык (купрэк) гаквален вирувир.
Ватыркан – ынанайвачыӈӄачкэн нымным Чукоткакэн, ынанъыттъыёл нынныръуӄин.
Еп уйӈэ ынныӈытыкин талонтэ, ынӄэната рэмкын еп анныӈыттымгока.
Нэрэрэнӈынэт талонтэ, ватыркаԓьыт ранныӈыттымгоӈыт.
– 21 майык гэнвэнтылин тотрак Чукоткакэн округкэн музей, тывъё Музейный Центр «Наследие Чукотки».
Ынкы рыкалыровъёттэ амкомъэты, таӈгэтаӈ гэтчылинэт.
Наӄам музей варкын рыпэт ӈыроӄ пытвэсӄык майӈырайӈэн, ыпэ Дворцак куԓьтурэн, эʼмитлён нэмыӄэй пэтле рамэгчерымгогъа.
– Анадырык гатвален семинар, рыляё Красный Креста (ынкэгйит пыӈыл ӄыкалевэтгаквыткы ӈирэӄэв страницак ӈотӄэн приложениен).
– Гарылгыленат гыръоплыткок ӈэлвыԓьыт ымыԓьыокругык.
Ымыԓьо хозяйствоткок гынритыркыт игыр амрытэнма 163 тысячтэ ӄаат.
Талпытагнэты гивиӈит ваԓьылӄылтэ 148 тысяч ӄаат.
Лымынкы энаныгръоԓьаквыргын эчвэра гатвален.
Амыргынан муниципаԓьныкэн унитарныкэн предприятияттасеԓьхозкэмэтъыӈыԓьэн «Пионер» ынкъам «Амгуэма» гивмэтлинэт, ынкы гэкимылтэтлинэт ялгытык ӄэтыраӈатванвэпы гырокы ынкъам ӄаат гэӄупӄэтлинэт, тъэръэв гатвален ӄэюу.
Ынантаӈмэгчетԓьо-ым гатвыленат канчаланыԓьыт, миӈкы гэнъегтэлевлинэт мыкычьу ӄэюут.
– Анадырык мэгчерымгогъэ тэнкэвӈыплыткук библиотека нынныԓьын В.
 Этъо гатаӈпэратвэлен ынӄэн куԓьтурныкэн учреждение.
Наӄам кэлит ынкы оʼраӈ таӈгэтаӈ гэтчылинэт.
Мигчитԓьэт ынкэкинэт ниӈвиӈӄинэт.
Иван Экукэки.
Врач-кардиолог, кандидат медицинских наук Раиса Зотова – гость приложения «Эйгысӄын» – 1 с.
2 Пыӈыл Ынпыянвэн ӄутти вагыргыт гэнчичьэтлинэт Анадырык мытлыӈъылёӈэт, тэкэм талпыӈӈок майъэлгын, гатвален семинар рычечьатынво ӄутти вагыргыт ынпыянвэн.
Энанымгоӈатыԓьо ынкы гитлинэт Ымыԓьынотаеквэкэн общество Красный Крестэн ынкъам Красный Полумесяцэн, Центраԓьныкэн офис Россиякэн Красный Крестэн ынкъам Департамент социаԓьныкэн политикэн ЧАО, лымӈэ Чукоткакэн автономныкэн округкэн отделение Ымыԓьыроссиякэн общественныкэн организациен «Российский Красный Крест».
Семинарынвык гатваленат Дмитрий Федотов – директор Департаментэн аналитическыкэн аройвавчычакэн Россиякэн Красный Крестэн ынкъам Александр Мэтью – эрым представитеԓьствэн Россияк Ымыԓьынотаеквэкэн федерациен обществоргэн Красный Крестэн ынкъам Красный Полумесяцэн.
Пыӈылтэлыркын эрым Красный Крестэн Чукоткакэн Ида Ручина: – Вагыргыт ынпыянвэн Россияк рычичьэтыйгут гэнтылинэт ыннанмытлыӈэн нымытваванвык, ынкыгрээн Чукоткакэн автономныкэн округык.
Авынрайъонъёлӄылё семинарык гитлин таӈынчечьатгыргын вагыргыт ынпыянвэн.
Ӄэлюӄ ӄулин исполнитеԓьныкэн эрмэрык мурыгнутин кытвагыргыт ынпыянвэн ыннаныӈ нарылгыркынат лымэвыр чама таӈгэмо нэлгыркынэт эмэйгулеткитэ рырова ваԓьыт Москвайпы нутэйиквит, миӈкы нэмыӄэй нымытваркыт мурыгнутэкин граждантэ-ынпыянвыт.
Ипэ-ым таӈымыԓьо вагыргыт таӈамалваӈ ваԓьыт ынкъам ынӄэната амъянра таӈынчечьатъёлӄылтэ ынкъам вэты ыннаны ӄитпу ынкъам эӈэлю лынъёлӄылтэ.
Ӄэтэв ынкъам гатваленн ынӄэн семинар-энанчечьатгыргын нымытвавагыргык Анадыркэн ынпыянвэн.
Гамӈылётколенат тъэр ыʼлёӈэнӈэт 185 ынпыянвыт.
Гатаӈымӈылётколенат, гатаӈпалёмтэтленат.
Семинарынвык гатваленат мигчитԓьэт соцзащитэн, ӄитпыԓьыт общественныкэн организациен, Советэн ынпыянвэн ынкъам ымы Красный Крестэн.
Ӄутти вагыргыт вытку мытвалёмынат ынкъам пэгчиӈу мытылгынэт.
Мачымыԓьорык гатвылен, иӈӄун ивкэ нэнъынымкэвын пенсия ынпыянвэн, игыр ынӄэн панэна еп тъэрылтэтыркын манэтрэлык коммунаԓьныԓьэн мигчитти, манэтрэлык яаёт ярат.
Эʼквыргъам ӄутти вагыргыт гаймаӈэн чинит нымытваԓьа таӈынкытвылявыӈ, таӈынръачӈытовыӈ.
Кытвыл мигчитти ынкэгйит рыплепавык, таӈымыԓьо ванлягыргыт ынпыянвэн гыму, эӈъэлю рытчык.
Чама ӄээӄын мытрэтэӈынчичьэнӈынэт тывъёттэ семинарыԓьа вагыргыт.
Моргынан лыги, ынпыянвыт ӄутти панэна ныӄитпыӄинэт, лёнратымӈэтваӈа ытри итыркыт.
Кытъаткэ-ым тэкэм ытри мыкыӈ аʼӄачемгъотвагты гатвата, тымӈэраӄэты гъэнӄэръутэ.
Лыгэн-ым ытри отгынкамагравыӈ ваԓьыт, отгынъааʼвыӈ.
Ытри гъээʼтэ, титэ ганпаава пынлёткок гыёлыӈ ваԓьыт ӈэнъянвык.
Ынпыянва гэтэӈыйгулетлинэт тэлеӈкинэт таӈвагыргыт лыгъоравэтԓьаваратэн ынкъам ымы ӄолеваратыргэн.
Ыргынан ынӄэнат вагыргыт вэты кылейгут нэрэнтыӈыркынэт, иӈӄун ӈэнъян ымы нырэӄитпыԓьэнӈыркын таӈнымытвак.
Кытъаткэ-ым ыргинэт гыёлятгыргыт ӄулин люнрэркылеӈэ нэнтыркынэт, вэлво нэлгыркынэт этлы амӈэнъянва, ымы ӄутти эрмэрык.
Ынӄэната нэмыӄэй ынкы ынпыянвыт гъээʼтэ, гэӄувчимгъутэ.
Ынӄэната мэчынкы ымы рыпэт гатъылыӈӈота.
Вама семинар моргынан лыги мытытчынэт нымкыӄин вагыргыт, эʼмитлёнат таӈынчечьатъёттэ талпыӈӈок ӈотӄэн йъилгын мытратвыӈынат правитеԓьствогты Чукоткакэн автономныкэн округэн, ымы общественныкэн организацияткогты, ваԓьыт ынкъам ӄитпыԓьэтыԓьыт Чукоткак.
Эʼквыргъам энмэч игыр таӈытвыӈ, иӈӄун вэты таӈынӄэтпавъёлӄылтэ ӈэнъянвыт вэнратынво ынпыянвыт, ымы ванляёлӄылтэ предприятият, иӈӄун ынӄэнырык нэнъывинрэтыркынэт мыкыӈ мигчирэтыԓьыт ырык пенсияԓьыт чукоткаԓьыт.
Лыгэн-ым вэты кынмал мынринъэтэнӈыркын ратагнымытваӈык, рэтэӈвинрэнӈык мургинэт ынпыянвыт.
* * * Тывъёлӄыл, семинарынвык ынкы ваԓьагамыкытвылен, иӈӄун кытйъарат тъэрылтэтыркын пенсия манэтрэлынво омом, мимыл, нымытваран чукоткаԓьа.
Наӄам ымыԓьо манэтрэлятъё итчывитԓьэн.
Ымыӈ вэлыткорак роолӄылтэ ынкъам кимитъыт танӈынотакэнак этчывэлыӈ ваԓьыт.
Ынпыянвыт гивлинэт, ӄол гитэ мигчитԓьэрык ынкъам ӄутти ӈэнъянва ытри ӄитпу, тывэлю люӈылгэ нэнтыркынэт, люӈвинрэтэ рэӄыткутэ, ымы йъарат-ым раӄылӄылё ӄнур чама нэлгыркынэт.
Пенсияԓьыт гэтэгъеӈлинэт вак Анадырык энанымӈылявкэн вэтгавъёлгэпы, телефонгыпы мэгчерын, иӈӄун пэтле ымыԓьорык нэнъэлкылыркынэт ваԓьыт вагыргыт.
Аʼнӄагыргын, панэна еп нымнымыткук уйӈэ ваԓьыт ваннынмаляватыԓьыт.
Чама кытйъарат ӄутти эӈэӈыт (мэлевичгыт) итчывитԓьэт, аʼӄаркорыӈ ваԓьыт тъарпенсияпэрэԓьа ынпыянва.
Лымӈэ ӄутти семинарыԓьыт гивлинэт, вэчьым отпускысӄэвыԓьэты нэнъымитъэйылыркынэт пенсият, вэлер ӈирэнйъилгыкин, корынво риӈэкинэт билетти танӈынотагты ынкъам нываткэн.
Ӄол лыгъоравэтԓьан умэкэтыԓьын гэӈинмэтлин – мачынымкавынво ӄэтанныт тымынво ынныръук Анадыркэн кынмаӈӄак, энмэн мынгыткэн ынныт кытйъарат тъэркин ымгэвэӈэт, ӄэлюӄымыгэрэтэтэвъэлӈэ, ԓьэлеӈкы гарасолынноӈа, гэрэннэръуӈэ.
Ымы лейвинэӈэт (автобустэ), яаёттэ Анадырык, ыныкит курэ нэрэтчыӈынэт, наранпаавӈынат ӈэлӄивык ынпыянва.
Гивлинэт, вэчьым ынпыянвэты нанъынтэнмавын яанво элвэԓьин автобус, эʼмитлён нъылейвыркын ымыӈ мачынан мэчкытэ, кытвыл тэнмычьыгъет.
Ӄутти нымкыӄин вагыргыт пенсияԓьэн вэтгаво нэлгынэт семинарыԓьа.
Наӄам ытри амӄынэргатык эркуркэ ганобедавленат ресторанык «Анадырь».
Тэӈвытку ынӈин ваԓьын семинар ӄитпу нэлгыгъэн анадырыԓьа, ыргынан нэнвэлынкыӄунэвынэт мигчитԓьэт Красный Крестэн, социаԓьныкэн мэгчерынвыкэн.
3 Мынтаӄкэтъонат Ытри гаӄэтпынымытваленат Дьячкова А.
(1840-1907) 1893 гивик Владивостокык гэтэйкылин кэликэл «Анадырский край».
Тэкэлиӈыԓьу гитлин марковыԓьын-чуваныԓьын Афанасий Ермилович Дьячков.
1883 гивик-ым Марковок гамэгчерымголен ӈыронгэвэӈэткалеткоран, миӈкы кэлиныгйивэтыԓьу гитлин Афанасий Дьячков, ӄитпыԓьэтыԓьын талвапалӄаттагнэты – 1907 гэвэтагнэты.
1883-1893 гивиткуӈит гэкэлиткуплыткулинэт Марковок 115 оʼравэтԓьат.
Палӄаттагнэты Афанасий Ермилович ӄээӄын ӄымэк 14 гивиӈитти ынкы кэлиныгйивэтыԓьу гитлин.
Ыныгъягна гэкэлиткуплыткулинэт лымӈэ ӄымэк 150 оʼравэтԓьат.
Ынӈин кэлиныгйивэтыԓьэ Дьячковына рыйгулевнинэт калевэтгавык ынкъам кэличитык амрытэнма 265 оʼравэтԓьат.
1907 гивик нымнымык Марковок кэлигъютԓьу гитлинэт 80 процентамэл мыкэԓьыт нымытваԓьыт.
Кэлик «Анадырский край» Дьячковына гатвыленат: Анадыркэн нутэйиквин, ынкэкин ӈаргынэн, нотагаймычьыт ынкъам умкыт ынкы тыӈэԓьыт, гынникыт-ӈаргыночьыт, ӄаат, галгат, ынныт, вараттэ, тэлеӈкинэт вагыргыт, пыкирыԓьыт русиԓьыт, нымнымыт, ынныӈыттыкин, гыннигӈыттыкин ванвыт, ӄорагынрэтгыргын, ынныӈыттыгыргын, галгаӈыттыгыргын, аӈӄагыннэгӈыттыгыргын, нымытвагыргын, вэлыткогыргын, ӄутти вагыргыт Тан-Богораз В .
(1865-1936) Гъурэтлин городык Овруч Волынскыкэн губерниякэн.
Гэкэлиткулин Таганрогкэн гимназияк, Петербургыкэн университетык.
1886 гивик гавосӄырален Петропавловскыкэн крепостык, ынӄоры мынгыткэн гэвэгты танымчаӈынво гэнэквэтэвлин рытымучьэвэ Средне-Колымскагты.
12 тысячтэ верстыт ынан яанэнат лейвык Колымаеквэ ынкъам Чукоткаеквэ, гыюленнинэт лыгъоравэтԓьэн ынкъам айванаԓьэн йилыт.
1899 гивик гэтэйкылин Богоразын кэликэл «Чукотские рассказы».
1900-1901 гивиткук Владимир Германович Богораз нэмэ гэнутэлейвылин.
Ытлён гатвален Анадырык, Марковок, Каменскоек, Карагак, Паланак, Воямполкак, Тиличикик, Ватыркак.
Ынӄоры ӈирэнгивиӈит ынан, вама Нью-Йоркык, тэӈынчичьэннинэт чиниткинэт материалтэ, тэӈыйгуленнинэт ынкъам тайкымгонэн кэликэл «Чукчи».
Ынӈин В.
Богораз эргыпатгъэ ымнотаеквэк ӄол ынангыётԓьо этнографо, ынангыётԓьо лыгъоравэтԓьаваратэн вагыргык.
Ынан лымӈэ гэтэйкылинэт нымкыӄин рассказтэ ынкъам романтэ («Восемь племен» - ӄол), гэкэлилинэт лыгъоравэтԓьэн лымӈылтэ.
(1900-1970) Тихон Захарович Семушкин гъурэтлин 26 июнык 1900 гивик нымнымык Старая Кутля Пензакэн губерниякэн ройыръык крестьянинэн.
Гэкэлиткулин Москвакэн университетык.
Пэгчиӈу ынан гэлгылинэт этнографиякэн материалтэ В.
 Элек 1924 гивик Т.
Семушкин гэквэтлин Чукоткагты, ынкатагнэпы ӄитпу рытчынин Эйгысӄынутэйиквин.
Чукотка ынан ӄонпы чимгъуу нинэлгыӄин, нинэрэчичевӈыӄин, кэлик нэнатвыӄэн.
Ыʼттъыёлкэн повесть «Чукотка» (1938-1940) пэтле гэргыпатлен.
Яачы тэйкынин роман «Алитет уходит в горы» (1947-1948).
Ынӄэнат кэлигйит гэтэйкылинэт кинот «Романтики» (1941) ынкъам «Алитет уходит в горы» (1949).
(1920-?)
Николай Елисеевич Шундик гъурэтлин нымнымык Михайловка Хабаровскыкэн крайкэн ройыръык крестьянинэн.
1939 гивик гэквэтлин Чукоткагты, миӈкы 7 гивиӈит гитлин кэлиныгйивэтыԓьу.
1948 гивик ынан гэтэйкылинэт очеркыт «На краю земли советской», эʼмитлён ынӄоры гэтчылин документаԓьныкэн повестё «На краю земли чукотской».
1952 гивик гэтэйкылинэт кэлит «На Севере Даԓьнем», лымӈэ роман «Быстроногий олень».
1977 гивик плыткунин тэйкык роман «Белый шаман», миӈкы гамыкытвылен Чукотка.
1981 гивик Шундик нэмэ гатвален Чукоткак.
Куркутский А.
(1905-1979) Александр Иванович Куркутский гъурэтлин Марковок 1905 гивик ройыръык охотникэн.
Гэкэлиткулин церковныкэн-приходскыкэн калеткорак.
Кэлиткуплыткук ынкы гитлин йилыԓьэтыԓьу русиԓьин ынкъам америкаԓьэн вилуткумигчитԓьэк.
Ынин йъэлгытомгын Михаил Павлович Куркутский гитлин члено Анадыркэн уездыкэн комитетэн.
Куркутский гэӄитпыԓьэтлин партиякэн ынкъам советкэн мигчирык.
1924-1929 гивиткуӈит – секретарь Кулючикин сеԓьсоветык.
Ытлён, энма председателё правлениен Усть-Белаякэн кооперативэн, ачгыта гитлин заместителё председателен Анадыркэн райисполкомэн.
1934 гивик – член Чукоткакэн окрисполкомэн.
1935 гивик гэнъэтлин заместителё председателен Чукоткакэн окрисполкомэн.
1938 гивиӈит – Куркутский председатеԓь Анадыркэн райисполкомэн.
1950 – Куркутский гэмигчирэтлин райкомык партиен, 1954 – секретарь Чукоткакэн окружкомэн партиен.
1957– нэмэ мэгчерымгогъэ Марковкэн районык.
1960-1967 – инструктор окрисполкомэн, ынӄоры ӄээӄын амӈырооткэн гивиӈитти гэмигчирэтлин округкэн государственныкэн архивык.
Гинэнпиривлин ордена ынкъам медаля.
(1915- 1991) Ытлён онмыӄэтпъоравэтԓьо гитлин, кывчемгъоԓьо, таӈъоравэтԓьо, лымӈэ ваӈэӈаво.
Ымваӈэт, лыгэн-ым палӄаттагнэты, гэтгымэтлин лымынкы мигчирэтык.
1932 гивик Ухсима гэнъэтлин ынанъыттъыёлкэн комсомолӈаво айванаԓьэн варатгыпы.
Гэмигчирэтлин райкомык комсомолен, райкомык партиен, воспитателё Увэлекин интернатык, технолого каерак.
1967 гивик Ухсима Ивановна пенсияԓьо гэнъэтлин, эʼквыргъам энмэч ӈирэӄ гивиӈитти галяк нэмэ мэгчерымгогъэ – ваӈэԓьо Провидениякэн райбыткомбинатык.
1976 гэвэтагнэпы гитлин нинъэйвыткуԓьу кружокык кэлиткуԓьин ваӈэк гыюлетыԓьин.
Ухсима Ивановна Ухсима гинэнпиривлин ордена Ленинын.
Тэвлянто (1905-1959) Гъурэтлин ройыръык ӄорагынрэтыԓьэн Колёчеӈӄачкэн.
Ӈэнӄайъаачеко гамэгчерымголен вилыткуԓьык.
1926 гивик Тэвлянто гэкэлиткусӄивлин Ленинградэты Институтэты Айгысӄываратыргэн, кытъаткэ-ым амтъылыӈӈок пэтле ганватлен Чукоткагты.
Гамэгчерымголен Анадыркэн райисполкомык, Ӄытрыкин куԓьтбазак, ынӄоры Чаакэн куԓьтбазак.
1934 гивик Тэвлянто гэнъэтлин председателё исполкомэн Чукоткакэн округкэн Советэн варатэн депутатыргэн.
Ынкы гэмигчирэтлин 1946 гэвэтагнэты.
Декабрык 1937 гивик ытлён гэԓьулин депутато Верховныкэн Советэн СССР.
Инъэтэтыԓьын раройвавык экономика Чукоткакэн 1939 гивик Тэвлянто гинэнпиривлин ордена Трудового Красного Знамени.
Майӈымараквыргын вама Тэвлянто ӈирэче, 1944 ынкъам 1945 гивик, гинэнпиривлин ордена Красной Звезды.
4 Элеръугъи Мурыгнутэк элеръугъи.
Чавчыват имтилӄытыркыт, ыргынан ӈэлвыԓьыт нагтатымгонат ээгъянвэты, миӈкы гэрэӈлин, гимлылин.
Ӈотӄэнат виилыгтык ԓьуркыниткы ӈэйыкӄачайпы таԓьын Элӄэтвээм, йъаяӄыт тынопыткынык ваԓьыт Ватыркаваамчормык ынкъам вээмӄэй Казачка гыргоча, чымче Анадыргыпы.
Ымыԓьо ванвыт – йыӄӄайъым!
Ынӈэнӄач танляйвыӄ, таӈпаӄъэвӄытоӄ.
Аʼтав, элеръук, мыкыӈ гэлейвэ ӈаргынойпы, гакоргава морыгнотагты.
Ытри гаӄэтпынымытваленат 1977 гивик Чукоткакэн округкэн комитета ВЛКСМ ганвэтгыԓьавлен премия нынныԓьын Тэвлянтон рыпъёно студентэты эвынӈуткэкыԓьин нымытваԓьэн.
Эʼйӈэвтэгын В.
(1925- 1982) Гъурэтлин онмыԓьынымнымык, ройыръык ӄорагынрэтыԓьэн.
1940-1941 гивиткуӈит гитлин пастухо, гамэгчерымголен-ым еп 1937 гивик.
1941 гивик Эʼйӈэвтэгын гэнӈивылин товариществота гыёлятынво счетоводо Пловеркэн колхозкэн калеткорагты.
1942-1947 гивиткук гитлин счетоводо колхозык «Онмэлен», «Новая жизнь», «Победа» Анадыркэн районкэн.
Сентябрйъэлгытагнэпы 1947 гивикин – инструктор-бухгалтер Анадыркэн райземотделык.
Мартатагнэпы 1948 гивикин – председатеԓь колхозэн «Передовик» Анадыркэн районкэн (нымным Туманское).
1949-1950 – инструктор окрисполкомэн.
1950-1952 – Хабаровскыкэн крайкэн парткалеткоран.
1952-1953 – заведующий оргинструкторкэн отделен Чукоткакэн окрисполкомэн.
Мартатагнэпы 1953 гивикин – председатеԓь Чукоткакэн райисполкомэн февраԓьтагнэты 1955 гивикин.
1955 – заведующий общий отделен Чукоткакэн окрисполкомэн ынкъам лектор ОК КПСС февраԓьтагнэты 1958 гивикин.
Гитлин йилыԓьэтыԓьу газетак «Советкэн Чукотка» 1958-1962 гивиткук.
1962-1963 – заведующий Красненокэн челгыракэн.
1967 – заведующий оргинструкторкэн отделен Чукоткакэн окрисполкомэн.
Март 1969 – заместитеԓь председателен Чаакэн райисполкомэн августатагнэты 1970 гивикин.
Сентябрьтагнэты 1970 – заведующий организационныкэн-инструкторкэн отделен Чукоткакэн окрисполкомэн.
Июньтагнэпы 1975 гивикин – заместитеԓь председателен Чаакэн райисполкомэн, эрым управлениен сеԓьскакэн хозяйствэн.
1968-1972 – гэкэлиткулин партиякэн эквычьыкалеткорак, ваԓьын ЦК КПСС.
1975-1979 – заместитеԓь эрмин управлениен сеԓьскакэн хозяйствэн Чукоткакэн окрисполкомэн.
Апреԓь 1979 – февраԓь 1981– заместитеԓь редакторэн газетэн «Советская Чукотка».
Владимир Иванович Эʼйӈэвтэгын онмыӄэтпъоравэтԓьо гитлин, гыттапармо.
Инъэтэтыԓьын раройвавма экономика ынкъам куԓьтура Чукоткакэн ытлён гинэнпиривлин ордена «Знак Почета» ынкъам ӈроӄ медаля.
Гэвытваал К.
(1930-2001) Гъурэтлин эмнуӈкы Чаакэн районык.
Гэкэлиткулин партшколак Анадырык.
Гэмигчирэтлин агиткуԓьтбригадак совхозкэн «Певек».
Гитлин председателё Ырыткучьыкин сеԓьсоветык.
Ынинэт грэпыт, стихыт, лымӈылтэ гакалейпатленат газетак ынкъам аԓьманахык «На Севере Даԓьнем».
1985 гивик Магаданык гэтэйкылин ынин кэликэл лыгъоравэтԓьэн ынкъам русиԓьин йилымил.
Калейпатынво гантэнмавлен Иван Оʼмрувъена.
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӄынвык «Крайний Север» Тагазенӈыԓьын Иван Оʼмрувъе Тайкыёттэ 557.
Рывъёԓьавъё 4.
Чукоткакэн автономныкэн округ «Эйгысӄын» №1 (32), 28 январык 2004 г.
 Тайкыё газетак «Крайний Север» С.
1 2005 гивинит 12 январык – 40 гивиӈитти нъэлгъэт, титэ поселок Анадырь гэтчылин городо (1965).
Игыр городык варкыт: Чукоткакэн филиал Даԓьневоточныкэн отделениен Россиякэн Академиен Наукэн (СВКНИИ), Чукоткакэн отделение Тихоокеанскыкэн наукагъёляткэн рыбохозяйственныкэн центрэн (ЧукотТИНРО).
Городык варкыт кинотеатр «Полярный», Музейныкэн Центр «Наследие Чукотки» ынкъам радиостанция «Пурга».
Анадырык тэйкыркын газета «Крайний Север» ынкъам ынкэкин приложение «Эйгысӄын».
2004 гивик Анадырык ганымытваленат мыкыӈ 11 тысячык оʼравэтԓьат.
Игыр Анадырык нэтэйкыплыткуркынэт Дворец куԓьтурэн, миӈкы ратвагъа ымы музей, тэйкыплыткуркын Храм.
Анадырь – ӄол майӈыпорт ыʼтвыткукин Северо-Востокык Россиен.
17 январык – 55 элеӈитти Зоя Ненлюмкинан, айванаԓьэн поэтессан (1950).
Зоя Николаевна Ненлюмкина гъурэтлин Нууӄэк.
Гэкэлиткулин Анадыркэн педучилищек.
1967-1972 гивиткуӈит гэмигчирэтлин радиок Анадырык.
Гитлин кэлиныгйивэтыԓьу нымнымык Новое Чаплино, ынӄоры Провиденияк.
1976 гивик гаялгытлен Анадырэты.
Ынинэт стихыт накалейпатымгонат областякэн ынкъам округкэн газетак, аԓьманахык «На Севере Даԓьнем» ынкъам журналык «Даԓьний Восток».
1977 гивик Ненлюмкина гатвален Ыʼттъыёлкэн мурыгнутэкин семинарынвык ӈиныԓьин литераторэн Эйгысӄыкин ынкъам Даԓьний Воетоккэн.
1979 гивик Магаданык гэтэйкылин ынин кэликэл «Птицы Наукана» ынкъам ытлён, эвыр ыныкстихык йилыԓьэтыԓьын Александр Черевченко гинэнпиривлинэт премията Магаданкэн комсомолен.
1982 гивик Данияк гэтэйкылин ынин кэликэл, лымӈэ Парижык гакалейпатленат ынинэт стихыт.
2002 гивик Зоя Ненлюмкина гэнъэтлин лауреато литературныкэн премиен нынныԓьын Юрий Рытгэвын.
2003 гивик Санкт-Петербургык гэтэйкылин ынин кэликэл «Избранное».
Ненлюмкинан варкыт лымӈэ ӄутти кэлит, ымы кмэӈэты тайкыёттэ.
НымытваркынАнадырык.
23 февралык – 60 элеӈитти оʼраттагнэпы Вера Иʼвӈэвыт, чукоткакэн поэтесса ( 1945 - ?).
Вера Ивановна Иʼвӈэвыт гъурэтлин ройыръык ӄорагынрэтыԓьэн нымнымык Мэйӈыпилгын Беринговкэн районкэн.
Гэплыткулинэт ынан 10 класстэ.
1966 гивик ынан гантомгавлен лыгъоравэтԓьэн грапчакэн-млявкэн ансамбԓь «Дружба».
Ынан чинит нинэтэйкыӄинэт стихыт лыгъоравэтԓьаелымэл.
Вера Иʼвӈэвыт гитлин секретаро исполкомэн сеԓьсоветэн Мэйӈыпилгык.
Ынӄоры эмнуӈкы гатвален, ӄорагынрэтбригадак.
Ыʼттъыёлкэнат ынинэт стихыт гакалейпатленат газетак «Советкэн Чукотка» ынкъам журналык «Даԓьний Восток» 1970 гивик.
8 мартык - 75 элеӈитти оʼраттагнэпы Юрий Рытгэв, чукоткакэн писатеԓь (1930).
Юрий Сергеевич Рытгэв гъурэтлин нымнымык Увэлен Чукоткакэн районкэн.
Нивӄинэт, ытлён гэтэӈкэлиткулин, гэӄитпыԓьэтлин ымыԓьо лыги лыӈкы, тэнчичевык.
Кэлиткуплыткук 7 классык, нымнымык Нууӄэн гитлин аӈӄагыннэгӈыттыԓьо, поселкак Провидения – грузчико портык, гитлин тымӈэмэгчетԓьо ынкъам йилыԓьэтыԓьу нотагаймычьыэнарэркэн партияк.
1946 гивик Анадырык калеткомгогъэ педучилищек.
Анадырык кэлиткуплыткук гакалеткомголен Ленинградкэн университетык.
1954 гивик кэлиткуплыткугъи факуԓьтетык журналистикэн.
Калеткома Ленинградык Рытгэвынэ гэйилыԓьэтлинэт кэлит русиԓьин тэкэлиӈыԓьин, ӄымэл-ым нымкыӄин вагыргыт тэкэлиӈкин ынан гыюленнинэт.
1953 гивик такнигаӈынвык «Молодая гвардия» елыԓьатъё А.
Смолянына гэтэйкылин Рытгэвын ынанъыттъыёлкэн кэликэл «Люди нашего берега».
Ынӄоры гэтэйкылинэт: «Имя человека» (1955), «Чукотская сага» (1956), трилогия «Время таяния снегов» ( 1957-1958).
Ытлён эргыпатгъэ мурыгнутэк ынкъам Сегодня в номере: Календарь знаменатеԓьных и памятных дат поЧукотскому автономному округу на 2005 год – 1, 2, 3 и 4 стр.
2 ымы ӄулинутэткук.
Ынӄоры Рытгэв ганымытвален Магаданык, гитлин корреспонденто газетэн «Магаданская правда».
Николай Козловына, Борис Некрасовына, Петр Нефедовына ынкъам ӄутти русиԓьин писателык рээн гитлин энантомгавыԓьо областякэн тэкэлиӈыԓьин организацияк.
Ынӈингивиткук ытлён гэтумгыԓьэтлин ымы лыгъоравэтԓьэн ынкъам айванаԓьэн тэкэлиӈыԓьык рээн – Виктор Кэвылӄутынэ ынкъам Юрий Аӈӄана рээн.
1958 гивик ынан тэйкынин ыʼттъыёлкэн повесть «Время таяния снегов», 1962 гивик – роман «В долине Маленьких Зайчиков», «Айвангу» (1963), «Самые красивые корабли», «Сон в начале тумана» (1970), «Иней на пороге» (1971), «Белые снега» (1975), «Конец вечной мерзлоты» ( 1977).
Ынӄоры гэтэйкылинэт кэлит «Остров надежды» (1987), «Интерконтинентаԓьный мост»(1989).
Ӈотӄоры русиԓьин йилымил Рытгэвын кэлит люнтэйкыԓьыт – 2001 гэвэтагнэты, эʼквырга-ым ынӄэнат нытэйкыӄинэт ӄулинутэткук Европэн ынкъам Азиен.
Гинэнпиривлин орденна «Знак Почета», «Дружбы народов», «Трудового Красного Знамени».
Лауреат Государственныкэн премиен и ӄутти ӄулинутэкин премиен.
10 апрелык – 75 элеӈитти оʼраттагнэпы Клавдия Гэвытваал, чукоткакэн поэтесса, лымӈылгэчеԓьын, Эргыпатыԓьын мигчитԓьэн куԓьтурэн (1930-2001).
Чукоткакэн лымӈылгэчеԓьын ынкъам тэгрэмӈыԓьын Клавдия Ивановна Гэвытваал гъурэтлин ырыткучьыкин эмнуӈкы.
Гэкэлиткулин Пээкик, ӈирэнгивикин советкэн-партиякэн калеткорак.
Гэмигчирэтлин партиякэн органык, сеԓьсоветык.
Ынӄоры гэнъэтлин куԓьтурамэгчетԓьо.
Ынан гантомгавлен Ырыткучьык тэлеӈкинэткукин ансамбԓь «Йыӈэттэт».
1983 гивик Гэвытваал гатвален мурыгнутэкин семинарынвык ӈиныԓьин тэкэлиӈыԓьин Магаданык.
Ынинэт стихыт пэгчиӈу нэтчынэт ынкъам елыԓьатымгонэнат магаданкэн поэта Владимир Першинына.
1985 гивик гэтэйкылин Магаданык кэликэл Гэвытваалын, миӈкы гакалейпатленат ынинэт стихыт ынкъам грэпыт.
27 апрелык – 140 гивиӈитти оʼраттагнэпы В.
 Тан-Богораз, ученый, этнограф, писатеԓь (1865-1936).
Богораз Владимир Германович гъурэтлин Волынскыкэн губернияк, гэмэйӈэтлин Таганрогык.
Кылгынча элеӈитыԓьу гакалеткомголен Петербургыкэн университетык, эʼквырга-ым калеткома 2-ӄэв курсык гэнвылин, экэвкитыԓьын вагыргынлягыргэты, ынкъам гэнэквэтэвлин Таганрогэты, миӈкы ынан гантомгавлен кружок ынкъам винвэ ваԓьын типография.
Ӄитпыԓьэтыԓьын организацияк «Народная воля» гавосӄырален, ынӄоры гэнӈивылин 10 гэвэгты Северо-Востокэты.
Экулымэкин нутэк вама ынан пэгчиӈу рытчынинэт нымытвавагыргыт айгысӄываратыргэн.
1895 гивик гатвален экспедицияк А.
Сибиряковын, титэ румэкэвнинэт лымӈылтэ, рэйгуленӈынинэт йилыйил, экономика, куԓьтура чавчывэн лыгъоравэтԓьэн ынкъам ӄаарамкэн.
Гатвален Америкак, мэӈӄо гэквэтлин Тихоокеанскыкэн экспедициягты (1900-1901).
Экспедицияма ытлён гатвален нымнымыткук чавчывэн Анадырваамчормыкэн.
Америкак вама гэмигчирэтлин Музейык историен, миӈкы тэӈынчичьэннинэт гэчеёттэ материалтэ Чукоткак.
1904 гивик ганватлен Россиягты.
1904-1910 гивиткук англияԓьэн йилымил гэтэйкылинэт ынинэт 4 кэлит монографиен «Чукчи».
Ынкы Богораз эргыпатгъэ кывчемгъоэтнографо ымыԓьэты нутэйиквик.
Америкак вама Богоразына лымӈэ гэтэйкылинэт ӈирэӄ романтэ вагыргыгъет айгысӄываратыргэн, лымӈэ рассказтэ.
1917 гивиплыткук гэмигчирэтлин Музейык антропологиен ынкъам этнографиен Академиен наукэн, 1921 гэвэтагнэпы-ым – профессоро Географическыкэн институтэн, ваԓьын Ленинградкэн университетык.
1924 гивик Богораз гинъэтэтлин рытомгавынво Комитет Эйгысӄин, ваԓьын Президиумык ВЦИК.
Ытлён эмӄитпыԓьэтык 1930 гивик гантомгавлен Институт варатыргэн Эйгысӄин.
Нымкыӄин гивиткуӈит ынан эӈъэлю гэлгылин энантомгаквыргын калечетгыргык айгысӄываратыргэн.
1932 гивик гэтэйкылин «Челгыкалекал» – тэӈвыткукин учебник лыгъоравэтԓьаелымэл.
1934-1939 гивиткуӈит гэйилыԓьэтлин русиԓьыйилымил монография «Чукчи».
9 майык – 75 гивиӈитти оʼраттагнэпы И.
В Поломошнов, кэлиныгйивэтыԓьын, ученый, тэкэлиӈыԓьын (1930-1999).
Иван Васиԓьевич Поломошнов гъурэтлин нымнымык Боԓьшая Речка Алтайскыкэн крайкэн ройыръык крестьянинэн-ӈъоԓьэн.
Ыннанмытлынча элеӈитыԓьу йытоткоԓьык рээн гэпкитлин Анадырэты, ынӄоры ялгытгъат ытри Марковэты.
Гэплыткулинэт 10 класстэ ынкъам Анадыркэн педучилище.
Гэкэлиткулин Ленинградкэн пединститутык, миӈкы моонэнат тэйкык стихыт ынкъам очеркыт.
1959 гивик ганватлен Чукоткагты, гитлин директоро калеткорак Беринговкэн ынкъам Анадыркэн районык.
1977 гивик гэнъэтлин члено Союзэн журналистэн.
Ынӈингивик ынан гэтэйкылин лымӈылкалекал, 1991 гивик – ӈирэӄэв кэликэл.
23 майык – 75 гивиӈитти оʼраттагнэпы Юрий Аӈӄы, ыʼттъыёлкэн айванаԓьэн поэт (1930-1960).
Юрий Михайлович Аӈӄы гъурэтлин нымнымык Уназик (Чаплино) Чукоткакэн, игыр Провидениякэн районкэн.
1939 гивик ройыръын гаялгытлен поселкагты Комбинат Анадыркэн районкэн.
1945 гивик этлыгкэ гэнъэтлин, Юрий паагъэ кэлиткук, ипэ мэгчерымгогъэ танныӈзаводык.
16 элеӈитыԓьу гамэгчерымголен райкомык комсомолен, гивиӈит галяк нъэлгъи заведующино пионермэгчеркэн отделык, ынӄоры галяк ӈирэӄ гивиӈитти нэнӈивыгъэн калетконвы Ленинградэты пединститутэты.
1950 гивик паагъэ кэлиткук институтык, ипэ моогъэ гыюлетык риӈъэтвыткуԓьу Балашовскыкэн маравраткэн С.
3 равраткэн училищек.
1952 гивик кэлиткуплыткугъи ынкъам мэгчерымгогъэ Эйгысӄыкин территориаԓьныкэн управленияк ГВФ.
1953 гивик гэнӈивылин гыёлятынво командиро риӈъэтвык ЛИ-2 городэты Ряжск.
1954 гивик гапаален маравратыԓьо итык ынкъам ганватлен Чукоткагты.
Гэмигчирэтлин кытэ винрэтыԓьу капитанэн аӈӄагыннэгӈыттыкэн ыʼтвык.
1955 гивик калеткомгогъэ Анадыркэн педучилищек.
Ыʼттъыёлкэнат стихыт ынан гэтэйкылинэт студентэн журналык «Юность».
1957 гивик гатвален Ыннанмытлыӈӄав Ымнотаеквэкэн фестивалык ӈиныԓьин ынкъам студентэн.
Кэлиткуплыткук педучилищек 1958 гивик ытлён нэмэ гэнъэтлин риӈъэтвыткуԓьу АН-2 Анадыркэн авиаотрядэн.
1959 гивик гэтэйкылин ыʼттъыёлкэн кэликэл кмэӈэты.
24 майык – 75 гивиӈитти оʼраттагнэпы Виктор Энмынкау, чукоткакэн поэт (1930-1992).
Виктор Васиԓьевич гъурэтлин нымнымык Янраӈай Чукоткакэн районкэн.
Гэкэлиткулин Анадыркэн педучилищек.
Еп студенто энма ынан гамголенат тэйкык стихыт.
Кэлиткуплыткук отделенияк журналистикэн Хабаровскыкэн партиякэн эквычьыкалеткорак гэмигчирэтлин партиякэн ынкъам советкэн органык.
Ынинэт стихыт гакалейпатленат газетак «Советкэн Чукотка», аԓьманахык «На Севере Даԓьнем», ӄутти кэлик.
26 июнык – 105 гивиӈитти оʼраттагнэпы Тихон Семушкин, писатеԓь (1900-1970).
Тихон Захарович Семушкин гъурэтлин нымнымык Старая Кутля Мокшанскыкэн районкэн Пензенскыкэн губерниен крестьяныԓьэн ройыръык.
Ынан гэплыткулин церковныкэн-кэлиныгйивэткин калеткоран.
Гамэгчерымголен 16 элеӈитыԓьу калеткорак Сибиркэн.
1921 гивик гакалеткомголенн физико-математическыкэн отделенияк педфакуԓьтетэн Москвакэн университетэн.
Ынӈингивик ынан читаймгонэнат кэлит Эйгысӄыкин нутэгйит Владимир Германович Тан-Богоразын.
Тэкэлигнин Богораз, ынӄоры экспедицияк рээн эквэтгъи Чукоткагты.
Ӈыроча гатвален Чукоткак.
Гитлин нэмыӄэй энантомгавыԓьо Чукоткакэн куԓьтбазак.
Амӈыроотча гивигъи Даԓьний Востокык, лымынӄо гэлейвылин маглята ынкъам гэкэӈэ.
1931 гивик гэмигчирэтлин Москвак Комитетык национаԓьностэн Наркоматэн просвещенниен, гэвинрэтлин Богоразына рытомгавык чукоткакэн письменность, тэйкык ыʼттъыёлкэнат учебникыт калеткораткогты Эйгысӄыкин.
Ынан гэтэйкылинэт романыт «Алитет уходит в горы», «Жизнь во ԓьдах», «На Чукотке», «Угрюм-Север», ӄутти.
26 июнык – 75 гивиӈитти оʼраттагнэпы Владимир Тымӈъэттъывъе, чукоткакэн поэт (1930-1965).
Владимир Мартынович Тымӈъэттъывъе гъурэтлин Энурмик Чукоткакэн районкэн.
Пэтле гэпэлӄэтлин ынин ытлыгын, ытԓьэн гатваленат ыннанмытлыӈыргатрэ нэнэнэт.
Володя винрэтыԓьу гитлин ытԓьак, охотнико.
Гэкэлиткулин Анадыркэн педучилищек.
Ыʼттъыёлкэнат стихыт ынин гакалейпатленат студентэн журналык «Юность».
1957 гивик ытлён гатвален Москвак Ыннанмытлыӈӄав Ымнотаеквэкэн фестивалык ӈиныԓьин ынкъам студентэн.
Стихыт ынин гакалейпатленат газетак, аԓьманахык «На Севере Даԓьнем», журналык «Даԓьний Восток».
30 июлык – 85 гивиӈитти оʼраттагнэпы Николай Шундик, писатеԓь (1920-1995).
Николай Елисеевич Шундик гъурэтлин деревняк Михайловка районык имени Лазо Хабаровскыкэн крайкэн.
Гэкэлиткулин педучилищек.
Чукоткак ӄитпыԓьэтыԓьын инэныйгулевкы калеткорак гинэнпиривлин ордена «Знак Почета».
Ынан тэӈыйгуленнин лыгъоравэтԓьэн йилыйил, вагыргыт, история.
Тэйкынинэт пэтле кэлит «На краю земли советской» (1948), галяк гивиӈит – «На земле Чукотской».
1947 гивик гамголен кэлиткук Хабаровскыкэн пединститутык.
1949 гивик гэнъэтлин члено Союзэн писателен СССР.
1952 гивик гэтэйкылин повесть «На Севере Даԓьнем», ынӄоры – роман «Быстроногий олень».
Тэйкынинэт пьесат «Двенадцать спутников», «Одержимая», «Сергей Есенин».
Ынӄоры – роман «Родник у березы» (1961), повесть «С красной строки» (1963), роман «Белый шаман» (1977), эʼмитлён тэйкык Николай Шундик гинэнпиривлин Государственныкэн премията РСФСР.
Лымӈэ ынин гатваленат ӈирэӄ ордентэ – Трудового Красного Знамени ынкъам Дружбы народов.
Августык – 75 элеӈитти Анна Нутэтэгрыӈэн, ынанъыттъыёлкэн ӈэвысӄэтин-председателен Чукоткакэн окрисполкомэн, депутатэн Верховныкэн Советэн СССР (гъурэтлин 1930 гивик).
Анна Дмитриевна Нутэтэгрыӈэ гъурэлин ройыръык лыгъоравэтԓьэн-гыннигӈыттыԓьин Рыркайпияк Шмидтыкин районкэн.
Кэлиткуплыткук Пээкик ытлён гамголен кэлиткук Анадыркэн педучилищек.
Кэлиткуплыткук ынкы гамэгчерымголен окружкомык комсомолен.
1954 гивик гакалеткомголен Центраԓьныкэн комсомолен калеткорак, ваԓьын ЦК ВЛКСМ.
Кэлиткуплыткук гэԓьулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августык 1961гивик гэԓьулин председателё Чукоткакэн окрисполкомэн, ынӄоры депутато Верховныкэн Советэн СССР.
Ытлён энма председателё Чукоткак гамголенат мыктараӈык нымнымыткук округэн, гантомгавленат приискыт «Комсомоԓьский» ынкъам нынныԓьын ХХII съездэн КПСС, гамголен тэйкык Билибинкэн атомкэн электростанция, нымкыӄин имыръэнут куԓьтуравагыргыкэн, нымытвакэн, сеԓьскакэн хозяйствэн ганаройвавымголен.
Нутэтэгрыӈэ гатвален Японияк, Францияк, Канадак правитеԓьственныкэн делегацияк.
1970 гивик А Д.
 Нутэтэгрыӈэ гакалеткомголен партиякэн Эквычьыкалеткорак, ваԓьын ЦК КПСС.
Гэмигчирэтлин ыʼттъыёлкэн секретаро Оԓьскыкэн райкомэн партиен.
Игыр А.
Нутэтэгрыӈэ нымытваркын Москвак.
5 декабрык – 60 гивиӈитти оʼраттагнэпы Андрей Гажа, поэт (1945-2003).
Андрей Андреевич Гажа гъурэтлин городык Белогорск Амурскыкэн областэн.
1962 гивик ынан тэйкынинэт ыʼттъыёлкэнат стихыт.
1968 гивик ыʼттъыёлкэнат пылвынтынтоԓьык С.
4 рээн приискэн «Ленинградский» Андрей Гажа гэпкитлин Чукоткагты.
1969 гэвэтагнэпы гамэгчерымголен газетак «Советская Чукотка».
Ынинэт стихыт гакалейпатленат Москвак, Хабаровскик, Владивостокык, Магаданык, журналык «Даԓьний Восток», аԓьманахык «На Севере Даԓьнем», нымкыӄин газетак.
Ынан гэйилыԓьэтлинэт стихыт Иван Оʼмрувъен, Сергей Тиркыгиӈын, ӄутыргин.
Ыʼттъыёлкэн кэликэл «Яблоко Ньютона» гэтэйкылин 1969 гивик Хабаровскык, ӈирэӄэв «Улетающий Анадырь» – 1980 гивик Анадырык, ӈыроӄав «Нет лучшего лекарства, чем любовь» гэтэйкылин Анадырык, эʼмитлён тэйкыплыткук Андрей Гажа гинэнпиривлин литературныкэн премията нынныԓьын Юрий Рытгэвын.
10 декабрык – 75 гивиӈитти рытомгавтагнэпы Чукоткакэн автономныкэн округ (1930).
Чукоткакэн автономныкэн округ гантомгавлен Постановлениягъет ВЦИК РСФСР.
Декабрык рэнъэлӈыт 75 гивиӈитти рытомгавтагнэпы Чукоткакэн алфавит (1930).
1930 гэвэгты гэнумэкэвлинэт нымкыӄин материалыт лыгъоравэтԓьэн йилыгйит.
Ынанъыттъыёл гэмкыйгулетлин ынӄэн Владимир Германович Богоразына.
Ынкъам гыюлетык йилыйил ынӈингивик ӄынвэр гантомгавлен чукоткакэн алфавит.
2005 гивик лымӈэ рэнрынгиивӈыт: 400 гивиӈитти оʼраттагнэпы Семен Иванович Дежнев, русиԓьин нутэйгулетлейвыԓьын (1605-1673).
100 гивиӈитти оʼраттагнэпы Тэвлянто (1905-1959), председатеԓь Чукоткакэн окрисполкомэн, ынанъыттъыёлкэн выёԓьын Чукоткайпы Верховныкэн Советык СССР.
90 гивиӈитти оʼраттагнэпы Ухсима (1915-1989), эргыпатыԓьын айванаԓьэн гыёлваӈэӈав.
Гэтэйкылин мигчитԓьэ округкэн бибилиотекак Натаԓья Гуляевана, гэйилыԓьэтлин ынкъам гэнйылгэтлин Иван Оʼмрувъена.
75 гэвэгты Рытгэвын Кэлигйит «Ленинградский рассвет» Ринтын гакалеткоӈӈолен Ленинградкэн университетык.
Мычвын лыгъоравэтԓьаӈэнӄаен нымытвагыргык гатваӈӈолен – ытлён гэпкирлин эквыӈаеты.
Игыр-ым ынӄэн тыттатъёлгын.
Ытлён рэнъэлы писателё, ынан ранымӈылявӈынэнат оʼравэтԓьат, миӈкэмил нынымытваӄэн ынин варат, ынин история ынкъам эгыръылёкэн нымытвагыргын.
Оʼравэтԓьэн нымытвагыргын ванэван утгыкыԓьу ынкъам тэӈэкээткукыԓьу нытвагъан.
Аʼӄавагыргыт, таӈвагыргыт, энъататгыргыт, кынтачьатгыргыт ынкъам ӄалмычьатгыргыт, энатымӈэквыргыт, коргэты ваԓьыт ԓьовылгыткоогыргыт – таӈымыԓьо ынӄэнат нытваӄэнат нымытвагыргык оʼравэтԓьэн.
Ымыԓьо ынӄэнат нэмыӄэй гатваленат студентагты Ринтынэ, ытръэч-ым ымыԓьорык ынӄэн арыкнынъомравӄэн кувчемгъовагыргын.
Рымагтэты Ринтынэ нинэԓьуӄинэт ӄутти лымӈэ элвэԓьинэт вагыргыт.
Театр, тэпъайӈагыргын, аʼйӈанаӈаткогыргын гатваӈӈоленат ынин нымытвагыргык.
Кэлит ӄонпы ынык рээн гатваӈӈоленат.
Ыргынан Ринтынэ гэнвэнтэтлин «ӄэргычьын ӄолевагыргэты» ынкъам гэтэнӄитпыӈлин ытлён писатеԓькэн мэгчера тынвэты.
Ринтын студентано нытваӄэн, ытръэч-ым ынан эмӄэлелвынэ лыги нинэтчыӄин, иӈӄун ынан тывъёлӄылтэ ымыԓьорыкы ръэнутэт ынан гэԓьулинэт, лыги галгыӈӈоленат, вэнратынвы оʼравэтԓьат, иӈӄун ръэнутэт ыргынан люнԓьутэ гэнтылинэт.
Ынан тывъёлкылтэ нымкыӄинэт вагыргыт.
Калейпы «Рилти эрмэвыркыт рэӄамъянма» .
Тиркытир еп ининикэ аӈӄайпы, Чейвын-ым энмэч нытэгрэтӄин аӈӄачормэты, элгыӄайъытвэты.
Тагратыӈок ынан рыгъевнинэт ӈэвъэн ынкъам ӈээкык.
Аӈӄаӈав ӄутысӄычетгъи йылӄыёлгыткынгыпы ынкъам рымлявыӈӈонэн ывик.
Ытлён ныпиӈкуткуӄин чьанотайкочаткынык, титэ ывэрайпы комнатэты ээʼкугъи капчачавыԓьын ытля: – Ръэнут ӈутку виврэԓьэтыркын?
Чайкойӈыт рыпэт иттилыткуркыт.
Ынан энэчгытэты гэтаӈӈонэн ӈээкык.
– Физкуԓьтураткоркын?
Аӈӄаӈав левтынилюгъи, панэна пэӈкоткома.
– Ванэван ӄыӄытрирэ ынӈин итык интернатык?
– Рэӄын ивыркын, ыммэм?
Гимнастика тайкыёлӄыл амӄынъычо.
Гымнан гыныкы, ӄнур председателеты Советэн, мурык нымнымык тэйкыйгут тырэнтыӈын ӄэплывичвэткин ваны.
– Энмэч аны ӄилгытэв ынкъам ӄычайпавысӄэв.
Ярайпы ӈытогъат чеэкэй.
Нылеӄинэт ачгыта – ытԓьа ынкъам ӈээкык, ынкъам ымыԓьорык рырынгиивыԓьэ вайманэты нивӄинэт: «Еттык!».
Ымыԓьонымныма энмэч лыги нылгыӄин, иӈӄун ӈээкык гынниӈӈыттыԓьин Чейвынин гъэнӄэтлин рымагтэты кэлиткук ынкъам гэпэлӄынтэтлин ярагты.
Чымӄык, ынӄэн пыӈыл валёмык аʼткэӈэты нылевтынилюӄинэт, ӄутти-ым ваннатэты нивӄинэт, иӈӄун ынӄэн майӈыкоргав, титэ чиниткин кмиӈын ярак варкын.
Ӄэлюӄ-ым ытри тъэръэв игыр ваӈӈогъат ытԓьарык ынкъам ытлыгырык рээн.
Лыгэн эвыр уʼрэтинэӈу – кмэӈыран, ынӄоръым интернат.
Ыныкит-ым нымнымык ытръэч торымгокалеткоран, ынпыянвыт нэнэнэт ныԓьуӄинэт вытку ԓьэлеӈкы паӈъэвӈытома.
Элек ытри нэквэтӄинэт пионерлагерэты.
Таӈыӈ, титэ ченэтъярак валёмыркын ӈинӄулиӄул.
Елыԓьатъё Май Легковына.
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такалеӄынвык «Крайний Север» Тагазенӈыԓьын Иван Оʼмрвуъе Тайкыёттэ 557.
Рывъёԓьавъё 1.
Чукоткакэн автономныкэн округ «Эйгысӄын» №2 (33), 25 мартак 2005 г.
 Тайкыё газетак «Крайний Север» С.
1 Рытгэвын – 75 Юрий Сергеевич Рытгэв гъурэтлин 8 мартык 1930 гивик.
Гэкэлиткулин Увэлек, ынӄоры педучилищек Анадырык ынкъам Ленинградкэн университетык.
Калеткома ынан гэтэйкылинэт ыʼттъыёлкэнат стихыт, пыӈылтэлтэ.
Ынан калеткома Ленинградык гэйилыԓьэтлинэт русиԓьин елепы кэлит А.
Пушкинын, М.
 Горькийын ынкъам Т.
 Ыʼттъыёлкэнат кэлит Рытгэвын гэтэйкылинэт 50-ӄав гивиткук аԓьманахык «Молодой Ленинград», газетак «Смена», журналык «Огонек», «Даԓьний Восток», «Новый мир», ӄутти.
1953 гивик такнигаӈынвык «Молодая гвардия» елыԓьатъё А.
 Смолянына гэтэйкылин ынанъыттъыёлкэн кэликэл Рытгэвын «Люди нашего берега».
1954 гивик Юрий Рытгэв гэнъэтлин члено Союзэн писателен СССР.
Эчги тэйкынин кэликэл «Чукотская сага», гэргыпатлен мурыгнутэк ынкъам ӄулинутэткук.
Кэлиткуплыткук Ленинградык ытлён ганымытвален Магаданык, гитлин корреспонденто областякэн газетак «Магаданская правда».
Ынкы мэгчеранма тайкымгонэн трилогия «Время таяния снегов» (1958-1967), миӈкы гатвылен майӈатгыргын тыӈэрэтин.
Кэлимкык «Прощание с богами» (1961), «Вдолине маленьких зайчиков» (1963),«Айвангу» (1966), «Самые красивые корабли» (1968), «Нунивак» (1963), «Волшебная рукавица» (1963), «Метатеԓьница гарпуна» (1973), «В тени айсберга»(1971), «Полярный круг» (1977) Рытгэвынэ гатвыленат тэлеӈкинэт ынкъам игыркинэт вагыргыт лыгъоравэтԓьэн, айванаԓьэн ынкъам ӄутыргин айгысӄываратыргэн, микынти гинъэтэтлинэт ӄэтпынымытвак чьэчеӈнутэк, пылчемгъогты, тъэвчемгъогты чинит гавагыргынтомгавленат рэегтэлӈык.
Ынан лымӈэ гэтэйкылинэт романтэ «Сон в начале тумана» (1970), «Иней на пороге» (1971), «Белые снега»(1975), «Конец вечной мерзлоты» (1977), «Магические числа» (1986), «Остров надежды» (1987), «Интерконтинентаԓьный мост» (1989), «Белый снег покинутых стойбищ» (1993), «Кто убил доктора», «В зеркале забвения», «Чукотский анекдот», «Скитания Анны Одинцовой», ӄутти.
Юрий Рытгэв итыркын лауреато Государственныкэн премиен РСФСР нынныԓьын М.
 Кэлик «Современные легенды» («Игыркинэт лымӈылтэ») Рытгэвынэ гатвыленат лыгъоравэтԓьэн ынкъам айванаԓьэн вагыргыт лымӈылыгъет ынӄэнат варатыргэн Чукоткакэн.
Нымкыӄин очеркыт, статьят, эссет ынан гамыкытвыленат газетак ынкъам журналык.
Юрий Сергеевич Рытгэв гэӄитпымигчирэтлин ЮНЕСКОк, гатвален нымкыӄин государствок, ытлён гинэнпиривлин ордена «Знак Почета», Дружбы народов, Трудового Красного Знамени.
Нымытваркын Санкт-Петербургык.
Лымӈэ ӄутти кэлит, тайкыёттэ Ю.
 Рытгэвынэ «Имя человека» (1955), «Жизнь наших людей» (1955),«На шхуне «Мэри Сайм» (1955) – кэрэкыԓьин ынкъам русиԓьин йилымил, «Судьба человека» (1956), «Конергинская волшебница» (1960), «Выялянма» (1963) –лыгъоравэтԓьэн йилымил, «Крыԓья крепнут в полете» (1964), «Морж раздора» (1964), «Голубые песцы» (1964), «Медвежий компот» – стихыт (1965), «Люди северного сияния» (1969), «Умӄин компот» – лыгъоравэтԓьэн йилымил, «Операция «Чукотка» (1974), «Молчание в подарок», «Прямо в глаза» (1985), «Иʼрвытгыр, или Повесть-путешествие во времении пространстве по Берингову проливу» (1988) – лыгъоравэтԓьэн йилымил, «Путешествие в молодость, или Время красной морошки» (1991), ӄутти.
Калейпы «Писатели Чукотки», стр.
О съезде коренных народов Чукотки, новость из Хатырки и дебют Зинаиды Тагрытваԓь – 4 с.
2 Рытгэвын – 75 Кэлигйит «Ленинградский рассвет» Ринтын гакалеткоӈӈолен Ленинградкэн университетык.
Мычвын лыгъоравэтԓьаӈэнӄаен нымытвагыргык гатваӈӈолен – ытлён гэпкирлин эквыӈаеты.
Игыр-ым ынӄэн тыттатъёлгын.
Ытлён рэнъэлы писателё, ынан ранымӈылявӈынэнат оʼравэтԓьат, миӈкэмил нынымытваӄэн ынин варат, ынин история ынкъам эгыръылёкэн нымытвагыргын.
Оʼравэтԓьэн нымытвагыргын ванэван утгыкыԓьу ынкъам тэӈэкээткукыԓьу нытвагъан.
Аʼӄавагыргыт, таӈвагыргыт, энъататгыргыт, кынтачьатгыргыт ынкъам ӄалмычьатгыргыт, энатымӈэквыргыт, коргэты ваԓьыт ԓьовылгыткоогыргыт – таӈымыԓьо ынӄэнат нытваӄэнат нымытвагыргык оʼравэтԓьэн.
Ымыԓьо ынӄэнат нэмыӄэй гатваленат студентагты Ринтынэ, ытръэч-ым ымыԓьорык ынӄэн арыкнынъомравӄэн кувчемгъовагыргын.
Рымагтэты Ринтынэ нинэԓьуӄинэт ӄутти лымӈэ элвэԓьинэт вагыргыт.
Театр, тэпъайӈагыргын, аʼйӈанаӈаткогыргын гатваӈӈоленат ынин нымытвагыргык.
Кэлит ӄонпы ынык рээн гатваӈӈоленат.
Ыргынан Ринтынэ гэнвэнтэтлин «ӄэргычьын ӄолевагыргэты» ынкъам гэтэнӄитпыӈлин ытлён писатеԓькэн мэгчератынвэты.
Ринтын студентано нытваӄэн, ытръэч-ым ынан эмӄэлелвынэ лыги нинэтчыӄин, иӈӄун ынан тывъёлӄылтэ ымыԓьорыкы ръэнутэт ынан гэԓьулинэт, лыги галгыӈӈоленат, вэнратынвы оʼравэтԓьат, иӈӄун ръэнутэт ыргынан люнԓьутэ гэнтылинэт.
Ынан тывъёлӄылтэ нымкыӄинэт вагыргыт.
Гэйилыԓьэтлин Май Легковына.
Калейпы «Рилти эрмэвыркыт рэӄамъянма» .
Тиркытир еп ининикэ аӈӄайпы, Чейвын-ым энмэч нытэгрэтӄин аӈӄачормэты, элгыӄайъытвэты.
Тагратыӈок ынан рыгъевнинэт ӈэвъэн ынкъам ӈээкык.
Аӈӄаӈав ӄутысӄычетгъи йылӄыёлгыткынгыпы ынкъам рымлявыӈӈонэн ывик.
Ытлён ныпиӈкуткуӄин чьанотайкочаткынык, титэ ывэрайпы комнатэты ээʼкугъи капчачавыԓьын ытля: – Ръэнут ӈутку виврэԓьэтыркын?
Чайкойӈыт рыпэт иттилыткуркыт.
Ынан энэчгытэты гэтаӈӈонэн ӈээкык.
– Физкуԓьтураткоркын?
Аӈӄаӈав левтынилюгъи, панэна пэӈкоткома.
– Ванэван ӄыӄытрирэ ынӈин итык интернатык?
– Рэӄын ивыркын, ыммэм?
Гимнастика тайкыёлӄыл амӄынъычо.
Гымнан гыныкы, ӄнур председателеты Советэн, мурык нымнымык тэйкыйгут тырэнтыӈын ӄэплывичвэткин ваны.
– Энмэч аны ӄилгытэв ынкъам ӄычайпавысӄэв.
Ярайпы ӈытогъат чеэкэй.
Нылеӄинэт ачгыта – ытԓьа ынкъам ӈээкык, ынкъам ымыԓьорык рырынгиивыԓьэ вайманэты нивӄинэт: «Еттык!».
Ымыԓьонымныма энмэч лыги нылгыӄин, иӈӄун ӈээкык гынниӈӈыттыԓьин Чейвынин гъэнӄэтлин рымагтэты кэлиткук ынкъам гэпэлӄынтэтлин ярагты.
Чымӄык, ынӄэн пыӈыл валёмык аʼткэӈэты нылевтынилюӄинэт, ӄутти-ым ваннатэты нивӄинэт, иӈӄун ынӄэн майӈыкоргав, титэ чиниткин кмиӈын ярак варкын.
Ӄэлюӄ-ым ытри тъэръэв игыр ваӈӈогъат ытԓьарык ынкъам ытлыгырык рээн.
Лыгэн эвыр уʼрэтинэӄу – кмэӄыран, ынкоръым интернат.
Ыныкит-ым нымнымык ытръэч торымгокалеткоран, ынпыянвыт нэнэнэт ныԓьуӄинэт вытку ԓьэлеӈкы паӈъэвӈытома.
Элек ытри нэквэтӄинэт пионерлагерэты.
Таӈыӈ, титэ ченэтъярак валёмыркын ӈинӄулиӄул.
Елыԓьатъё Май Легковына.
Калейпы «Ынан таӈычьыт леԓьутвыт» Виктор йылӄэтык нылвавӄэн.
Эмылпык «лейбмановка» ныкэлирэӄин, элкытвама ынан ръэнутэт рай нинэԓьуӄинэт, чама-ым эмчимгъуԓьэтык, иӄӄун ынан пэтле рэԓьугнин чиниткин Нымным, улвыкэ нытваӄэн.
Викторына, кэлиныгйивэтыгйит ытԓьэн, пыӈылтэлыгъет нымтумгин лыги нинэлгыӄин, иӈӄун ытлён калеткома Нымным чекалваӈ гэнъэтлин.
Ынкы тэӈуйӈэ гэнъэтлинэт лыгэрат.
Еп-ым калеткома ӈирэӄэв курсак Виктор ӄымэк гэнӈивылин тэнмытконвэты мигчирэтык Нымнымкен тапӄаткынэты.
Ынкы ыргынан Талрытэнмыԓьылӄылтэ золотоваткогыргын аӈӄачормыткок.
Ытръэч-ым катам акватыӈӈок экспедиция гэнӈивылин ӄолеванвэты.
Ынкъам ынӄэната Викторына нэнакэтъоӄэн чиниткин Нымным ынӈин ваԓьо, титэ ынан пэлянэн калетконвэты акватыӈок: тапӄаеквэ лыгэраткот ынкъам ытръэч тъэрӄэгти танӈыраткот.
Ынкъам титэ ынан чимгъуу нинэлгыӄин чиниткин пыкэргыргын Нымнымэты, ынан эмӄэлелвынэ нинэԓьуӄинэт ынӄэнат лыгэрат, нымтумгыт, ынкъам ырык рээн ынанъылго лынъё оʼравэтԓьан – ытԓьа Татьяна Тыӈэӈӈы.
Ынкъам вай миӈкри ӄол нитӄин нытомгатӄэн вагыргын, ӄэйвэ масӄонпы вама ытԓьак рээн Виктор нычичевӄин, иӈӄун ръэнут рай атвыплыткока ырык итыркын.
Рымагтэты ынпавтыляма ынӄэн чимгъун эмпэтле нытваӈӈоӄэн ынкъам ӄонпы нытваӄэн ыʼлгычьэтык рээн ченэт ытԓьагты.
Вэчьым иӈӄун ынин ытԓьа ӄотыргыпы алваӈ ныпэраӄэн.
Ӄэйвэ-ым Нымнымык нытваӄэнат лымӈэ ӄутти илгыгылгыԓьыт ынкъам илгыкырвирԓьэт, ытръэч-ым ынӄэнагты ванэван мэӈин ниничгытэтын, миӈкри ӄун Нымным ӄонпы катам мыгляйвыръэтынвык нытваӄэн.
Пыкирыплыткук Нымнымэты Виктор ынкы рэмигчирэтгъэ экспедицияк, ынӄор-ым рэнэквэтэвӈынин ытԓьа чеэкэй Магаданэты.
Мачынан ынкы ытлён ныпаӈъэвӈыторкын.
Ытлён вэтыӄун-ым паӈъэвӈытоԓьылӄыл.
Ынкъам ынкы ытри лыгэтаӈычьэты ӈирэргэри ранымытваӈӈоӈыт.
Елыԓьатъё Май Легковына.
3 Рытгэвын – 75 Калейпы «Нуниваӄ» Гынунныкитэ магляԓьыт виригъэт ӄойматкынэты.
Ӈаргынэн нытаӈэргынкэтӄэн ынкъам таӈаӄочеткынка нытваӄэн.
Гэӄитигэтлин, ынкъам ынӄэната орвыт нылгитъычьэтӄинэт.
Тъаю ынкъам Утоюк ныӈатваӄэнат ыннанорвыткынык, ӈэраӄавыткынык-ым нарычгытваӄэн кэвычьэвыԓьын выԓьын Матлю.
Ытлён ныгрэпӄин, ынкъам ынӄэната ыʼттъыт нытаалгылятыԓьатӄэнат.
– Гымнан гыт,Утоюк, лыгитэӈу тылгыркынигыт, – иквъи Тъаю.
– Гым-ым чит нычимгъуйгым, иӈӄун ялгытгырга ранпаавнэн вак мургин томгыԓьатгыргын.
Игыр-ым райкомык гымнан тыкэтъогыт гыт, титэ ӈан Владимир Антоновичына морыкагты йылнинэт партбилеттэ.
Гыт игыр йылгы ӈэнпэраԓьо нъэлгъи.
– Ев-ев, Тъаю, – мэрынрэӄэй иквъиУтоюк.
– Гынан кэтъоркын, ӈан кытургивик, титэ мури нырагтытыляморэ кырычмынвэпы колхозгыпы «Ленинский путь», гынан гым рэӄын иниквъи?
Тъаюна кэтъоӈӈонэнат ынин тывъёттэ вэтгавыт.
– Ынкы ӈан гыт ынӈот гивигыт, иӈӄун гынан лыги рытчыгъэн ӄонпыӈкэн ӈэныԓьатгыргын.
Гыт нивигыт, иӈӄун ыныкит оʼравэтԓьата ӄонпы чимгъуу рэлгыркынин рымагтыкэн нымытвагыргын, ынкы ытлён ӄонпы ӈиныԓьу ратваркын.
Вай-ым ытлён ынӈин, Тъаю.
Гым тъэнӄэркын ынпыначго итык, – майӈкы иквъи Утоюк.
Елыԓьатъё Май Легковына, 1966.
Калейпы «Умӄин компот» Унпэӈэр Нивӄинэт, вай ныппылюйгым – Еп ымы экэлиткукэ.
Колё ныпэгчиӈигым, Пэнин пынлёԓьатыԓьэгым: Миӈкы ӄутти аӈӄат варкыт?
Миӈкы мэӈин нымытваркын?
Иаʼм рыркат нунтымӄинэт?
Риӄукэт-ым – ныйӄыӄинэт?
Миӈкы ӄэвъяч намэчатӄэн?
Иаʼм гилгил ныпгычьатӄэн?
Гымнин нынны – Унпэӈэр.
Ынӈин эӈэрӄэй нылгыӄин.
Ваннагыргын эӈэрӄэй – Ымныкэрэт гыюлыԓьын.
Вулӄытвик-ым гым нъэйӈэвигым: «Ӄырагтыгэ, ӄыйылӄысӄив!» Ныннытумгын-ым иʼиʼкин Вытку игырӄэй ӈытогъэ.
Ымныкэрэт раӄэргаты Унпэӈэрӄэй иʼиʼкин, Эргатык-ым ымъылёӈэт Ынръа гым тырувичвэты.
Титэ гым тырэмэйӈэты, Ӈанӄэн вэчьым тырэриӈэ.
Ынкъам гымнин тумгыӄэй Гымнан чымче тырэԓьуӈын.
Тинчупъэн Ӄ ымчучьыӄэй тиркин, Мурыгрэсӄык ирык, Тинчупъэну нъэлгъи.
Ынкэгиӈкы гым Тылӄутык, Тынолвыӈӈон Ԓьулӄыл Кэтэм тинчупъэгйит.
Йитйит – ынӄо нэмэ ӄол – Гымык йилык Ирыркын, Инэниӄӄэръувыркын.
Тиркытир лылек Ирыркын, Инэнтэӈычьэвыркын.
Ынӄэн тиркытир Тылгыркын, Гымык йыкыргык Ирыркын!
Мэмылӄай Атэн Гитэнэӈ тыпирин, Аӈӄачормэты тылӄытык.
Ымгыролмакы тыгитэн, Рыпэт рай тымэтивэтык.
Ымыԓьо ыяа ваԓьын – Чымче нъэлгъи.
Ымыԓьо гыргоча ваԓьын – Ивтыл нъэлгъи.
Аӈӄаеквэн тыгитэгъэн – Ынкы гилгил ӄэлпэраркын.
Мэмылӄай ынкы тыԓьугъэн, Гэлыткынык ровтытваԓьын.
Тэркыӈӄач ытлён Гатчьатлен, Ӄэйъыттъымил С.
4 Рытгэвын – 75 Гэкэӈэтлин.
Люур умӄы пинтыӄэтгъи, Кааткоеквэ эквэтгъи, Йыкыргын нинэнвэнтэтӄин, Мэмылеты ныгйинрэӄин.
Аны, мэмылӄай, ӄыгъекви!
Эӄылпэӄэй ӄыгынтэкви!
Ӄэтэв тинчупъэн Эрэтгъи.
Эвыр мэмылӄай Кыеквъи.
Мэмылӄай лылепыткугъи, Гэлчормэты гагчаквъэ, - Ынкъам ынкы чыпъэтгъи.
Омӄачгын-ым гэгэргэтлин, Аны колё Гъэйӈэръулин!
Ӄэпыл Ӈыраӄ тиркыт Рынрыркынэт.
Ӈыраӄ тиркыт – Ынӄэн ӄэпыл.
Рыга кувлычьын Йыръыԓьын, Каленнэёт ыммэмэнэ Ынкы Ӈыраӄ тиркыт.
Како ӄэпыл Таӈпэраркын!
Тумгот, Кита ӄыетгытык!
Чеэкэй мынувичвэнмык, Мури тэнтумгу мыннъэлмык!
Ӈыраӄ тиркыт Пиӈкуткуркыт Томгымкэпы Гымыкагты.
Лымӈэ колё Ӄэргатыркын Ӈан мытлыӈӄав Эʼэʼйпы.
Виилыгтыт Михаил Гермашовын.
Пыӈыл 5-7 апрелык ӈутингивик Анадырык рэмигчирэтгъэ съезд варатыргэн Чукоткакэн, ратвагъа округкэн конференция Ассоциациен эвынӈуткэкыԓьин.
Лымӈэ румэкэнӈыт Совет ынпыянвэн АКМНС ЧАО ынкъам Совет представителыргэн КМН, ваԓьын правитеԓьствок ЧАО.
Чеэкэй чаёма Ватыркакэн клубык гумэкэтлин актив организациякэн КМНС ӈутиннымкин.
Эʼквырга гумэкэтлинэт алваӈ.
Клубкин залык, миӈкы столыт, имыръэнут гатвален: кэнтит, ыпаӈы, чокарэтъолтэ.
Ымыԓьо ынӄэнат гэрэтлинэт мигчитԓьэтэ Ватыркакэн КМНС.
Омаканма гатвыленат амалваӈ ваԓьыт вэтгавыт, пыӈылтэ: миӈкэмил гэмигчирэтлин Ассоциация КМНС кытур 2004гивик, вэтгаво гэлгылин мэгчератгыргын организациякэн 2005 гивик.
Чама ымыԓьорык умэкэтыԓьэ чимгъуу нылгыӄин вагыргын чинитнымнымык.
Омакатгыргын горатвален, ӄымэк ӈыроӄ кэливытгырти, ӄэлюӄ-ым нытэӈычьэтӄинэт ымыԓьо умэкэтыԓьыт пычвэтгавык чаёма.
Ынӄэн омакатынвэты гъэйӈэвлин Ватыркакэн глава Сергей Суставов.
Ынан гатвылен, энмэн июнык ратвагъа калетыёгыргын, мытрэԓьуӈынэт депутаттэ мурыгнымкин, чама гивлин, тъэр торрат нэрэтэйкыӈынэт ӈутингивик ынкъам ынан гататлыӈленат нымкыӄин амалваӈ ваԓьыт пынлёт умэкэтыԓьин.
Валентина Федорова, кэлиныгйивэтыԓьин Ватыркакэн калеткоракэн.
Зинаида Тагрытваал Ӈавысӄаттомгэты Eти, гымнинэйгыт ӄэвысӄэттумгигыт!
Ылён мэӈӄо лейвыркын?
Мэӈӄо чимгъун гынин риӈэмъетыркын?
Колё этъым эмӄолыркын, гылёркын?
Ӄэлюк-ым гынин тумгыӄэй – Рагтыгъэ, эквэтгъи ӄоленотагты.
Ратан.
ынӈэ атэргатка!
Линлиӈык гынин тумгын Ӄонпы ратваркын.
Кэтъок ыʼлёт чеэкэйкин – Чимгъун рапылгытратыркын.
Алымы вай титэ Кынмал нытваторэ!
Ээ!
Эчвэраӈ ӄытваркын: Мачынан гынин вагыргын Ӄонпы ныӄэргатыркын – Ынӄэн гынин чимгъун, ымы линлиӈ – Ымыԓьорыкы оʼраӈ варкын, Ӄэлюк-ым гынин линлиӈ номӄэн.
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 557.
Рывъёԓьавъё 2 Чукоткакэн автономныкэн округ «Эйгысӄын» № 6 (37), 28 октябрык 2005 г.
 Тайкыё газетак «Крайний Север» С.
1 Нутэтумгын Ынан лыги нымкыӄин вагыргыт Таӈъаӄагнэыʼлёк августйъэлгык, вакъотвама аӈӄачормык Анадыркэн ӄуймык Мария Афанасьевнана рээн ныпычвэтгавморэ.
Кынмаӈӄач нытэӈтымгэтӄин, ныпиврэӄинэт пагчеӈмэмылӄагтэ ынкъам кынмаӈӄак нывытрэтӄин пуврэӄ.
Ынӈин таӈпаӈьэвӈытома мыткэтъон нымытвавагыргын.
Энмэч нъэлгъэт 80 гивиӈитти оʼраттагнэпы Мария Афанасьевнан ынкъам ынан кэтъонэн тэлеӈкин нымытвавагыргын.
Нымӈылтэлӄэн мэрынрэӄэй, нымкыче элеӈитыԓьын: – Гъурэтигым 16 мая 1925 гивик.
Гытоткоԓьыт гымнин люӈкэлиткуԓьыт миӈкы.
Ытлыгэ Афанасий Михайловичына уттык валята нэнантэнмычьавӄэн тъэрӄэв гивиӈит нъэлгъи.
Йъилгыт-ым нэнарылгатӄэнат лявтэпы.
Левыт – январь, рэлпылгын – февраԓь, рэлпыйылгыгыргын – март, кирвэр – апреԓь, йылгыгыргын – май, рылгыт – июнь, июԓь.
Ӈуткэтэгнык ныплыткуӄин энарылгатгыргын ӈалгымынгыӈӄач.
Август, сентябрь, октябрь, ноябрь, декабрь –ныплыткуӄин мраӈӄач мынгык.
Рилпык ныплыткуӄин декабрьйъэлгын.
Ыӈнин нэнантэнмычьавӄэн гамгаоʼратгыргын нэнэнин.
Ытлыгын нивӄин, – гъурэтигым гръоԓьатыплыткоӈӈок ынкъам ынӄэн тэнмычьо нъэлгъи гымнин свидетеԓьствок оʼраттагнэпы – 16 маййъэлгын.
Гымнин гатваленат ӈыраӄ ытленъют, гым-ым ынаӈэнчьайгым.
Ытлыгын гымнин гыннигӈыттыԓьу нитӄин – ныравыԓьэӈыттыӄэн, нылыгыпынтыватӄэн мэлётагты, равымравэты.
Ынӈинтэкичгэ нытэйӈэнмури.
Нынныӈыттымури эйъунэӈэтэ, тайкыёт тэтэйпы, ытръэч кыткытык, титэ тиӈтиӈ нылгыӈӈоӄэн.
Эгиӈкэ нытваморэ.
Этэйӈэткэ чама нытваморэ.
Ытлыгын нымигчирэтӄин ӄорагынрэтыԓьо ӄаарамкэты.
Мигчирыплыткуԓьын нылпынрыӄэн тэкичгытъуле.
Ныялгытӄэнат омкынотагты чеэкэй 5-6 ярат таӈавээнвэты ынкъам таӈгыннэгӈыттынвэты.
Ныппыԓьэв ваԓьэгым, ванэван мэлкылгъэн игыр ръаваны.
Кыткытык-ым нымачкоргавморэ (кыткыт коргаво нинэлгымури), ӄэлюӄ-ым нэнъатчаморэ Санька Куркутский (А.
Куркутский).
Магляԓьа ыʼттъорва нырэтӄинэт сахар, тааӄ, чай, пиӈвытрын тачокарӈыкэн.
Ынӄэнат нинэлпууръымури риӄугнэлгэ.
Наӄам пиӈвытрын ӄонпы нытъэрылтэтӄин, ынӄэнайпы нинэтэйкымури пиӈкыргын.
Ынӈин нытэйӈэнмури.
Ӄулин ытлыгын ӄорагнрэнма люур йооʼръотчатгъэ, эйылӄэткэ рыпэт ӈыроӄ ыʼлёӈэт нылеԓьэтӄин нотайпы, ӄынвэр ԓьоӈӈонэн оʼптыма иʼгэ гакамлелтатлен.
Чит нинэрэлӄэвӈыӄинэт иʼгыт, эʼквырга алвагты гатален.
Эвын нэԓьун нутэк тъылытваԓьын.
Нынмэлевӄин пиӈэ ыʼттъин рыгрыгэ.
Ытлыгын лывавыӈӈогъэ мигчирэтык, ымы элейвыкэ гэнъэтлин, атынватын мъэмитэ люӈмэлевыԓьын палӄаттагнэты, нырыӄэтыёԓьатӄэн.
Гымнин ыммэмы еп ӈэвысӄэтӄэю рытъымучьвэ нэнъэликэвын чавчывагты ынпыначгыӄаеты.
Ытлён ыныкайпы волӄытвэӈӈок натчыԓьатӄэн орвычыко рыпэт 1,5 йъилгыт.
Ыʼлё ярамэгчетԓьо нитӄин, вулӄытвик натчыӄэн.
Ӄынвэр ынпыначгэн яраԓьа нэԓьугъэн ынкъам нанԓьатэтын ынпыначгэты ёрочыкогты.
Ыныкайпы гъурэтлинэт Костя ынкъам Анна.
Пэлӄэтык ынпыначгыӄай гымнин ыммэмы ялгытгъэ ӄолеройыръэты, миӈкы ԓьунин гымнин ытлыгын, ейвэлӄэй ынкъам чеэкэй нымытваӈӈогъат.
Ӈэлвыл ыʼттъыёлкэн уʼвэӄучин нанпэлявъан аккагты Костяна, ытԓьагты-ым люӈйыле ымы вэлер ыннэн ӄораӈы.
Ынӈин мури амъялгыта нинмури танлымынӄо 1936 гэвэтагнэты, ӄынвэр мытыпкирмык Ламуто-Красненогты, ынкы ганымытваӈӈоморэ, мэӈӄо элейвыкэ мытнъэлмык.
Ынӈиннымык нынымытваӄэнат амӄорарамкыт, ыʼттъыютԓьэт игыркин нымытваԓьэн Красненок.
Ламуто-Красненок гэтэйкылинэт ытлыгырык мылгырат: янор ныргыӄинэт ӈыраӄ тыроочгыт, ӈэнри нынпыӄинэт ранпыт ынкъам ныгрулмыӄинэт лыгуттэ, ныръылӄэтӄинэт въэе гарылӄыма, ынӄоры нытэйкыӄин ӄэргычьыӄай ынкъам оʼптытъар оттыйылӄыёлӄыт.
Ынӈин томгатгъэ чиниткин ӄорарамкэн ройыръырамкын.
Этэйӈэткэ нытваморэ, имыръэнут яаёлӄыл ымы роолӄыл нырэтӄин Чикакевойпы.
Ыʼлёӈэт ӈэнри чейвэ, ыʼлёӈэт ынӄоры.
Ройыръырамкык нынныӈыттымури, ныгыннигӈыттымури, нууʼгичимури, нымайъолягэчеморэ.
Майӈымаравыӈӈок пыкиргъэт Нетудахатин Григорий Тимофеевич гэӈэвъэнэ Прасковья Ивановна.
Гантомгавлен Ламуто-Красненок колхоз нынныԓьын «Победа», миӈкы гэԓьулин председателё Григорий Тимофеевич.
Прасковья Ивановна мэгчерымгогъэ вилыткуӈэвысӄэту торвэлыткорак.
Гэпкирлин ымы ырыгрээн энарылгатыԓьын-бухгалтер Эʼйӈэвтэгын Владимир.
Колхозык нэмыӄэй ныгыннигӈыттыӄинэт, нынныӈыттыӄинэт, нынутэгчиӄинэт ынкъам ымыԓьо ынӄэнат тэйӈэтти нынԓьатэтӄэнат Чикаевогты.
Ынныӈыттыԓьыт нымигчирэтӄинэт рэтэмъегэ, гыткат ӄонпы нитӄыевӄинэт, ӄэлюӄ кытоор еп уйӈэ нытваӄэнат резиновый сапогыт.
Наӄам энмэч ынкы ныяаӄэнат мэйӈыйиӈынйиӈыт.
10-ча элеӈитыԓьигым вытку тымгогъак кэлиткук, тыплыткунэт 4 класстэ.
Нылгирэкэлиткуӈигым, эʼквырга Сегодня в номере: Наша землячка ветеран труда и войны Мария Афанасьевна Дьячкова – 1,2 с.
«Я – сын оленного чукчи» – говорит Василий Иукум – 2с.
К 75-летию Чукотского автономного округа и Уэленской костерезной мастерской.
Юбилей Анны Нутэтэгрынэ 4 стр.
2 Василий Иʼвкум: «Чавчывайгым яатԓьайгым» Гымнинэт ыʼттъыютԓьэт чавчываӈӄачкэнат, ытлыгын – Ӄуӈаӈы, ытля-ым ынръа Варээӈкэн.
Пытӄыӈэвмиргын гымнин – ӄаарамкыӈав, лыгэн эйгулеткыԓьин мурыгмил вэтгавык.
Ынинэԓьыт гымнин ынкъам чакыгэт ырыгрээн гатваленат, наӄам ёроӈы ыргин янра нытваӄэн.
Гымо ытлыгынэ инэнмэйӈэквъи.
Вытку энавъэпэлягъэ, вытку энапэлягъэ.
Майӈанма, еп аӄааԓьатыӈӈока, гэлгигырыткуԓьэтэ.
Нылгэнылымӈэнаԓьанморэ ытлыгырык гыннигӈыттык, ынныӈыттык, галгаткок, гэкэӈыԓьэтык, уткучьыткук.
Нынийгулевмури этъопэл ипэ миӈкы уткучьыт рыкватъёт, лыгэн имырэӄык – откочьыёпатык, ӈалвыԓьэты ӄытык.
Таӈӄонпы нынъюмури, ымы ыʼлё ныӄаантаморэ.
Гырыткоԓьанма, гэмо, ымы люӈгытъэтэ.
Кол гитэ гааӄаалӄыпэлята.
Рэлилӄутык, гэмо гэлгэ, оʼралвагты гэлӄытэ.
Ӄытлыги ӈэлвыл рылытваԓьын гапэлята.
Ӄэлюӄым ӈэлывыл таӈавъеткынка нырылытваӄэн.
Вытку эʼчгынрээн пэлӄынтэтык панэнагты, вытку гайъота.
Наӄам тэленъеп таӈымыԓьо ӄорат гаӄаёма вэлёйпы нынъюнрыӄинэт.
Ынкъам нинэгитэмури еп аӄаёонрысӄэвка, эʼми ынкы ӄэюу миӈкы ваԓьын, нинэԓьумури.
Ӄымэл-ым пыкирык, энарылгатыплыткок, уйӈэ нытваӄэн тъарылтатгыргын.
Тыкэтъоркын, гэкэӈыԓьымури раквытэты гэлӄытэ, лымӈэ пээчвакэты.
Гатле йъарат нымкыӄин.
Лыгэн колё ӄынур мранлыӄын ныкамагтыԓьатӄэн гэкэӈыԓьык ынкы, миӈкри ӄун моргынан люӈылӄэгнэвэ.
Гытъэвык-ым итыкэвын нэнанмыморэ, нэнапанморэ.
Этлы нымкъэв ванэван мынъынмыгъан, лыгэн ытръэч тэвмэчынкы роолӄылё.
Ымы нотакылвыгыргын кытоотъяп чит атвакыԓьэн.
Ванэван мэӈин нъивын, – ынӄэн мургин граница, ынӄэн морыгнотайпы лейвыркынитык, ӄэлюӄ чымӄык нъэӄэрэръуӄин нутэнут.
Тэнмычьо, Ватыркаӈӄачкэн, Майӈыпэлгыӈӄачкэн ынкъам мурыкэкыԓьэ нивӄинэт, – вайынрэ ӄыетгытык, ӈотыӈк ач тэӈрэӈыԓьын.
Миӈкри ӄун таӈымыԓьо ӄораӈы рэнъегтэленӈыԓьын – ыргин, ымы мургин.
Ынръа пууръу-ым элек нивӄинэт ытри, – лыгэн ӈэнри ӄэймэвыркынитык аӈӄачьэты ынкъам нытэӈӄэвииркынэт ӈэлвыԓьыт элек, виин тургин нутэнут нытэӈытвиркын.
Тымӈалголяӄ, микынэ ӈотӄэн нутэнут танлёӈраяаӈа, ымыԓьоргэн.
Мэӈин миӈкри рэймэвӈыԓьын, лыгэн нэймэвӄин.
Ынӈин йъарат таӈымыԓьэты нутэнут эʼӄэрэкыԓьин, миӈкри ӄун ныпэляӄэн ӄынур паӈъэвӈытонво.
Ӈалвыԓьэпы рагтык, нивӄинэт ытлыгыт, чааттэ эʼмэтэ ӄынтыркыниткы.
Ӄол нитӄинэт нытутъытвиӄин гынник – рэӄокалгын, иʼны.
Ӄымэл чаат нэнайгоӈӈоӄэн, ынкы оʼравэтԓьан нытаалгылятӄэн, нинэԓьуӄин.
Тэленъеп лым тэӈэмгэкэӈэ мури нинмури.
Чавчывэн вагыргыт Вылгыӄаанмат Ынӄэн ӈэргэрык рэмкын нывылгыӄаанматӄэн.
Ӄааԓьатыԓьа элек ныныпкирэтӄин ӈэлвыл аноԓьатынвэты, миӈкы яраԓьа нынрынгиивӄинэт ӄлявылтэ ынкьам ӈэлвыл мэлгынъёнавэты.
Нэймитӄин вытӄораӈы.
Нынӄамэтвавӄэнат гыргыр ынкъам тайӈыквыт.
Нынэймэвӄин ӈэлвыл ынкъам тэкэм ынкы гырголягты нырыткуӄинэт ынкъам ныӄолентоӄэнат.
Ынӈин нынтавӄэнат кэԓьэт.
Ыʼттъыёлкэн аймэтъё ӄааӈы пойга нытынпыӄэн.
Тынпыӈӈок янор нынвэтгавӄэн тиркытир.
Тиркэ нинэнъегтэлевӄинэт уттыт, гынникыт, оʼравэтԓьат.
Тымъён нытрилӄин выроттыткынык, ныниквичевӄин ынкъам нымот лымалеӄэнат имыръэнутэт амтаароӈык ӄаагты.
Нинэгнинтэтӄинэт ыʼттъыётԓьагты.
Рэквытти ӄэюуиʼԓьыт ейвэчу нылгыӄинэт, ныниԓьуткувӄинэт.
Ынӄоры рэмкын нымгоӄэн гичивэтык, типъэйӈэк ынкъам млявык, мытлёчетык.
Вылгыӄаанманма рэмкын нытаарооӈӄэн ӄаагты, ыʼттъыётԓьагты.
Вылгыӄаанматгыргын гымыкы гатвылен чавчыватавайваамыԓьа –Рыровтатына, Иʼвкумынэ, Эʼйӈэткунэ, Ӈавыкыкэна, Кутайына, Ӈэукыкэнэ.
Вылгыӄаанматгыргын тэӈвытку гымнан тынкалыровын нымнымык Тавайваам 1987 гивик.
Ынӄоры ынӄэн тытвын кынъёрак, калеткорак № 3 Анадыркэн, игыр-ым кмиӈин библиотекак, миӈкы гантомгавлен клуб «Пэгытти».
Анадырь Ынан лыги нымкыӄин вагыргыт гымнан вэнратъёлӄылтэ гытоткоԓьыт: ытлыгын нытъылӄин, ытля-ым ынпыӈ ваԓьын ытлыгык, энмэч нылвавӄэн мигчирэтык.
Гымнан нинэкынъюйгым нэнэнэт кэликуӈэвысӄэтин.
Ԓьэлеӈкы ынкъам элеръук нинэвинрэтигым мигчирэтыԓьыт майӈъоравэтԓьат.
1943 гивик йэликэтигым Аʼйӈавтагнына, ӄэйвэ янор ныӄээвйиӄин Семен.
Тэленъеп мурыгъыттъыютԓьэт кынмал нывэтгыԓьатӄэнат, иӈӄун туръурэтыԓьыт кмиӈыт ныӄээвйиӄинэт.
Акулина Иԓьинична ивнин гымнинтля ытля: «Ыннэнчьэӄэй ӈээкык, наӄам тэӈвэнлыги рытъымучьэвэ рэнъэликэвӈыркын».
Гымыгытԓьаӄайына-ым нинэрэркылеӈӄин кытооркэн вэтгыԓьатгыргын.
Эʼквырга Семен нэнэквэтэвын калетконвэты – пытӄынийголявынво Провидениягты, ӄымэл-ым ӈавынрагтатгыргын лёӈытваԓьын.
Гымнин тумгыт ӄорарамкыт нивӄинэт, – иаʼм лыгъоравэтԓьагты эʼликэтгъи?
Майӈымарав тывалёмгъан июԓьйилгык, титэ мыттайӈантамык тумык рээн ыʼтвэ Чикаевогты.
Ӈэнку нытваӄэн вэтгавъёлгын.
Малявӄлявыл Бахтин Леонид – ытлыгын Бахтинын Владимирын, игыр нымытваԓьын Анадырык, мури нанвэтгаванмык, – энмэн моогъэ Майӈымарав, германияԓьа напэнрыгъан мургин Уʼрэтнутэнут.
Ынӄо-ым майӈымаравыплыткок 1945 гивик мури Эʼйӈэвтэгын мытъялгынмык Чикаевогты.
Ӈэнку нынымытваӄэнат, наӄам нымкыӄин, амлыгъоравэтԓьат, нэмыӄэй мылгыраԓьыт.
Ытлыгын Талпакын Григорий Михайловичын –Талпак Михаил Михайлович нитӄин председателё сеԓьсоветкэн.
Нымнымык нытваӄэнат вэлыткоран, тачокарӈыран, торымгокалеткоран, малявран.
Плыткук торымгокалеткоран, кэлиткуԓьыт нынэквэтэвӄинэт Танӈыврэрэты, интернатеты калетконво ӈэръамытлыӈ калеткорак.
Чит-ым майӈымаравма Танӈыврэрык гантомгавлен нымнымкин маравгородӄай, мэӈӄо самолёттэ Америкайпы ныриӈэӄинэт майӈынотагты.
Ӄутти колхозыԓьыт нынӈивӄинэт Танӈыврэрэты мэгчерынво калеткорак, тайкычокатрак.
30 декабрык 1944 гивик гъурэтлин экык Валера.
Чикаевок плыткунинэт ӈыраӄ класстэ, Анадырык – мынгыткэн классыт, ынӄо ӈирэӄ гивит мигчирыплыткук ааʼкарак, моогъэ кэлиткук Ленинградкэн мединститутык.
Ӄэлюӄым ынӈэнгивиткук мооԓьыт кэлиткук эквычьыкалеткорак, янор мигчирэтыԓьыт ӈирэӄ гивит.
Ытръэч-ым ӈэнку калеткома гатъылыӈӈолен экык, ынӄэната пиринин гиикин паӈъэвӈытооргын.
Лывавыԓьын ярак эмигчиркэ ваԓьатык, ӄынвэр эквэтгъи мэгчерынво Деббинкэн рытрамаляврагты, ӈэнку оптытъылыӈӈоԓьын нанрагтатгъан, ӄынвэр пэлӄэтгъи.
Ӄол-ым эккэӄэй ыннанмытлыӈӄав гивиԓьыӄэй тыԓьыԓьэтыԓьын, въигъи.
Игыр гымыгрээн амынан Алексей.
Ӈавытлювъёӄагтэ-ым гымнинэт нымытваркыт майӈынотак.
1947гивик Эʼйӈэвтэгын нъэйӈэвъэн райкома партията мэгчерынво инструкторо 4 Комбинатэты, кытоор плыткуԓьын кэлиткук Провидениякэн энарылгат-бухгалтеро, ынӄо 1947 гэвэтагнэпы мигчирэтгъи советкэн-партиякэн органык Анадыркэн районык ынкъам Анадырык.
1967 гивик 1969 гэвэтагнэты гэмигчирэтлин Пээкик заместителё председателен райисполкомык.
Пыкирыԓьын Паакэйпы нэмэ мэгчерымгогъэ эрму окрисполкомык майӈотделык.
1980 гивик 1982 гэвэтагнэты гитлин нымнымык Тавайваам директоро совхозэн нынныԓьын XXII партсъездэн.
Гым-ым пыкирынэӈу Анадырэты янор тымгогъак мигчирэтык танойгыналгынтэнмавкэн цехык гыютԓьу танойгыналгынтэнмавыԓьо.
Таӈколё гымнан пэгчиӈу тылгыӈӈонат тэминӈыԓьыт тэвиръыӈыԓьыт, ӄонпы нинэгитэйгым таӄонайӈыԓьыт, тапаԓьтоӈыԓьыт, ӄынвэр тылейгулетэ титгъэк, рымагтэты гыютԓьу тынъэлгъэк – тытэӈийгулетык тэвиръыӈык.
Пенсияԓьо тынъэлык 1975гивик ынкъам ынкатагнэпы ӄээӄын тымигчирэтык 16 гивиӈит.
Трудовой книжкак Мария Афанасьевнан гэкэлилинэт нымкыӄин тэӈмигчитԓьин анъякалет.
Ытлён гэнъэтлин ветерано мигчитԓьин Магаданкэн областэн, СССР ынкъам Россиен, гэкэлилин таӈанъякалек райбыткомбинатэн, 50 гивикин Чукоткакэн национаԓьныкэн округэн ынкъам гинэнпиривлин нымкыӄин амалваӈ ваԓьыт медаля.
75 гэвэгты ЧАО ынкъам Увэлекин ваӈӄыттамэнӈыран Тытаӄкэтъоркынат Увэлеԓьыт Ӈутингивик мытрэкрычмыӈынэт 75 гивит округэн.
Яврэна-ым, 2006 гивик, 18 октябрык рэнъэлӈыт 75 гивит рытомгавтагнэпы ваӈӄыттамэнӈыран.
Ынкэкин ынанъыттъыёлкэн инэнлеԓьын Вуквол, заслуженный художник РСФСР, уʼрэтыԓьын 1898 гивик ӄымэл-ым игыр Увэлекин ваӈӄыттамэнӈыран нытваӄэн нынныԓьу Вукволын.
Таӈколё нэмыӄэй тэминӈыԓьу гитлинэт ваӈӄытмэгчератык Айя, Онно, Аромкэ, Халмо, Валтыргын, Кэйӈытэгын, ӄутти.
Ӄол ынангыётԓьо ваӈӄытгыпы тэминӈэтык итыркын Татьяна Пэчьэтэгныӈэ, мэӈин нымкыӄин гивиӈинӈит итыркын ваӈӄыттамэнӈыԓьо.
Ынинэт мигчитти ганкалыровленат Японияк, Францияк, Германияк, Кубак, Венгрияк, Беԓьгияк.
Гымнинэт миргыт, ӈэвмиргыт увэлеԓьыт.
Ӈотӄэн пыӈыл гатвылен гымыкытлыгэ Амакына: – Энмэн, гымнин пытӄымиргын Оой-Тӈэсӄын Увэлек гитлин кимитъынвилыткувыԓьу.
Ытлён галпынрылен царский грамотата, иӈӄун мэчынкы лымынӄо кимитъырэтыԓьылкыл.
Нымкъэв гэлейвылин Аколымайпы, Аляскайпы, наӄам итык гэмэчийгулетлин ымы англиямэл вэтгавык.
Ынинэт гатваленат аʼмын ныкэтгуӄинэт эккэт Гэмалӄот, Гэманкау, Тутай ынкъам ӈээккэт Пээп, Тӈэкут.
Ымыԓьо гыннигӈыттыԓьу ынкъам чама инэнвилыткувыԓьу гитлинэт, ӄымэл-ым нытаӈытваӄэнат, аӈъока нытваӄэнат, миӈкри ӄун чинит нытавэлбонӈыӄэнат, нытэлыгъытвыӈӄинэт, ӄонпы чимгъуу гэлгэ яатԓьат.
Оой-Тӈэсӄынин экык Тутай гымнин миргын.
Ынин ӈэвъэн Кэйӈыӈэну нъэйӈэвӄин.
Ыргынан гагтоленат ынкъам гэнмэйӈэвлинэт ӄэръамытлыӈэн эккэт – Гэмавъе, Ыʼмуԓьын Кагъе, Выквылӄот, Кэйӈувйи, Пэчьэтэгын, Кэйӈытэгын ынкъам ӈирэк ӈээккэт.
Наӄам эккэтэ ытля нъэйӈэвӄин Кэйӈыӈэӄэйыну, мэӈин ныпылмэръэв ынкъам таӈытԓьано гитлин.
Колё инъыԓьу, аройвыԓьо ынкъам кывчемгъоԓьо Тутай гитлин, ӄымэл-ым эккэт эӄытликыԓьу, имыръэтэминӈыԓьу гэнмэйӈэвлинэт.
Тыкэтъоркын, ӄол нитӄинэт нумэкэтӄинэт чычеткинэт мурык ынкъам ныкэтъоӄэн тэлеӈкин вагыргын.
Майӈымарав тыляма мурыкэкыԓьыт нэмыӄэй колё гэвинрэтлинэт ипэ миӈкри.
Ӄлявылтэ наӈӄагыннэгӈыттыӄэнат, ныгыннигӈыттыӄинэт, ӈэвысӄэтти-ым гаваӈэԓьата ымы вулӄытвик.
Гымнин ытлыгын Пэчьэтэгын нымкъэв гэлгаролен, рыпэт персонаԓьный пенсионеро гитлин.
Амак, гымнин ытля, ваӈэԓьо тэвиръыӈыԓьу гитлин.
Ӈэвъэнйыръэ нийъоӄэн, – китаӄун вай култэт плеккин ӄыгъюткувынэт.
Лым чиниткинэт энотлыт томыкы нинээлӄинэт.
Чама лыгэн таӈычьыгыргыт палёмтэлык лымӈылԓьат, пыӈылтэлԓьат.
Ымы нинэԓьуйгым ваӈӄыттамэнӈыԓьыт, ваӈӄыткалечетыԓьыт чычеткинэт.
Гымыкытлыгэ нинэтэйкыӄинэт ӄорат, гэкэӈыԓьыт, магляԓьыт, нымкыӄинэт имыръэнутэт ӄутти.
Ынръа энарагчема Гэмавъерык, нинэгитэйгым ытлён ваӈӄытгыпы ташхунаӈыԓьын.
Ӄынвэр-ым ымы гымнан ваӈӄыткалечетгыргын пэгчиӈу тылгыӈӈогъан.
Лыгэн кэлиткуплыткук ваӈӄыттамэнӈырагты нылӄытигым, миӈкы нымигчирэтӄинэт кэлиткуԓьыт тэминӈыԓьыт ваӈӄытмэгчератык.
Гымыкӈавъелен Лида Тъэютъыӈэн ытля Эмӄул ваӈӄыткалеԓьо нитӄин.
Ӄол итык мытылӄынмык ыныкагты, нинэгитэйгым таӈколё тэминӈыԓьын ваӈӄыткалек, ынин мынгыӄагтэ ӄынур аʼтав чинит увичвыԓьыт кисточката, нинэнԓьуӈэтӄин ӄынур мурыкъыттъыютԓьин вагыргын, ӄынур нинэнвэнтэтӄинэт гымнин лылет.
Тивын, – ӄэйвэ эты гым тырэйгулетгъэ?
Эʼтки, тылвавыркын рисоватык.
Ымы ӄорайӈыт рэӄъум ӄутти алваӈ нытомгатӄэнат?
Люур инэтэӈгитэгъи, тэнлыляйпыгъэ, иниквъи: «Ынан аныӄун рэгъюлетгъэ».
Ынӈин ивыплыткук, этааны, ӄэглынангэт тыӄитпэвык рисоватык.
Ваӈӄытык калеёттэ нинэнԓьуӈэтигым ытлыгэты.
Янор нинэтэйкигым кэлитъулык ынӄо нинэнԓьуӈэтигым.
Нинивӄин, – ӈотӄэнат ӄытэӈкэвӈыгынэт, алваӈ вай тэйкыгъэн ӈотӄэн, вай ынӈин нытэйкыӄин.
Лыгэн-ым колё инэнинъэйвыгъи.
Таӈычьыгыргын кэтъок гымнин инэныгйивэтыԓьыт.
Галина Андреевна Тыӈатваалына инэнынийгулеквъи кисточката рисоватык ынкъам вэгыргыкэлик.
Лымӈэ ваӈӄыттамэнӈырак нымигчирэтӄинэт ынпыԓьыт-тэминӈыԓьыт Анку, Выквытагнын, Туккай, Хухутагын, нымкыӄин ӄутти.
Тымигчирэтык тэминӈыԓьык эргыпыԓьык рээн, тылеӄынвэр мастеро нэԓьуйгым, ӄун-ым ӈроӄав разряд ваӈӄыттамэнӈыкэн тыленмэйӈэвэ тынтыгъэн.
Колё нымкыӄин пыӈылтэ, лымӈылтэ гатвыленат гымыкытлыгэ, гымыкытԓьата, Анкурык, Выквытагнырык, ӄутырык, ӄымэл-ым нылгинымкыӄин тытэйкынэт ваӈӄыткалек.
Тэнмычьо, тытэйкыгъэн ивиниԓьын аӈӄак Пэчьэтэгын умӄэӈыттыԓьын, мэмылӈыттыԓьын, миӈкри ытлён нынтэтӄин ӄол итык эвэнэма.
Ынӄэн-ым, ӈыроча ытлён эвэнэма гэнтэтлин, ӄэтэв агтыйгыка гилгил нылеӄин.
Лыгэн-ым ынӄо тытэйкынэт миӈкри гэтивыԓьэтлинэт, миӈкри нивиниӄинэт гымнинэт ынйивыт Гэмавъентэ, Кагъентэ, Унпэӈэрынти.
Ынкъам ынанъыттъыёл выставкак Москвак 1970 гивик нанкалыровынат тэминӈыԓьин тайкыёттэ.
Лыгэн ынӄо таӈколё мытӄитпэвмык рымагтэты тэӈмигчирэтык.
Чама ӈан грапчаԓьык рээн лымынкыри нэквэтигым, ӄымэл-ым ӄутыргинэт ансамбԓьтэ тытэйкынэт – «Белый парус», варээӈыԓьэн ансамбԓь «Тополинка», Новое-Чаплиныԓьэн, увэлеԓьин.
Ынӄо гымнинэт ваӈӄыт гэймитлинэт выставкагты, ганкалыровленат Анадырык, Магаданык, Хабаровскик, Санкт-Петербургык, Францияк, Германияк, Кубак, ӄун-ым лымынкы.
Тыкэлинэт мыкыӈ 120-к мигчитти пыӈылыгъет, крычмыгъет, ӄэтэв-ым гэмигчирэтигым ынпыянвык рээн.
Ваӈӄыттамэнӈырак тымигчирэтгъэк нымкыӄин гивит.
Татьяна Пэчьэтэгныӈэ, заслуженный художник РФ.
Виилыгтык: Татьяна Пэчьэтэгныӈэ ӈиныԓьу вама (архивгыпы ройыръэн).
4 Нутэтэгрыӄэ Ынин нъэлгъэт 75 элеӈитти.
Ынпыянва, ӄоныры ымыԓьо лыгъоравэтԓьаварата, айванаԓьа, ӄаарамка, эвынӈуткэкыԓьэ лыги ынӄэн ӄэтпъоравэтԓьан, мэӈин гитлин председателё Чукоткакэн окрисполкомэн, депутато Верховныкэн Советэн СССР.
Анна Дмитриевна Нутэтэгрыӈэ гъурэтлин ройыръык лыгъоравэтԓьэн-охотникэн нымнымык Рыркайпиян Шмидтыкэн районкэн.
Гэкэлиткулин нымнымык Мыс Шмидта, ынӄоры – Пээкик.
Ынин ытлыгын гитлин энантомгавыԓьо колхозык, ынйив – председатеԓь колхозэн Иван Иванович Рэнтыгыргын, орденыԓьын.
Ытля ынин гэӄитпыԓьэтлин ӈэвысӄэтин советык нымнымкин Рыркайпиян.
Кэлиткуплыткук 7-ӄав классык Анна Нутэтэгрыӈэ гакалеткомголен Анадыркэн педучилищек.
Кэлиткуплыткук ынкы гамголен мигчирэтык окружкомык комсомолен.
1954 гивик Анна Нутэтэгрыӈэ гакалеткомголен Центраԓьныкэн калеткорак, ваԓьын ЦКак ВЛКСМ.
Ныватыԓьын ярагты гэԓьулин ытлён секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августак 1961 гивик тэӈвытку ӈавысӄатгыпы-лыгъоравэтԓьайпы председателё Чукоткакэн окрисполкомэн, ынӄоры депутато Верховныкэн Советэн СССР гэԓьулин ытлён.
Нут эгрыӈэ округык нымкъэв гатараӈленат национаԓьныкэн нымнымыткук.
Чукоткак гатваленат лымынкы инэнмэлевэтыԓьыт, гантомгавленатприискыт «Комсомоԓьский» ынкъам нынныԓьын XXII съездэн КПСС, гатайкымголен Билибинкэн атомныкэн электростанция, ганаройвавлен куԓьтурагъёляткэн мигчир, мыкыӈ гэнъэтлинэт авынӈоткакыԓьэпы гыюлмигчитԓьэт, колхозтэ гэтчылинэт совхозо.
Правитеԓьствокэн делегацияк рээн Анна Нутэтэгрыӈэ гатвален Японияк ынкъам Францияк.
1969 гивик гатвален ынанъыттъыёлкэн ымыԓьынотаеквэкэн конференциянвык вагыргыгъет кэлигъюлеткин Эйгысӄынутэйиквик, эʼмитлён гумэкэтлин Монреалык.
1970 гивик Анна Нутэтэгрыӈэ гэкэлиткусӄивлин Ленинградэты, партиякэн Эквычьыкалеткорагты, ваԓьын ЦКак КПСС.
Ныватык гамэгчерымголен ыʼттъыёлкэн секретаро Оԓьскыкэн райкомэн партиен.
Игыр Анна Дмитриевна Нутэтэгрыӈэ нымытваркын Москвак.
Ытлён – почетныкэн гражданка Чукоткакэн автономныкэн округэн.
Гымнинэт йытоткоԓьыт (Калейпы «О моей Чукотке»).
«Рыркайпияк гымнин ытля ымыԓьорык унмытывэлю нылгыӄин.
Ынӈатал гыпиӈэву гитлин.
Пэнин чит валтатыԓьын, тэӈимырэӄыԓьын.
Титэ Рыркайпияк нантомгавын ӈэвысӄэтин совет, этъо ӄитпэквъи.
Ытлыгын гымнин нэмыӄэй лёнтымӈэтваԓьын.
Колхозатык рэмкын, ытлён гэтгымэтлин мигчирэтык.
Ӄонпы мургин яраӈы гайыръытвален, нэкэм айвэрэтык.
Ымы русиԓьыт морыкы пэнинэт энарагчеԓьыт.
Пэлӄэтык ыммэмы, ытлыгык этъо тэвмэтык, ӄонпы ынык нылымӈэнайгым.
Ӄол нинэнтыӄин ынан охотанвэты нинэнлейвыӄин.
Еп ӈээккэӄэю тыйгулетык ырыткук, милгэрыткук.
Магляԓьанма мури ытлыгын имыръэнут нэнатвыморэ.
Анна Нутэтэгрыӈэ, 1970 гивиӈит».
Таароӄо гэлгэ ӈаргынэн, имыръэнут Ынӄэн гатвален эмтэлӄытыӈӈок ӄорагынрэтыԓьыт.
Эвын ныкэлиткуӄин Ватыркак мургин ынинэԓьын Онымэ.
Элек ытлён гэмнуӈэтлин.
Ӈэлвыл чиниткин ганрагтатлен ӄаанматынво аноԓьатыԓьыт – эргатык чикинъэ имтилӄытыԓьылӄылти чавчыват, ынкъам яраԓьыт ӄаанмыёлӄылтэ, ӄэлюӄ ымаляӈэт ытри амыргынан аӄылявылка ынкъам эӈэлвыԓьыкэ рапэлянӈыт.
Мургин ынинэԓьэ Кавыӈытона ынкъам ӄутырык ӄлявылырык нэймитын ыʼсӄэӄу – гынкычьын чама эӄэюукычьын.
Нинээнӈэтӄинэт мургинэт чакэттыт Эйгыӈэвыт ытри Тэгрэтгэвыт.
Айваръавыплыткок Эйгыӈэвытынэ ивнин мургин ынээԓьын Онымэ: – Вай, ытленъюӄэй, ӄынлегын айваръав, – ынкъам йылнин ынӄэн Онымэна.
Айваткынык чопъачвэё гэтритлинэт чемынрамавъёттэ кычимэтъулти гачьыма.
Ынӄэнат роолӄылтэ ӈаргыночьа, кэԓьэтэ.
– Чаккэй, мури нэмыӄэй мынкычимумык?
– пынлёнэн Онымэна.
– Ев-ев, янор айваръав ӈаанцэ ӄынлегын, – ынкъам мынга рыкалыровнэн мачьыттъыёлягты аймакык.
Онымэ рынрэты айваръав ваамыӈӄачагты тылегъи.
Оʼптырыровагты.
Тэгрэтгэвытынэ ынкы пынлёнэн Эйгыӈэвыт: – Ынцаӄ-ым цэӄытцын Онымэ рыровагты айванлягъэ?
Ԓьоё энмэч мэчыйӄунтэтыԓьын Онымэн Эйгыӈэвытынэ ваӈэйпынэн: – Ытленъюӄэ-эй, ӄыетги ӈанӄо гайваръавма.
Вай ваайыӈкы чымче ӄытцилгын айваръав.
Онымэ пэлӄынтэтги.
Еп этэӈэймэвкыԓьин Эйгыӈэвытынэ ивнин: – Э-э, ынкы ӄытцилгын, нотаӈӄачагты.
Онымэна кыленин нинъэйвыткуԓьын – рытрилнин айваръав ынкъам пэлянэн.
Эймэвык морыкы, чакэтта амъянра налпынрымык понтатъоля ынкъам нивмык: – Ынцаӄ-ым мури нэмыӄэй мынцэлюуръумык.
Ынӈин мытинмык.
Ынаӄоры гымнан тымӈылёнат чакэттыт Тэгрэтгэвыт ытри Эйгыӈэвыт: – Иаʼм гамайынлята айваръав?
– Иӈӄун нэмыӄэй ныӄамэтванат ӈаргынэн, кэԓьэт, тиркытир, имыръэнут.
Ӄэлюӄ ынӄэнат энантомгавыцыт мургин вагыргык, энанӄамэтвавытцыт ӄорак, эʼмитлён игыт моргынан мытэймитын.
Ымы мурык инэнъегтэлевытцыт ынӄэнат ынкъам ынӄэната коргаво мытылгытцынэт.
Таӈымваӈэт ымы мэӈӄо нотайпы ляйвыма ынкъам миӈкы нывилык вэты таароӈо гэлгэ ӈаргынэн – ынанъыттъыёл ынӄэн роолӄыля гэнанрамава, галпынра.
Ынӈин итык ӄэглынангэт ӄэлелвын гэтэӈулвэвэ, чимгъут гэтэӈытвитэ.
Гэчичевэ ынкъам мычвынэты гатвата, ӄэлюӄ гыто ӄувликэ лёӈытвата, гыролмакы гыныкы гэвинрэтэ ымыԓьо ԓьоё ынкъам таароӈо лынъё.
Тагазенӄыԓьыт – администрация Чукоткакэн автономныкэн округ Гэтэйкылин Такалеӄынвык «Крайний Север» Тагазенӄыԓьын Иван Оʼмрувъе Тайкыёттэ 557.
Рывъёԓьавъё 6.
Чукоткакэн автономныкэн округ «Эйгысӄын» № 8 (58), 31 августык 2007 г.
 Тайкыё газетак «Крайний Север» С.
1 Нутэтэгрыӄэ Ӈутинйъилгык гъурэтлин ӄол онмэргыпатыԓьын авынӈоткакыԓьэпы лыгъоравэтԓьаӈав Анна Дмитрневна Нутэтэгрыӈэ.
Ытлён гъурэтлин ройыръык гыннигӈыттыԓьин нымнымык Рыркайпиян Шмидтыкэн районкэн.
Гакалеткомголен поселкак Мыс Шмидта, ынӄоры – Пээкик.
Ытлыгын гитлин ӄитпыԓьу колхозанма, ынйив-ым Иван Рэнтыгыргын председателе колхозык.
Ытля гитлин члено рыркайпиякэн ӈэвысӄэтин советык.
Ӈэръамытлыӈэн класстэ плыткук Анна Нутэтэгрыӈэ гакалеткомголен Анадыркэн педучилищек, ынкы гэнъэтлин комсомолыԓьо.
Кэлиткуплыткук педучилищек Нутэтэгрыӈэ нэтвэн мэгчерынвы окружкомыккомсомолен.
Ынӈингивиткук гэмыкԓьувылгылин ытлён ӈэнъянвык ынкъам ынпыянвык рээн, ӄымэл-ым тэӈыйгуленнинэт ынан вагыргыт, чимгъут нутэтумгин.
1954 гивик Анна Нутэтэгрыӈэ гэнӈивылин калетконво Центраԓьныкэн комсомолен калеткорагты, ваԓьын ЦК ВЛКСМык.
Кэлиткуплыткук ынкы ытлён гэԓьулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августык 1961 гивик гэԓьулин председагелё Чукоткакэн окрисполкомэн, ынӄоры – депутатъо Верховныкэн Советэн СССР, ынӄэн тэӈвытку гэԓьулин ӈэвысӄэт-лыгъоравэтԓьаӈав.
Нутэтэгрыӈэ энма председателё окрисполкомык (1961 -1970) округык нымкъэв гатараӈленат национаԓьныкэн нымнымыткук.
Чукоткак тэвмэчынкы мыкэԓьу гатваленат маляврат, ынкэкинэт мигчитԓьэт.
Лымӈэ гантомгавленат приискыт «Комсомоԓьский» ынкъам нынныԓьын XXII съездэн КПСС.
Тэкэм ытлён энма эрму гатайкымголен Билибинкэн атомкэн электростанция, аройвыӈ гэнъэтлин куԓьтурагъёляткэн мигчир, гэмкэтлинэт гыютԓьэт имырэӄык авынӈоткакыԓьэпы.
Мачымыԓьо колхозтэ гэтчылинэт совхозо, ӄымэл-ым аройвыӈ гэнъэтлин сеԓьскакэн хозяйство округэн.
Правитеԓьствокэн делегацияк рээн Анна Дмитриевна Нутэтэгрыӈэ гатвален Японияк ынкъам Францияк.
1969 гивик гатвален ыʼттъыёлкэн ымнотаеквэкэн конференциянвык, миӈкы вэтгаво гэлгылин каленыйголяквыргын варатык Эйгысӄыкин.
Конференция гэмигчирэтлин Монреалык.
Ынин доклад натаӈпалёмтэлын ӄулинутэԓьэ.
1970 гивик Нутэтэгрыӈэ гакалеткомголен Ленинградык, Эквычьыкалеткорак, ваԓьын ЦК КПСС.
Ныватык гамэгчерымголен ыʼттъыёлкэн секретаро Олакэн райкомэн партиен.
Лымӈэ гэмигчирэтлин Беринговкэн райисполкомык.
Анна Нутэтэгрыӈэ гинэнпиривлин ордена Трудового Красного Знамени, итыркын почетныкэн гражданино Чукоткакэн автономныкэн округэн, Ынангэтэйкылин юликэл «Тытвыркын гымнин Чукотка» – лыгъоравэтԓьэн ынкъам русиԓьин йиле «О моей Чукотке».
Анна Дмитриевна Нутэтэгрыӈэ игыр нымытваркын Москвак.
Виилыгтык ԓьуркыниткы: Анна Дмитриевна Нутэтэгрыӈэ (гынунык), эрым сеԓьхозуправлениен Анадырюкэн муниципаԓьныкэн районюн Алексей Выквыӄай ынкъам депутат Думы Чукоткакэн автономныкэн округэн Константин Оʼмрынто.
Ынӄэн ытри аӈаӈыткома Анадырык августык.
Виилыгтын Иван Оʼмрувъен.
Сегодня в номере: В августе родилась первая женщина-председатеԓь Чукотского окрисполкома Анна Нутэтэгрынэ – 1с.
Василий Ятгыргин.
2 Ятгыргын Аʼачек гавантолен аʼӄавагыргэпы Паӈъэвӈытома, «илгыпыԓьын» мэгчерынвэты эквэтгъи, миӈкыри ӄун ынныӈыттыгыргын пэтле мооԓьылӄыл чама-ым ытлён гантэнмавлен инэнрэсӄивэтыԓьу турыпкитԓьэк мигчитԓьэк.
Ынӄэнат мигчитԓьэт ныетӄинэт эмэлек, ынӄэната-ым ырыкы нытэйкыӄинэт манэграт.
Нымкыӄинэт ырык рээн етыԓьыт ныӄысӄычевӄинэт.
Ӄэргынкаавына йъонэн турыпкитԓьэн пароход.
Таӈымыԓьо нымытваԓьыт Танныӈбазакэн аӈӄачормык нъатчаӄэнат торыпкэтԓьагты.
Лыгэн рыпкиритинэӈу Ӄэргынкаавына гамгаманэграгты нэнаянотыԓьатӄэнат турыпкитԓьэт.
Ӄлявылтэ янраӈ ваԓьык манэграк нинэнрэсӄивэтӄинэт, ӈэвысӄэтти нэмыӄэй янраӈ.
Ройыръыԓьыт ымы янраӈ омрак нынрэсӄивэтӄинэт.
– Титэ ытлён рэвулӄытвигъэ?
– ӄол турыпкитԓьэн пынлёгъэ Ӄэргынкаавына.
– Энмэч эмгынунныкириръугъи.
Эвын ӈутку июнык этлы эвулӄытвикыԓьин, вытку августак раволӄытвэӈӈогъа.
Ынин вэтгавтомгын ытръэч рилпынтэтгъи, ынӄоры эквэтгъи ыныкы рытэнмавъёгты манэграгты.
Ӄэргынкаав ымныкэрэт гамгаманэграйпы лейвыгъи.
Ыттъыёлкэнат пыкитԓьэт энмэч гэнымэвлинэт, турыпкитԓьэт-ым ӄамэтвараӄ ныӄамэтваӄэнат.
Вытку инъэ Ӄэргынкаав плыткугъи инэнрэсӄивэтык.
Лыгэн эйылӄэткэ Ӄэргынкаав эквэтгъи танныӈынвэты.
Ынкы ытлён тумгэ нъатчаӄэн.
Моогъэ пэнинэмил ваԓьын мигчир, ӄынур ӄонпыӈкэн: гэнԓьогыргын, рэвыгыргын гиӈык, иӈӄун киткит нымкъэв вак ыннээн, ымыԓьо ыʼныныгъевынэт ынныӈыттыԓьыт.
Ӄол гитлин кытамамноӈгыпы галгэйъакытыйгыръолен, рыпэт ымы эмнуӈкы вэтчак нылвавӄэнат.
Наӄам колё галгэнныръочгатлен.
Ытръэч-ым миӈкыри нитынэт, наранлыплянӈынат, наӄам лыгэн вак ыннээн нэрэтрилӈын.
Бригадир Семенов вэтгатгъэ тантэнмыӈатынво.
– Аʼтав мынрэлӄынӈымык гэӈэты.
Ыннээн мытрэтрилӈын, ынан ӈилгын эвнэтрилкэ, – иквъи бригадир.
Амноӈгыпы гэнтагнэты нытвэтытваӄэн тэгмэчынкы ынкы уʼмэԓьын танӈыӈэлгын.
Ынӄэн ӈилгын нытвэтытваӄэн эвын яанво кытыйгык гинԓьусӄивык.
Тыляма гэӈэты нымкылеӈу ӈилгын нынрыӄин, ытръэч-ым кытыйга нинэнэӈъэчевӄинэт, ыргынан ыʼтвъэт мэткиит нъарэӄэн.
Гиӈык пыкэрыӈок этъо раӈъачавыӈонэнат чама пыԓьыԓьын кытыйгык нывинрэтӄин.
Гиӈык пыкирык, ыʼтвъэт лыгэйӄытчогъэ чывачгынлек.
Тумгыт инэтрилетгъэт, Ӄэргынкаав-ым кимылтэтгъи, ӄоныры-ым ынин лелелгын гаквален.
Лыгэн эвыр ынкы Ӄэргынкаав, ӄынур выквылгын мэмлычыкогты эргээтгъи, наӄам гиӈык эвыча гатален.
Ӄэргынкаавын увик ӄынур микынэ нэнагтаймэтӄэн, наӄам нылгипиркылетӄин.
Мынгысӄоткогъэ.
Люур риннин гиӈынгиӈ.
Лыгэн гырголягты гэӈъеквэ гылегъи.
Кэтэм гэӈчьомыткынгыпы пинтыӄэтгъи, миӈкы нытваӄэннылгинымэйыӈӄин гэӈыпгылгынтаӈӈалӄэвыӈ ваԓьын.
Ӄэргынкаав ӈыпэ гъи гэӈыпгыткынэты, ынкаткыныктаӈвакъогъэ,ымыӈ гыткат рыгырголявнэнат пыгыткынэты.
Выткутаӈвакъок лымынкыри лылепыткугъи.
Тумгыт ԓьунинэт.
Ытри нытэвыԓьатӄэнат оʼрамноӈэты, ытръэч-ым вэнлыги кытыйга нэнанлыплятӄэнат.
Нылеӄинэт выквэчгатычьата.
Выквэчгытвама, ныпаӈъэвӈытоӄэнат.
Ӄэргынкаав пычегтыва гъэ.
Рыкавравыплыткок, пылягтыгъэ, эвыр-ым егыт омаквъат.
Мачтаӈыӈ ваӈӈогъэ.
Ӄынвэр амгынотъылёръогъэ.
Панэна тумгыт тылек нылвавӄэнат.
Ӄэргынкаав гаӄэвъяӈӈолен.
Ынан кэтъонэнат мачвэкарманык ваԓьыт тааӄат ынкъам милгымил.
Уккэнчин рырылвыӈторавнэн.
Эвын милгымил ынкъам тааӄат ныкырыӄинэт.
Тааӄогъэ.
Эвыр-ым малёмавыԓьын пэраӈӈогъэ.
Тааӄат ынкъам милгымил ныкыргъэв гатваленат, миӈкыри ӄун уккэнчи мимле гантымлятлен, наӄам пэтле гэмпэлин, ынӄэната ымыӈ выюнтык гэкимылтэтлин.
Ыʼтвыԓьыт нэймэвӄинэт, ытръэч-ым мэрынрэӄэй.
Тэркырама, ыʼтвыԓьыт пыкиргъэт гиӈык.
Лыган ынӈин ымыӈ люӈынгинԓьутэ ӈыпэсӄиквъэт.
– Вынэ ванэван мынивмык – гыт рэегтэлгъэ, нычимгъумури: этаны пылӄэтгъи, миӈкыри-ым гэнчыкогты гэчыпъэтигыт, – нивӄинэт тумгыт, ӄамэтвама.
Нэмыӄэй Ӄэргынкаавына томыкы тывнэн гэнчыкотгыргын ынкъам ынӄо пэнтыӄатгыргын.
Ынӈин ваԓьын вагыргын Ӄэргынкаавын гатвален пааӈӈок мигчирэтык Ӈирэӄэвкин танныӈбазак (Въэӈ вытгырык).
Эмӄынэлек ӈинӄэгти галымӈэната ӈалвыԓьэты ынпыянвык, иӈӄун ынкы ытри нэмыӄэй ныӄорагынрэтыркынат, нырэйгуленӈыркынэт имырэӄык.
Чама наӄам ынкы ынӈатал гэтъивчимгъунӈэтэ.
Эвын еп ӈиныԓьу вама кытоор ыргынан чит эӈъэлю гэлгылинэт чавчывэн вагыргыт.
3 Ынныӈыттыгыргын ныплыткоӈӈоӄэн.
Плантэ ганкытвылянвыӈоленат.
Нылеӄин ыʼлёӈэт Ӄэргынкаавын, эʼтгъуу лынъё, ыʼлёӈэт Въэӈэты рагтыкэн.
Еп кыткытык, танныӈынвэты тэнмавма, гантэнмавлен, иӈӄун Ӄэргынкаав тэнныӈыплыткунэӈу нэрэтрилӈынярагты.
Ынӄэната ытлён ныӄитпыԓьэтӄин, нылгэкытрэватӄэн мигчирэтык, пэтле рэԓьугнин ыʼлгу лынъё ӈэвысӄэт.
Гиӈытгинрэтгъэт.
Ытръэч нъатчаӄэнат пъаԓьыт гиӈыт.
Ынӈатал Ӄэргынкаав ныченрыгчатӄэн.
Ыныкит ытлён нэнъивын: ӄымтогэ ганкэма мигчирэтык, эвыр ытлён нъымигчирэтыркын, кытвыл эӄылпэ нъырагтын.
Нэмэ мэйӈэннымык Гиӈыт ымрэвля нэнтынэт.
Ӄэргынкаавына ымыԓьо, эвиръыткут, п\рэёттэ базайпы, нинэйылӄинэт.
Конторак ынин пэрэёлӄылтэ мынгыквыт етъаӈ нытчыӄинэт.
Манэт пириплыткук, Ӄэргынкаав Въэӈэты эквэтгъи.
Въэӈайӄаеты тыттэтык, ԓьунинэт Въэӈкэнат ярат.
Нинэгитэӄин ӄалетлы ӄытрыткынык ваԓьын нымным, миӈкы ытлён гэмэйӈэтлин, нинэгитэӄин чиниткин колхоз, миӈкы ытлён турмэйӈэтык гамголен мигчирэтык.
Ӄэргынкаавына кэтъонэн чиниткин вагыргын, въэгыргын ытлыгин ынкъам ытԓьэн.
«Рэӄулым ӄырым игыр мыгагчавык базагты, – нычимгъуӄин Ӄэргынкаав, – ӄэйвэлым ымныкэрэт Верана ӄача травакъотвагъа».
Кытур бюрок райкомэн комсомолен, миӈкы Ӄэргынкаав нитӄин члено, ынан вытку ԓьунин ӈэвысӄэтӄэй Вера Тутъыӈэ.
Ынӈэнъылё ытлён ныпириӄин комсомолеты.
Пылытъымыԓьын, ныгтиӈӄин ӈэвысӄэтӄэй, ԓьулӄыл ынкъам лылет пылчемгъогты ныпэраӄэнат.
Ԓьунэӈу ынӄэн ӈэвысӄэтӄэй, Ӄэргынкаав унтымкэ гэнъэтлин.
Амынан Вера ынан нинэԓьуӄин, ымыӈ вэтгавыԓьыт мачванэван нывалёмнэнат.
Вера ӈыркычеты ныԓьонатчыӈатӄэн, эʼквырга-ым Ӄэргынкаавына лылепык нырэмыннуӈӄин.
– Вера, ивкэ, бюро пылыткук, мынкинонтамык, – Ӄэргынкаавына ивнин чевмыпаӈъэвӈыток омаканма.
– Тъарычьэты кино ратвагъа?
– Мынгытычьэты вулӄытвик.
Ынӈин Вера ытри Ӄэргынкаав томгыԓьатыӈогъат, ынӄоры ыʼлгыԓьатгыргын моогъэ.
Ынкатагнэпы аʼнытымӈэтвак Ӄэргынкаав вулӄытвик Въэӈэты галӄытыӈолен ынкъам ӈэнку гайвэрэтыԓьатыӈолен.
– Ӄылеркын, ӄырагтыгэ, ылён эргатык рэкимылтэтгъэ мигчирысӄивык, – нинивӄин Верана ытлён.
Ытръэч-ым ытлён, ӄынур рэӄэ аʼрэё, мэткиит нэквэтӄин.
Ӄоныры-ым ӄол нитӄин чинит Вера Ӄэргынкаавына нырэмкичиӄин, энмэн-ым «ныкырвэнтоӄэн», эвытлым «инэтэсӄивыԓьын» ынӄо нытаӄэн.
Ӄол рыннин Ӄэргынкаавына, акватыӈок танныӈбазагты, пынлёнэн: – Ринэтэкэлиӈыркын?
– Ии, ытръэч-ым экэлигъюлеткыԓьигым, – ӈыркылеты татлыӈыткогъэ Вера.
– Ынан волӄытвэкалеткорак ӄыкэлиткуги.
Кытвыл тъэр букват гыюлетинэӈу ӄытакалеӈыӈогэ, ынӈин этгъуԓьэтык мытрапаагъа.
– Эвын тыленъеп ытлён нытэгъэӈӄин, иӈӄун ныкалеткомгон Вера.
Ытлён нывэннэтӄин калегъёлянвэты ынкъам такалеӈыԓьэты.
Игыр этъо майыӈкы тэгъеӈу нинэлгыӄин калеткогыргын, ыʼлгыԓьэткин вэтгавыт таӈытвы ытръэч кэлитэ.
Игыр Ӄэргынкаавына Въэӈэты тыляма карманык нинэнтыӄин кэликэл Веран.
Ӄэйвэ ӄутти вэтгавыт, Веран калеёт, люнтэнчичевэ нинэнтыӄинэт,эʼквырга-ым ынан лыги нинэлгыӄин, иӈӄун ынӄэн ыргин ыʼлгыԓьатыргын.
Ынӄэн ыʼлгыԓьатгыргын микынэ аʼӄанпалӄынтавын, ымыӈ аʼӄэткаӈ ваԓьын.
Ӄэргынкаав ӈайӄалетлы ыʼсӄагтыкота каӈкалятыӈогъэ.
Авынъысӄагтыткогты ытлён нывилысӄычетгъи, миӈкыри ӄункытԓьота рыннин ыныкы рамынноӈэты лылепыԓьын Вера.
– Нырэӄигыт ӈутку?
– Ныягнагэчейгым.
Эвын нивигым: игыр Яша рэетгъэ.
Ӄэргынкаав Верана Яшано нинъэйӈэвӄин, миӈкыри ӄун ыʼлгу лынъён ымыӈ нынны таӈэты ваԓьылӄыл, нынны-ым Яков, Верана гитэтэ, ынантаӈычьын.
Яшана Вера мынгэпы пиринин ынкъам ӈайыткынэты рыкытгынтавнэн.
Ӈайыткынык ивнин: – Вера, ытръэттэгын, ыʼлгу тылгыркынигыт, ӄырым лымӈэ игыр мынъынръанмык, ӄонпы чеэкэй мытратваркын.
– Вачаӄ гымнин мынгылгын ӄымэк рылыпъэтын, эчгэттытыляма, – рамынноӈэты татлыгнэн Верана.
Ӄэргынкаавын линлиӈ нилюԓьэтӄин, рыпэт мэлывйиръэлетыԓьын.
Ынан Вера тиӄунин ынкъам тэӈвытку уквэннин.
– Ӈ утку ӄээӄын тылвыӈирэмури мынвакъотва, энмэнӄун ытръэч тылвыӈирэмури нытваморэ.
Ытръэч миӈкыри тылвыӈирэмури мытратваӈӈо – эмӈочгыргын?
– Гым ванэван эпакыӈ ынӈин мивык, ытръэч игыр гынык ӄача таӈамгымнан тыратваркын, амгынан тырэгитэркынигыт, тырапалёмтэлыркын гынин выентогыргын.
Ынӈин ылгыԓьатэты тотъывэтгавчетыԓьын авъеткынка нэнапалёмтэлӄэн Верана ынкъам чиниткин ылпылгын Ӄэргынкаавына ылпык нинэнытрувӄин.
Ымыӈ лёӈэтлята, Ӄэргынкаав чиниткин колхозык мэгчератыӈогъэ, миӈкыри ӄун ынкы нымигчирэтӄинэт ынинэт мэйӈэттумгыт, йъэлгытомгыт, йъарат-ым Вера, микынэ Яша ӄонпыӈ чымче ныратваӈӄэн.
Ванэван лым титэ ынӈин нытэӈычьэтын Ӄэргынкаав мигчирэтык, ӄынур колхозык, миӈкы тэнлыги нинэлгыӄин ӄорагынрэтгыргын, ымыӈ откочьыт-когыргын, эвыр ынныӈыттыкин мигчир.
Ынӄэнат мигчитти еп ытлыгэ гэныгъюлевлинэт: Ӄэргынкаав лёӈӄорагынрэтыԓьын, ымыӈ люӈуткучьыткуԓьын, эʼквырга-ым мигчиру нинэлгыӄин нэмыӄэй ыʼлгу рытчыё мигчир – ынныӈыттыгыргын.
Еп ԓьэлеӈкы нымгоӄэнат етъаӈ нъэлык ынныӈыттынвэты.
Нынгиӈытлетӄинэт, нытлетӄинэт, рытватынгэӈкэнат вырылӄылтэ.
Итык гитэтэ пэнинэмил базакэнамэл мигчир нытваӄэн, ытръэч чиниткинэмил нывэтгавӄэнат.
Амыргынан ӈиныԓьыт ӄол нитӄинэт русиԓьымил нывэтгавӄэнат, ӄэлюӄ-ым нытвыӄэнат ыргинэт ыʼлгыԓьатгыргыт, русиԓьымил нывэтгавӄэнат, иӈӄун эвнэчичевкэ ынпыԓьэ.
Ытри ынӈинвэт гавыԓьыт пагчеӈэты ынкъам энэчгытэты ныгитэӄинэт ынпыянва.
Пынлёк ынпыначга, ыргынан нытвыӄэн тымӈэръанот элвэԓьин, ипэ тывъё атчо нылгыӄин, ытръэч вэнлыги ынпыначгыт нычичевӄинэт, миӈкыри ӄун ӈэвысӄэтӄэгти нычелгыԓьовӄэнат.
Ыныкит оʼравэтԓьат нымигчмрэтӄинэт, ынкы пэтлеӄэй ыʼлёӈэттэ ынкъам гивиӈитти ныгаляӄэнат.
Ынӈин Яшана ынкьам Верана гэмо гэлгылинэт галяԓьыт ӈирэӄ гивиӈитти.
Ытри чеэкэй нынымытваӄэнат ынкъам нъатчаӄэн ыʼттъыёлкэн нэнэны.
Ръэнут ратвагъа – ӄлявыл лымэвыр ӈээккэӄэй – тымӈалголяӄ, кытвыл оʼравэтԓьан, ытрин ӄитпыӄэвылӄыл.
1-8 Ръэв ынкъам ӄораны Аӈӄачормэпы нылеӄин ӄораӈы, ръэв-ым аӈӄайпы ныӄолен- тоӄэн: - Китаӄун мынтэйкэвмык.
Мэӈин эплеэн армаӈ ваԓьын!
- Ээ!
Мынтэйкэвмык!
- очыткогъэ ӄораӈы.
Ӄораӈы тачаанӈыгъэ въэе, ръэв-ым - мыргота.
Нэкылвынэт чааттэ.
Ӄората чаат ръомравнэн, ръэвэ-ым мыргочаат кылтынин ӈойӈык, ынӄо аʼрэчетыткогъат - ръэв аӈӄагты, ӄораӈы-ым амноӈэты.
Ръэвэ аӈӄы нэнанпэглявӄэн ӈойӈа, ытръэч лымынкыри мимыл нэтчетыръоӄэн.
Ӄораӈы рыпэт нутэргычыку гэнъэтлин, вэнлыги ныкытъыматӄэн.
Люур тылпъигъэт чааттэ.
Ръэв аӈӄачыкотгъэ, ӄораӈы-ым амноӈэты риӈэгъи.
Ынкэтэгнык ӄораӈы эмэмнуӈкы ваӈӈогъэ.
1-10 Пипиӄылгын ынкъам иʼӈыпчиӄ Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ: - Ӄаймыгэ.
- Трэпылӄэтгъэ, - очыткогъэ иʼӈыпчиӄ.
- Умкык ӄинэнрэтгъи.
- Трэлпиквъэ, трэтэргъэ.
- Ытлыгин лилит ӄыйпыгынат.
- Эʼтки тратъайытчаӈынат.
- Ынан ытԓьата рэннигнинэт.
- Гэвылӄэтлин титиӈы.
- Ытлыгык варкын пынаквын.
- Пынаквын гъэӄэрэлин.
- Опопы ӄырэмкичиги нымэты.
- Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ: - Рэӄэ-ым гэначъэлен ыргин яраӈы?
- Ыʼттъынэлгэ.
- Утъымыт-ым рэӄэ гэтэйкылинэт?
- Ыʼттъин ыʼттъымэ.
- Рэӄэ-ым гэтэйкылинэт тэврит?
- Ыʼттъыгытолӄыля.
- Чоттэ-ым рэӄэ гэнатыеленат?
- Ыʼттъыналгыӈойӈа.
- Рэӄэ-ым ныӄамэтватӄэнат?
- Ыʼттъыйиле.
- Раӄытӄынык-ым нувиӄинэт?
- Лявтъыттъымыткынык ыʼттъин.
- Миӈкы-ым игыт нымным?
- Гэлвылин.
- Эʼми-ым игыт йынйын?
- Иле гэттулин.
- Эʼми-ым илиил?
- Пычиӄэтэ гэлпылин.
- Эʼми пычиӄэт?
- Гэриӈэлинэт.
1-1 Иʼны, вэтлы ынкъам кытэпалгын Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым=ым ныялгыттэнмавэгым.
Люур=ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи: - Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми=ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай=ым гатампъаленат уттыт.
Ынкы иквъи иʼны: - Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы=ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи: - Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
1-2 Пипиӄылгын ынкъам рэӄокалгын Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй ик-въи: - Етти!
- Ии, - очыткогъэ рэӄокалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ: - Ытръэч=ым миӈкэмил мытрувичвэтгъэ?
- Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
- Кита мынтэйкэвмык!
- иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи: - Кита ынръам мынатчычет.
Микынэ рэԓьугнин ӄол - ынӄэн рэрмэлтэтгъэ!
Ӄээӄын елырачвыӈгъат –ипэ мэӈин ыʼттъыёл ратчыгъа.
Рэӄокалгын армаӈ вагъэ - ыʼттъыёл ратчыгъа.
Атчыгъэ, налгыӈойӈ-ы-н=ым ӈаргыноӈӄач вагъэ.
Пипиӄылгʼэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи: - Вэлет аны ӄыӄолентогэ!
Пипиӄылгын очыткогъэ: - Гым ӈутку!
Риӄукэтэ пэнрынэн ӄолентоԓьын, ӄол=ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт га-ел-ы-нто-лен, ынӄо ик-въи: - Калырогъэ, - гыт эрмэлтэтгъи - иквъи рэӄокалгын пэпэӄылгэты.
1-3 Мэлёталгыӄай ынкъам кэлы Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин: - Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы: - Гымнан инэнукыԓьигым ынӄэн тэкичгын!
- Ръэнут-ым нинэнуйгыт?
- Ӄоратъол, - амвыета иквъи мэлёталгыӄай.
- Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи: - Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ: - Эʼми мэлёталгын?
- Омкычыкогты гынтэквъи.
Ӄол гатле иквъи: - Мывинрэтгыт энарэрык!
- И-и, вынэ!
- Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
1-4 Вэтлы ынкъам мэлёталгыӄай Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи: - Энараԓьэгыт!
Аны ӄинэвинрэтги, тырэпылӄэтгъэ... Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓья гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ: - Ванэван микынэ ныԓьунин гымнин экык?
Ымыԓьо иквъэт: - Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты: - Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъя.
Ялгытгъат.
2-01 Эмэмӄут Энмэн, Эмэмӄут пэнин арычгытваԓьатылыьн откынтагнык.
Авалёмкыԓьэн ӈэвъэнэ тэнилюԓьыӈык эмъэӄывикивэ, рыпэт увэкӄал гэйигэтлин.
Эмэмӄутын чакыгэт ытри Эмэмӄутын ӈэвъэн ӄол итгъэт аймыгъат.
Ынръам Эмэмӄутын ӈэвъэнэ нинэгитэйвыӄинэт ӄытгал- гат.
Чакэтта Эмэмӄутын нэналваӄэн ивкы ынтэ: ― Ынӈэ эгитэйвыкэ галгат, эквэтыԓьыт ӄоленотагты.
Эʼквырга авалёмкыԓьэн ынтэ, вэнлыги нинэгитэйвыӄинэт галгат.
Галгат-ым камэйгатгъат аймынвык ынкъам каврантатэты гачанаӈкы нэпиригъэн Эмэмӄутын ӈэвъэн.
Эʼэʼнныматтагнык рымагтэты нэнриӈэквъэн Эмэмӄутын ӈэвъэн, аролкэта ваԓьын.
Эмэмӄутын чакыгэт амынан рагтыгъэ.
Ынинэԓьын ивнин: ― Амарычгытваԓьатык, ӄынвэр ӈэвъэн галгата нэнэквэтэквъэн.
Лыгэн эвыр тэнмавыӈӈогъэ Эмэмӄут.
Эквэтгъи аӈӄаӈӄачагты.
Аӈӄачормык пыкиргъи.
Ԓьунин лыгиӄуймэвириӄэй ынпыначгы- ӄай.
Ынпыначгыӄая нинъэйвынин.
Ивнин: ― Кыкватвытвытлыӈын ӄыпиригын, аӈӄаткынык ӄытрилгын, ынкъам ӈанӄэн ӄэквэтги аӈӄаеквэ.
Эʼэʼнныматтагнык пыкиргъи Эмэмӄут ынкъам ынкы ԓьунин кытчытваԓьын ӈэвъэн.
Ытлён виин пирӄыгъи.
Этчи кытчынвэпы рултыгъи ӈэвъэн, ԓьотываннэн кытчынвын ӈэвъэнин.
Нэмэ ӄытгъи панэнкытчынвэты.
Эвын гакытчылен, люур ԓьунин Эмэмӄутын чаат.
Элкылнин ӈэвъэнэ чаат, иквъи: ― Ок-кой!
Ынраӄ вай малямамамӄотийӈынэн чаат?!
Эчги ӄотымгогъэ ӈэвъэн, Эмэмӄутынэ тиӈусӄыченнин чаат ынкъам тиӈунин ӈэвъэн.
Ӈэвъэнэ ивнин: ― Ев-ев, аны ӄинэтрилги!
Нэнэнэт мыйъонат.
Эмэмӄутынэ ӈэвъэнэ ивнин: ― Вынэ ӄырымэнат итык ынӄэнат нэнэнэт.
Ынӄэн лиглигыт.
(Ынӄэн ӈэвысӄэт галгата йытоё, ымы ынан лиглигыт гагтоленат) .
Ӈэвъэн кавтычгоԓьын, ӄынвэр кылтынин ынкъам рырагтаннэн.
Рагтэты нэмэ ынпыначгыӄай тылянво нэлгыгъэн.
Ынпыначгыӄая нэмэ нинъэйвынин Эмэмӄут.
Ивнин: ― Митъэлыги рарынносӄэвӈыт галгат.
Ярак рэпкирӈытык ынкъам ӄэймитгыткы элгыплыԓьасӄаӄо, ытри элгыплылятыркыл- ьык.
Ырыткугъэт.
― Алымы ынӄэн элек нытваӄэн, люур ӄынур восӄийӈын тыляӈӈогъэ.
Ӄытлыги, галгамкийӈын рынносӄэвыԓьыт.
Люур чьачаӈӄэралгыръочгатгъэ, ынкъам галгамкийӈын-рынносӄэвыԓьыт таӈымыԓьо ӄитувъигъэт.
Иаʼм-ым инӄун гэӄитувъиткулинэт галгат?
Ӄэлюӄ-ым Эмэмӄут ынпыначгыӄая нэнъайвыеквэ гачьачаӈытватлен, ынӄэната ынкъам галгат рынносӄэвыԓьыт гэпӄэтлинэт.
Гэӄитувъиткулинэт.
Таӈымыԓьо эрэтыткугъэт.
Пляк.
Эмэмӄутын чакыгэт ытри Эмэмӄутын ӈэвъэн ӄол итгъэт аймыгъат.
Ынръам Эмэмӄутын ӈэвъэнэ нинэгитэйвыӄинэт ӄытгал- гат.
Чакэтта Эмэмӄутын нэналваӄэн ивкы ынтэ: ― Ынӈэ эгитэйвыкэ галгат, эквэтыԓьыт ӄоленотагты.
Эʼквырга авалёмкыԓьэн ынтэ, вэнлыги нинэгитэйвыӄинэт галгат.
Галгат-ым камэйгатгъат аймынвык ынкъам каврантатэты гачанаӈкы нэпиригъэн Эмэмӄутын ӈэвъэн.
Эʼэʼнныматтагнык рымагтэты нэнриӈэквъэн Эмэмӄутын ӈэвъэн, аролкэта ваԓьын.
Эмэмӄутын чакыгэт амынан рагтыгъэ.
Ынинэԓьын ивнин: ― Амарычгытваԓьатык, ӄынвэр ӈэвъэн галгата нэнэквэтэквъэн.
Лыгэн эвыр тэнмавыӈӈогъэ Эмэмӄут.
Эквэтгъи аӈӄаӈӄачагты.
Аӈӄачормык пыкиргъи.
Ԓьунин лыгиӄуймэвириӄэй ынпыначгы- ӄай.
Ынпыначгыӄая нинъэйвынин.
Ивнин: ― Кыкватвытвытлыӈын ӄыпиригын, аӈӄаткынык ӄытрилгын, ынкъам ӈанӄэн ӄэквэтги аӈӄаеквэ.
Эʼэʼнныматтагнык пыкиргъи Эмэмӄут ынкъам ынкы ԓьунин кытчытваԓьын ӈэвъэн.
Ытлён виин пирӄыгъи.
Этчи кытчынвэпы рултыгъи ӈэвъэн, ԓьотываннэн кытчынвын ӈэвъэнин.
Нэмэ ӄытгъи панэнкытчынвэты.
Эвын гакытчылен, люур ԓьунин Эмэмӄутын чаат.
Элкылнин ӈэвъэнэ чаат, иквъи: ― Ок-кой!
Ынраӄ вай малямамамӄотийӈынэн чаат?!
Эчги ӄотымгогъэ ӈэвъэн, Эмэмӄутынэ тиӈусӄыченнин чаат ынкъам тиӈунин ӈэвъэн.
Ӈэвъэнэ ивнин: ― Ев-ев, аны ӄинэтрилги!
Нэнэнэт мыйъонат.
Эмэмӄутынэ ӈэвъэнэ ивнин: ― Вынэ ӄырымэнат итык ынӄэнат нэнэнэт.
Ынӄэн лиглигыт.
(Ынӄэн ӈэвысӄэт галгата йытоё, ымы ынан лиглигыт гагтоленат) .
Ӈэвъэн кавтычгоԓьын, ӄынвэр кылтынин ынкъам рырагтаннэн.
Рагтэты нэмэ ынпыначгыӄай тылянво нэлгыгъэн.
Ынпыначгыӄая нэмэ нинъэйвынин Эмэмӄут.
Ивнин: ― Митъэлыги рарынносӄэвӈыт галгат.
Ярак рэпкирӈытык ынкъам ӄэймитгыткы элгыплыԓьасӄаӄо, ытри элгыплылятыркыл- ьык.
Ырыткугъэт.
― Алымы ынӄэн элек нытваӄэн, люур ӄынур восӄийӈын тыляӈӈогъэ.
Ӄытлыги, галгамкийӈын рынносӄэвыԓьыт.
Люур чьачаӈӄэралгыръочгатгъэ, ынкъам галгамкийӈын-рынносӄэвыԓьыт таӈымыԓьо ӄитувъигъэт.
Иаʼм-ым инӄун гэӄитувъиткулинэт галгат?
Ӄэлюӄ-ым Эмэмӄут ынпыначгыӄая нэнъайвыеквэ гачьачаӈытватлен, ынӄэната ынкъам галгат рынносӄэвыԓьыт гэпӄэтлинэт.
Гэӄитувъиткулинэт.
Таӈымыԓьо эрэтыткугъэт.
Пляк.
2-02 Оʼравэтԓьат ынкъам гынникыт Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: “Мэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
й, кто здесь находится?
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: “Этааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: “Аʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӈылятыӈӈогъат.
Ӄулитэ йыръэтгъи нутэнут.
Ынкатагнэпы кэйӈыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӈвагыргын ивнин: — Ӈоткатагнэпы гыт Таӈвагырго рэнъэлы варатэты.
Ынӈин ивыплыткук ытлён риӈэгъи.
Ытръэч.
- — Гым ӄэвъэну ӄинэлгыги гынан опопы, нэмыӄэй гым уйӄэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӄыӄэвэ ивнин: — Ӄыӄорантагэ, ынан гымнан тырэтэйкыӄын яраӄы.
Нотагты ӄорагты чейвыгъи, ӄэлюӄ энмэч аʼӄагакаӄыԓьатыӄ – ымыԓьэт гэлгылин.
Кэйӄыӄэв-ым тараӄымгогъэ, эчги Нотанто ӄэйык рымагтыгъэ, кэйӄыӄэв ынӄатал ныгтиӄӄин ӄэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӄӄонэн Нотанто ӄалвыԓьэпы.
Эчги ӄлявыл вытрэтгъи, ӄэвысӄэтӄэй нэмэ кэйӄыӄэву нъэлгъи.
(Ытлён, гытиӄӄэвысӄэтӄэй кэйӄу итыԓьылӄыл.
Кэԓьэтэ ытлён кэйӄу гэтчылин, эʼнӄэтыԓьын ыныкы нъэлык ӄэвъэну.)
Нотантона ԓьунин яраӄы, эвыр ымыԓьо етъаӄ рытчыё.
Ынӄин галягъат ӄыроӄ ыʼлёӄэттэ.
Ӄол итык кыевкы ынан ԓьунин ӄэвысӄэтӄэй, рыгъевнин ынкъан пынлёнэн: — Мэӄӄокэнайгыт?
— Энмэн-ым вай кэйӄыӄэвигым, – гынинэйгым ӄэвъэнигым.
Гивиӄит галягъэ ынкъам уʼрэттгъи нэнэны, нэтэнынныӄын ытлён Таӄвагыргыно.
Ынӄатал-ым пэтле нымэйӄэтӄин.
Гырокы энмэч ӄылявылё нъэлгъи, чинит ӄорагты ӄытыӄӄогъэ.
Наӄам ытлён кэйӄык рээн нылейвыӄин ӄэлвылекы вама.
Ӄол рыннин валёмнэн вэтгав Таӄвагыргына, кэйӄыт ӄирэӄ нивӄинэт: — Мыниткэгъэн Нотантон ӄэвъэн, мынынрагтатын.
Ынӄэн валёмык, Таӄвагыргын ярак пыкирык ытԓьагты иквъи: — Вай-ым кылгынкэн ыʼлёӄэт галяк, кэйӄырэмкын морыкы рамаравысӄэвы, аʼтав мынтэнмавыркын.
Кэйӄыӄэвыт иквъи: Нотанто ытри Таӄвагыргын ынӄатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӄкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӄыԓьанма ԓьэлʼеӄкы.
Пойгычыэӄыткынтэ ыргынан нэтэӄымнэнэт ынкъам намытӄыркэленат, иӄӄун авнамотлыкыкватка пойгыԓьанма.
Кэйӄыӄэвыт нэмыӄэй нытэнмавӄэн.
Тиӄур ынкъам тиӄур- мъэмит ымыԓьо тэӄгитэнинэт.
Ытлён ынӄатал гэйгулетлин тиӄурыткук.
Тааӄыткома кэйӄыӄэвытынэ тиӄурнин рэвымрэв эʼӄыткынык ваԓьын, лыгэнэвыр эрэтгъи – уйӄэ элевтыкэ.
— Ӄорагты ӄылӄытгытык ынкъам ӄыраӄ ӄорат ӄэймитгыткы, ымыԓьо ӄанӄо ӄырэтгыткы, – иквъи Кэйӄыӄэвыт.
Нотанто ытри Таӄвагыргын ӄорантатгъэ.
Нэймитынэт ӄыраӄ ӄорат, пэлӄынтэтгъэт ярагты.
Кэйӄыӄэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӄӄамэтвамык, юрэӄ армаӄ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӄэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӄэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӄыӄэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӄыӄэвытынэ ԓьунин кэйӄылевыт, лылепыԓьын чоттагнэты, тиӄурнин.
Рыпыткэвнин, гаӄолема кэйӄын ралегъэ яраткынэпы.
Нотанто ытри Таӄвагыргын ныпойгыԓьатӄэнат тытлык ӄача, наӄам ынӄатал акавкэгты.
Ӄынвэр-ым ымыԓьо ӄытогъат ярайпы, ӄаргын ытри кэйӄэ напэнрынат.
Ӄытлыги-ым ӄалвыԓьийӄын кэйнин гэпкитлин.
Моогъат.
Кэйӄырэмкын таӄамалваӄ ныӄули- ԓьэтӄин.
Вай-ым вайыӄӄэн ныпойгыԓьатӄэн Таӄвагыргын, ынык киткит мыранӄач Нотанто.
Ыннанпойга амӄыроёно ыргынан нынмыӄэнат кэйӄыт.
Кэйӄыӄэвытынэ-ым расӄыткынгыпы нинэтиӄурӄинэт.
Тыттэттылеԓьыт эмӄирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӄъивэтлинэт.
Лылепык ԓьунин – ынан ӄэгны гэтэйкылин кайӄэпы.
Тъэрӄин нъэлгъи кэйнын, ытри гынтавыӄӄогъат нотагты.
Кэйӄыӄэвыт, Нотанто ынкъам Таӄвагыргын тиӄурэ нъэлгъэт.
Нырӄинэт гынтэвыԓьыт кэйӄыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӄэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӄъэвӄытосӄэв ярагты ынкъам эргатык мынъял- гыт алвагты, ӄутку омавкы рапагыткэӄӄоӄыт, – иквъи Нотанто.
Инъэ ытри ялгытгъат амноӄэты.
Вулӄытвик ытри тараӄгъат энмычыко.
Ыргин ӄулит нэнатааӄӄэнат урвиле.
— Мэй, мэӄин ӄутку варкын?
– ӄулиԓьэтгъи Таӄвагыргын.
— Варкын-ым мэӄин-ым – татлыӄыткогъэ энмэпы.
Люур Таӄвагыргына ԓьунин ӄэвысӄэтӄэй, эймэквъи ыныкагты.
— Аʼмын етти!
– ивнин ӄэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӄвагыргэгым, чымче вайыӄкы гымнин яраӄы варкын.
— Ээ-эй.
Гым-ым Турӄэвынин ӄээккэйгым.
Нотанто ытри Кэйӄыӄэвыт гакоргавленат ӄавысӄатӄаеты, пэлятгъэ ырыграк, ӄэвъэну нъэлгъи Таӄвагыргынэн.
Ӄол итгъи Таӄвагыргын ӄалвылъэты ӄытыӄӄок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӄин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӄээкык Турӄэвынин тэргыӄӄогъэ, эчги валёмыӄӄонэнат ӄулит иʼгин ынкъам кэйӄин, еп ыяа ваԓьыт.
Ынин энмэч гивиӄит гэнъэтлин.
Ныкитэ Таӄвагыргын ӄытогъэ ӄаргыногты, пиринин тиӄур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӄылетыԓьын.
Ытлён нычимгъуӄин:“Этааны оʼравэтԓьат элвэнутэкинэт етгъэт ынкъам паӄъэвӄыторкыт”.
Ытлён эймэквъи ынкъам валёмнэн вэтгав: — Миӄкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӄын-ым иквъи: — Ынан моргынан тури мытрэвинрэнӄытык вирик энмэпы.
Ынӄэн валёмык, Таӄвагыргын апаӄатля ярагты эквэтгъи, мэсӄээӄын ынӄин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӄэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӄэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи:“Аʼтав ӄымгогэ, тумгигыт!”Ынӄин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӄэ атэнмавка, ымы гым ӄырым мытэнмавык маравын- вэты.
— Миӄкыри-ым мытриты, нэмэ вай напэнрыркынэмык, энмэч ӄаан ӄалвыԓьийӄын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӄэвыԓьыт!
Эймэквъи ӄалвыԓьийӄын энмэты.
Таӄвагыргын ӄытогъэ ӄаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӄылятыӄӄогъат.
Ӄулитэ йыръэтгъи нутэнут.
Ынкатагнэпы кэйӄыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӄвагыргын ивнин: — Ӄоткатагнэпы гыт Таӄвагырго рэнъэлы варатэты.
Ынӄин ивыплыткук ытлён риӄэгъи.
Ытръэч.
--- --- --- --- Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: “Мэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
— ӄулиԓьэтгъи Таӈвагыргын.
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: “Этааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: “Аʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӈылятыӈӈогъат.
Ӄулитэ йыръэтгъи нутэнут.
Ынкатагнэпы кэйӈыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӈвагыргын ивнин: — Ӈоткатагнэпы гыт Таӈвагырго рэнъэлы варатэты.
Ынӈин ивыплыткук ытлён риӈэгъи.
Ытръэч.
Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: “Мэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
— ӄулиԓьэтгъи Таӈвагыргын.
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: “Этааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: “Аʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: 2-03 Уккэнчиԓьын Ынӄэн гатвален тэленъеп.
ӄол гитлин рэмкын гарачвынлен, чама гэръилелинэт.
Гарачвыӈысӄэвлен нэмыӄэй ӄол аʼачек.
Ынӄэн-ым аʼачек рачвыӈыплякыԓьын ынкъам уккэнчиԓьын.
ӄорэлгатгъат, лыгэн-ым ымыԓьо етъаӈ нъэлгъэт.
Янотыԓьэты гэнпылин ӈэвысӄэтӄэй.
Эквэтгъэт ръилеԓьыт.
Ырык яачы гакаӈонагма эквэтгъи уккэнчиԓьын аʼачек.
Аʼмын-ым ныйъэчычеӄин, рыпэт кэӈунэӈ ынык яал нылеӄин.
Ынӈин-ым уккэнчиԓьын пыкиргъи ыʼттъыёл ръилеԓьык.
Ытръэч.
2-04 Ӄирэӄ ӄээккэт Гатваленат ынпыначгын гэнпыӈэвэ.
ӈирэнӈээккэԓьыт.
ӈээккэт ытлыгэ ивнинэт: ― Аʼтав-ым, ӈээккэтури, ӄыӄораԓьатгытык.
Имтилӄытгъэт ӈирэргэри чакэттомгыт.
Ытля гэтлыгэ пэлятгъат.
ӈэлвыл улвэквъи.
Ынпычьын чакэттомгын люур иквъи: ― Аʼмын вай, мэӈин тылеркын ӈаанкэн, аʼтав-ым мынувиркын.
Чакэттомгыт увэмгогъат.
Ынпычьын иквъи: ― Гымнан виин пойгын мымнэркын, ымы-ым гыт етъаӈ ӄытвар- кын, мэӈин мэвын пыкирыркын, вэчьым эʼӄэԓьын.
Янор-ым мынынӄамэтвавын, ыныкит рэрэтэйкэвӈыгъэ ӄылявыл, ыʼттъыёл гымнан мыпэнрыгъан, наӄам малнымлыӄэн.
ӈинчьэн татлыӈыткогъэ: ― Эплеэн, аʼтав миӈкэмил мытрэнтыӈын.
Пыкиргъи ӄылявыл.
Никвъэн: ― Аʼмын ети!
― И-ии.
Ивнин: ― Аʼм вынэ ӄыӄамэтвагэ.
ӄэйӈунэвын аʼтав етыԓьигыт.
ӄылявыл татлыӈыткогъэ: ― И-ии.
Люур ынӄо етыԓьын иквъи: ― Аʼтав мынымгомык.
Ынпычьын чакэттомгын эймэквъи.
Пойгын гэтэӈымнэлин.
Пойгыԓьатыӈӈогъат.
ӄырымэвын лыгэн лёӈылва нинэнтыӄинӄылявыля ӈэвысӄэт.
ӄынвэр-ым ивнин: ― Опопы виин ратан.
Пойгытывэтляквъэ ӈэвысӄэт.
―Эплеэн аʼтав гымраӄ, – иквъи ӈинчьэн чакэттомгын.
ӄылявыл вэтгыры вагъэ: ― И-ии, аʼтав-ым.
Ынан люӈэлкыле рыннинэт.
Нычимгъуӄин: “Этъым ӄылявылтэ”.
ӈинчьэтэ рыпойгыԓьавыӈӈонэн ӄынур чакэттомга ӄылявыл.
Ныпой- гыԓьатӄэнат.
ӄырымэвын лыгэн лёӈылава нинэнтыӄин ӄылявыля ӈэвысӄэт.
ӄынвэр ивнин: ― Опопы аны гым малчамъам.
Нивӄин ӈинчьэн: ― Аны ӄэйвэ ӄээӄын.
Ымъылён пойгыԓьатгъат, наӄам ӈэлвыл нытлытваӄэн.
Нивӄин ӄылявыл: ― Вынэ гым эʼтки мэлӄырымэвын.
Нымэтивэтӄин ӄылявыл: ― Вынэ ӄырымэнаторэ ӈэвысӄэттури, ынӄэн ӄылявылторэ.
Гарапааӈыӈӈолен пойгыԓьатык.
Ынкъам ӄынвэр иквъи: ― Гым энмэч ратан.
ӈэнчьачакэтта ивнин: ― Аны итык лыгимэтивэтык, аныӄун миръытвыгъэк.
Панэна ӄылявыл нымэтивэтӄин.
Нинивӄин ӈэвысӄэтэ: ― Аныӄун-ым ымыӈ кыттэлти ӄыԓьугынэт, ивкэӄун-ым мытэ- ӈэвиръытвыгъэк.
Эвиръытвыгъи ӈэвысӄэт.
ӄылявыл иквъи: ― О какко, аʼмын опопы гынан ӄылявылё ӄинэлгыги, вай-ым миӈкы ӄырымэвын, тырэргыпаты аӈӄачормык.
― Аʼмын-ым и-ии, – иквъи ӈэвысӄэт.
Ынӄэн-ым тавматэвыӈӈогъэ ӄылявыл.
ӄынвэр лымаляквъэ: ― Эвыӈан ӄэглынангэт ӈэвысӄэтигыт.
Ынпычьэ чакэттомга ивнинэт: ― ӈаанкы мургинэт ытлыгыт.
ӄыйъогыткы.
Авэръэпыгъат.
Чиниткин пойгын ӄылявыля йылнин ӈавысӄатэт ынан-ым пууръу пиринин ӈэвысӄэт – ынӈин пойгынрымэгъат.
Инӄун гатаӈылвыплытколен, лыгэн ӄынвэр ӄылявыл гивлин: ― Опопы этъопэл ӈирэмури мыннымытваӈӈо, наӄам гым гынныкагты ӈыркылеты тынъэлык.
2-05 Памъянле Нымнымык ӄол итгъэт ӄоратыъмӈэквъат.
ӄорарэрма ёоʼръочгатгъэ.
Наӄам ымыӈ амъянра гаӄораквотатленат.
Рагтын амынан ӈайыӈӄачагты гэквэтлин.
ӄутти нымнымыӈӄачагты гамӈычгэчеленат.
Ёоʼръок Рагтын нывилгъи кыргысӄымаёлгыткынык.
ӄораквотгъэ, ынӄо милгынпыгъи ыʼлыргычыку.
Чаёплыткок ыʼлыргычыку нарыч- гытваӄэн, нымалмаԓьатчаӄэн.
Ынӈин оратвагъэ.
Люур ӄынур ярарвыргыргын валёмнэн рыровкы.
ӄээӄын таӈпалёмтэлгъэ.
Эмӄэлелвынэ иквъи: ― Аʼм, ӄэйвэ эвын ярарвыргыгыргын.
Ытръэч мэнӄо?
ӄээӄын палёмтэлгъэ.
Чымче нъэлгъи выргыргын.
Тантылячым- чаӈ пэтле нынъэлӄин.
ӄынвэр эвыр ынык камлелы вырыргыӈӈонъэ, наӄам нылгинывыргыргыӄин.
ӄытчирэк палёмтэлык ёоʼчыко, наӄам ымыӈ таӈъэнрыягнавкы, аʼтав чит мынга рырултэннин выргыргын ынкъам нэмэ арычатгъэ.
Люур валёмнэн кэлы вэтгавыԓьын.
Кэлъэтэ нинивӄин: ―ӄинэйылги ярар гымнин, игыр ӈан пиригъэн гынан, авынвыргыргавма гымнан.
Игыр ынан тырапаагъа чымче иԓьуткук.
Рагтын иквъи: ―Кыеӈ-ым уйӈэ гымык ярар.
Ръаярар тъынры?
Рэӄу-ым ёоʼмачыӈ иԓьуткуркын?
Пытӄыёоʼтватыԓьатыркын, ӄорарэрынвык!
Энмэч вай тырэмчеткуйвыӈын гынин ярар-ёоʼтватэнаӈ!
(Ынӈэ этлы ымыӈ ныԓьунин ярар.)
―Ынӈэ эмчеткукэ, ӄинэйылги ярар.
Ынкъам ӄорат гынин ӄырэтъёт ӄыԓьугынэт.
Памъялгын тырэйылгыт.
Эченур ӄынлиркын гэтаӈӈок, – иквъи рытэргычгав кэлы.
Рагтын эмӄэлелвынэ янор иквъи: ― ӄэйӈун ыʼръунтэтыркын… ӄоныры-ым китъам ӄун эплеэн.
Ынӄо кэлы ивнин: ―Китаӄун-ым янор гымык ӄынкалыроквын, чама кынмал мынгитэн ынкъам мынԓьугъэн ӄорамкын, ынкы вытку тырэйылгыт гынин ярар.
Люур кэԓьэтэ памъялгын рылегты ваԓьын рэймэвнин ыныкы ынкъам ивнин: ―Аныӄун-ым ӄыгитэгын гынин ӄорамкын ынӈинӈэйык варкын.
ӄэйвэ ӈанӄо лыгэпылматыркын, пууръу ӈэнри тэгмэлмэлетыр- кын, наӄам ымыӈ ӄорамкын ымьылчаакай.
Рагтына гитэнин памъячыкон кэԓьин.
Эмэӈъэлиничгытэ рыпэт гэлӄутысӄычетлин рамынноӈэты.
Ынӄо ярар йылнин этынвэты, ытръэч пынлёнэн: ― Игыр вай таӈакватыӈ тынъэлык эты?
― Ии, аръаля эмгынин тылян рэмэлмэлетыркын.
Кылгатымгогъэ Рагтын.
ӄонпыӈ памъялгын нинэнрыӄин.
Эвын йыӄэтык ӈалгылегты нытлепыткуӄэн.
Лымынкыри нылгэпылмат- ӄэн.
Эмынин ръэт нылгэтаӈӄэргатӄэн ӄэйвэ эвын.
ӄорамкык пыкирык рылининэт ынӄэнат, ынӄо ӄорат выяннэнат.
Нэмэ чаёгъэ, чаёплыткок агтаннэн ӄорамкын яранӄачагты.
ӄонпыӈ лыгэн ынин ръэт нымэлмэлетӄин.
Мэлетык ӄутти ӄылявылтэ пыкиргъэт.
Эвын ӄорамкын ярак.
Пыӈылтэлгъэ Рагтын ӄылявылтомгэты.
Тывнэн ынин ԓьовылгыгыр- гын кэԓьэк рээн.
Ынкатагнэпы Памъянлено налгыӈӈогъан.
Аны ымыӈ гакантыляма ныпчегтываӄэн, ыныкит рэмкын ныӄорарэрӄэн.
Ытръэч.
2-06 Эӈэӈыԓьыт гайъэлга Нынымытваӄэнат ыннэн нымнымык йъэлгытомгыт.
Ынпычьын ӄаантано итыԓьын ыʼттъыётраԓьо нитӄин.
ӈинчьэн-ым Йиԓьын ынык рачымчо.
ӄол рыннин ӈэргэрык ӄаантана Йиԓьын ивнин: ― ӄита ӄун мынаӈаӈрачвыченмык.
Мэӈин ипэ эплеэн армаӈ ваԓьын?
― Ээ, – ӄутынэ татлыгнэн.
Ынӈин лыгэн нымэԓьэв нынымытваӄэнат.
ӄонпыӈ нытэӈычьэт- ӄинэт.
Рытгэватлыӄэва ӄолерыёрагтэпы Йиԓьын люур пылӄэтгъи, наӄам ымыӈ нытэвыӄэн, ытръэч нылгитэвмэтэвӄин гытгылӄатык.
ӄолё нылгиӄувчимгъуӄин тэвыԓьанма, чама лыгэн нивӄин: ― Алымы аʼмын лыгикыргысӄыԓьын тылян.
Эвыӈан тытымӈэ- вык?
ӄолё лыгиръэмиӈкэтэ?
Тантыляӄэвъяӈӈота гитлин аԓьэӄатыԓьатык, наӄамʼ ымыӈ нылгинымэйыӈӄин гытгын.
ӄынвэр гытгычормын йъоӈӈонэн.
Эчги рыйинин нутэсӄын, люур таӈкыргысӄыткынык нъэлгъи.
Гитэнин игыркин ынин аԓьэӄатын: ӄытлыги ӄырымэн гытгын.
ӄытлыги ытръэч ӄорэн аʼчан, ӄораттыт.
Алымы аръаля чемысӄыԓьын, таӈъаӄапылӄатыӈ ваԓьын.
Ытлён аԓьэӄатыԓьатгъэ амгынотъылёргытагнэты.
Алымы еп тэркэнэнэма рагтакватгъэ.
Эмӄэлелвынэ ытръэч иквъи: ― Ытлён вай ӄаӈан тырэӄыркын, ымыӈ ӄораттык тыпылӄаты- ӈоркын?
Ынӄо вытку ярак пыкирык, ӄамэтвама ӈэвъэнэ пынлёк: ― Нырэӄигыт оʼтчой, алымы ӄаанты этиркининикэ эквэтгъи?
Ынкы вытку кэтъонэн ыргин гайъэлга вэтгав.
ӈотӄо нэмэ рытгэватлыӄэва, татлыгнэн ӄаанты.
Эвын ыʼлетык ӄаанты нырагтытыляӄэн, рыюлъэ йъоплыткок.
Эвырыԓьывэнвыеквэ нылеӄин ярак пыкэрыӈоӄ.
Люур таӈамэчатгъат ярат.
Камлелы лылепыткугъи.
Аръаля лыгэонмычыко нытвэтчатваӄэн.
Мэнӄо таӈъаӄаттатыӈ.
Таӈымъ- ылёӈэт, ынкэчыку кивыплыткук, рэттэтвириӈгъи, вытку волӄытвэма тыттэтгъи.
Тыттэтык рытаалгылявнэн чит энмычыкон, ӄытлыги ӄоравэнвычыко гэткивлин.
Ынӄо ытръэч иквъи: — Ако, эвыӈан Йиԓьын нэмыӄэй мэчынкы.
Элымӈэ ӈан.
Китъам ӄун эплеэн ӈотӄо миӈкыри ритгъэ?
Ынӈин итыплыткук ӄээӄын ынӈин нымэԓьэв вагъат.
ӄол итгъи инэнвинэвыԓьын рагтыгъэ эвын вулӄытвик.
Рэсӄиквъи ярак.
Пэнъёлгын нынлетӄин, ывикук нынпытваӄэн.
Ытръэч ӈэвъэн ванэван нивын “етти”, ымыӈ люӈгитэтэ рэсӄивыԓьын ыʼвэӄуч.
Ръэрэӄык кургъи?
Ынӈин лыгэн пэнъёлгыттогты ваԓьатыркын.
ӄынвэр янот эʼйӈэвнин.
Лёӈочыткота итгъи.
Ынӄо рэймэвнин, тэӈгитэнин, палёмтэлнэн выегыргын.
Этлы киткит нывъентон.
Гэлгичеӈыттэтлин.
Эʼйӈэвнинэт энараԓьыт.
Нанрочавын, ынӄо намайынлян, нэнпэтын.
Эргатык вулӄытвик нывиӄин, люур валёмнэн гэкэӈвыргыргын.
ӈытогъэ.
Ивнин “етти” гэкэӈыԓьын.
Люур элкылнин ӄулиӄул, эмӄэлелвынэ нивӄин: — Алымы мытынпэтын.
Ымыӈ эвиръыт мытычвиткунэт, нэлгыт мытынрагтатынат.
Янор-ым гэлгичеӈыттэтлин, ԓьулӄыл ыʼԓьылю гэнъэтлин.
Чама нивӄни: — Юрэӄ рэты тыԓьугъэн?
Ынӈин ытлён вэтчатвама ӄаантана кылгынпэнрынэн пыкитԓьэн.
Ынӄо кынмал рэсӄиквъэт ярак.
Йиԓьын панэна нытвэтчатваӄэн ӈаргын, инэӈэк олеты, вытку ӈэвъэнэ аʼйӈавынво витыткусӄычетгъи, ынӄо рэсӄиквъи.
Рылык ӈэвъэн иквъи: — Эʼтки торарамкыԓьытвагъа нымнымык, ытԓьак.
Ыʼвэӄучитэ рымӈылявнэн, миӈкыри гитлин.
Атчьатык чимгъутэ ӄаанты нъэйӈэԓьэтӄин.
Эргатык инъэ амэвычаӈэръа ӈытогъэ ярайпы, эʼчесӄиквъи.
Эʼчеплыткук чит рэсӄивыркын, ытръэч гэлгийӈэръулин, ымыӈ чиниткин егыт этлы ныԓьунинэт.
Ымыӈ инэӈ чымче ваԓьын тэгилиӈэ ԓьук нэналвавӄэн.
ӄынвэр галгэӄэвъяӈӈолен, наӄам ымыӈ ампамъяԓьын, галгэгтыквыӈӈолен.
ӄынвэр эвыр ӄэргаквъэ.
Пэнинэмил яраӈы чымче, ымыӈ ампамъяԓьын, галгэгтыквыӈӈолен.
ӄытлыги чинитыттэ гантымӈэватлен.
Йъонэн йъэлгытомгын, ивнин: — Аʼм вынэ мэчынкы.
Мынпаамык игыр ынӈин итык.
Ытръэч.
--- --- 2-07 Чавчыв ынкъам уӈииԓьын Чавчыв гынонаӈӄак илирык пэлянэн уӈииԓьэ.
Ынан ӈэвъэнти йъонэнат, ӈэлвылекы нъэлгъи, ынкы нымытваӈӈогъэ.
Чавчыв-ым тэӈэмйиԓьэтэ нытэйӈэтӄин, энмэч галгэӄопӄа- тыӈӈолен илирык.
ӄол рыннин йъаяӄа ԓьунин ӄопӄатыӈӈоԓьын.
Ивнин: ― Гэрэӄигыт?
Чавчывата татлыгнэн: ― Уӈииԓьэ энапэлягъэ ӈутку.
― Мыйпэгыт, эченур ынӈэ арагтыка, нотагты ӄыгынтэкви.
Уӈииԓьын-ым гэмгэӈэвъэнык ныткивӄин, ӄулиӈэвъэнэ-ым нэръэнԓьэтэтӄин нутэк ваԓьын чавчыв.
ӄонпыӈ нилюԓьэтӄин, ныгынкэвтылеӄин.
ӄынвэр гынкэквъи ынкъам ӈэвъэнти ивнинэт: ― Ныкитэ тырэетгъэ, мынпиригъэн, ӄинэвинрэтгытык.
Ныкитэ чавчыв етгъи ынкъам, еп авэръэпыка итыԓьын, нэпиригъэн ынкъам напытвэтын нотасӄыткынык ӈаргын.
Пляик.
2-08 Гаймычьыԓьын ынкъам ӈъочьын Энмэн, гатвален чавчыв мыгӈэлвыԓьыԓьын.
Нымныму-ым нитӄин ӄол лыгитъэрӈэлвыԓьыԓьын.
Пууръу-ым мыкэккэԓьын.
Наӄам равытгырык нытваӄэн лыгимыгрэӈыԓьын гытгын.
Тъэрӈэлвыԓьыԓьын ӄытлыги эӈэӈыԓьын.
Чавчыва ивнин: — Гымык ӈэлвыԓьэ ӈаанӄэн гытгын рэнугнин, ынӈэ гынин ӈэлвыл ӈэнри энԓьэтэткэ.
Тъэрӈэлвыԓьыԓьэ эккэт ивнинэт: — Виин тури ӄилюԓьэтыркынитык, гымнан-ым ӈэлвыл тырэркылеӈын.
Гытгэты тырэнԓьэтэнӈын.
Ынкъам ынин тъэрӄин ӈэлвыл гытгык нинэнэвиивӄин, чинит-ым нывакъотваӄэн.
Чавчывата анӈэнайъонэн.
Эчги чавчыв пыкэрыӈогъэ гытгэты, ӈуйымкыӄэй ӈэнри тыттунин эӈэӈыԓьэ.
ӄытлыги ынӄэн кытыйгыйӈын.
Чавчыв ӄымэл, кэгынмэ эйпыткуԓьын, ԓьутэрыԓьэт- гъи.
Пэтлеӄэй кытыйгымкын галягъэ.
Йъонэн чачывата эӈэӈыԓьын.
Ивнин: — Аʼм вынэ мачынан гынин ӈэлвыл ӈутку нэвииркын.
Эӈэӈыԓьэ татлыгнэн: — Ынраӄ-ым виин морыкы мынылӄыт.
Чаёгъэ чавчыв ынкъам иквъи энараԓьэты: —Вынэ мырагтык.
Эргатык гымнин ӈэлвыл нэмыӄэй рылгалыԓьылӄыл.
Рагтытыляма тагъэ гытгыеквэ.
ӄытлыги гытгылыӈкы аӈӄаԓьыт ԓьунинэт.
Нъочьа кытэӄэй нэмыӄэй рэӈэӈытвэннин гаймычьыԓьын чавчыв.
Ынкъам ынан ԓьунинэт ынӈэнгытгык ӄача кытнымкыӄэнэт унъэлтэнуйгыт култэлӄылти.
Лыгигйинрэгъи чавчыв танойгэты.
ӄытгъи нэмэ аӈаӈыԓьэты- ӈъочьэты.
Иквъи ыныкы: — Колё аӈӄаԓьын тэӈтэнуйгыԓьын.
Эʼптэ вынэ ынӈин мынин- мык.
Эӈэӈыԓьын татлыӈыткой: — Вынэ лыгэн ынӈин нэмыӄэй ӄитги.
Чавчыв иквъи: — Вынэ вай мырагтыгъак таӈӄаԓьыӈыԓьэгым.
Тагъэ нэмэ гытгыеквэ, ӄытлыги-ым ынӄэн кыкватвытвытымкэты чавчыв гэкултэгиинрэлин.
Рагтыгъэ ынкъам ӈэвъэн ивнин: Вай эргатык ӈэлвыл ратлыгалгъа.
ӄытэӈынъивэквын ярар, вай мэлеӈэӈытвиԓьигым.
Тымӈъатав ӈэвъэнэ ръивэвнин ярар.
ӄытлыги люӈэӈэӈытвитэ, ытръэч кытэӄэй ӈъочьа гэнэӈэӈытвэтлин.
Ытръэч.
2-09 Кувчемгъоԓьын чавчыв Чавчывата уӈииԓьын ивнин: “Вай-ым ӈэлвыл тыранрылгалянӈын ынкъам ӄорачыко мыннъэлмык – тыранвэтгаватыркынэгыт, эплеэн равалёмы”.
Гэгытъэвлин ӈэлвыл, нытлытваӄэн.
Чавчывата рывагтэлятыӈонэн ӈэлвыл, ивнин уӈииԓьын: “Э, ӄыетги”.
Рывагтэлянма чавчывата нэнанвэтгаватӄэн.
Уӈииԓьэ таӈлёӈва- лёма нинэнтыӄин.
Ныгтъайӈаӄэн вэгтитԓьэн ӈэлвыл.
Миӈкы-ым таӈлёӈвалёма уӈииԓьэ рыннин.
Колё гиничгытэтлин уӈииԓьын.
Ивнин чавчыв: ― Ынраӄ морыкагты мынылӄыт.
Гымнин рыркаӈалвыл мыйпэ-гъэн.
Эплеэн нэмыӄэй гыт равалёмы рывэтгаватык.
Рыркаӈалвыл йыпэнин, нэмыӄэй ӄэтвыткугъи.
Эчги мэмлеты рытрэлыӈонэн ӈэлвыл, нэмыӄэй эʼйӈэвнин.
ӄэйвэ нэмыӄэй нъэйӈэӄин ӈэлвыл, ытръэч чавчывата нэнавалёмӄэн вэтгавыԓьын уӈииԓьын.
Ытръэч.
2-10 ӈээккэӄэй-ейвэл Энмэн, нымнымык нырэмӈиӈӄинэт лыгэраԓьыт.
ӄынур-ым ръэвмыӈиԓьыт.
Ынръа энараԓьыт ӈирэӄ ӈинӄэгти кынмал лыгэрагты гэлӄытлинэт.
Ыннэнчьэн ӈээккэӄэй энмэн ейвэл.
Вулӄытвик танӈыткоовэчвыӈӈогъат ӈинӄэгти.
ӈээккэӄэе– ейвэле нэналвавӄэнат тэнтылпиӈкы.
Ынпыянвыт-ым ымыԓьо мыӈэрагты гэлӄытръулинэт, рыпэт гантыгэватленат нэнэнэт.
Лыгэрак, миӈкы нувичвэтӄинэт ӈинӄэгти, ныймэтваӄэн ёрорасӄыткынкэӈ ӄэпэрин амлявтыйӈын – тайӈыквын.
Ынръам колтайӈын ныймэтваӄэн ёрогъет.
ӈинӄэгти лёӈвалёма нитӄинэт яйвалеты, нылгитэнӈыткуԓьэт- ӄинэт.
ӄынвэр ейвэле валёмнэн аӈӄайпы тылеԓьын выегыргиӈынӄэр- гийӈын.
Тытлепы оʼраралкогты елийӈын ръылинин.
Ейвэлӄэй гынтэквъи колтагэӈэты.
Елийӈа нинэчеруйвыӄинэт ӈинӄэгти.
Ейвэлӄэй ивнин ӄэпэрлевтэ: ― ӄыетги, ынӄэн нэткуркынитык.
Ынӄоры-ым елийӈын пылыткук нэмэ лыгипэтлеӄэй аӈӄагты эквэтгъи.
Ытръэч амынан ейвэлӄэй пэлятгъэ ӄапарлявтыткынык.
Ынпъоравэтԓьат тэӈыплыткук рагтыгъат.
Эʼрыкут чит нагтынат ӈинӄэгти, уйӈэ вагъат.
Яраӈы колё эмӄулгэ, мэчичьу ӈаргынэн гамотлыръэтатлен аӈӄачормытагнэты.
Ейвэлӄэе эʼйӈэвнинэт рэсӄивыԓьыт оʼравэтԓьат.
Рымӈылявнэнат, энмэн ръанотайӈа пирининэт авалёмкыԓьэнат тэнтылпиӈык.
Ынӄоры-ым нэнвиривын ейвэлӄэй.
Ынӈин-ым ӄэлюӄ киквъэт энэнэнэкэ.
ӄуливулӄытвик майӈыянвыт умэкэтгъэт, энэнэнэкэ нъэтԓьэт.
Ынӄоры ӄынур нэнэнэӄэгти ӄулиԓьыръугъэт, наӄам гапойгыма урвилытвик.
Нэмэ тытлепы уʼрэквъи елийӈын.
Тутръылик ралкогты пойгийӈа налгэтынпычергъан.
Тытлыгъет-ым эрэтгъи ыʼттъымылгыӄай ынӄэн-ым уйвэлетык яаё.
ӄытлыги ынан гэнулинэт нэнэнэт.
Ытръэч.
2-11 Аʼӄаннаӄай Энмэн, ӈаргыночьа гатԓьанмылен Аʼӄаннаӄай, энмэн ынӄэн кытэпалгыӄай.
Аʼӄаннаӄай-ейвэлӄэй ытԓьак тымъёк пэнин лёоԓьын.
ӄынвэр эӈъэле ытԓьак тымъёк ӄачайпы авээгэчеткоӈӈогъэ.
ӄэлёӄ-ым ытԓьаӄаен лёԓьоӄагтэ ӄынвэр гакыкватленат – гъэгчачаленат.
Вэнлыги-ым эмӄынэвииплыткук ытԓьаӄайык ӄачайпы ӄонпы нылёолӄэвӄэн ыммамаӄайына.
ӈаргыночьа ӄонпы нэнаёпатӄэн, нинивӄин: ― Титэ ытлён транмыгыт, трэнугыт?
Аʼӄаннаӄай нытатлыӈыткоӄэн: ― Вынэ янор мыпытӈирэӄэвык.
ӈаргыночьын иквъи: ― Э-э.
Нэмэ виин эквэтгъи ӈаргыночьын яврэнтагнэты.
ӄытлыги Аʼӄаннаӄай нылгивинвилюԓьэтыԓьэтӄин – нырамчыт- вэӈӄэн.
ӄынвэр эвыр аатгыттэ пэӈкоӈӈонэнат, лыгэн-ым мычытвэӄаат- гъэ.
Аʼӄаннаӄай яйвалӈытогъэ – увикипчыткугъи.
Нэмэ яврэна йъонэн ӈаргыночьа.
Ивнин: ― Ытлён титэ трэнугыт, транмыгыт?
Аʼӄаннаӄайына ивнин ӈаргыночьын: ― Вынэ ынанкэн тэӈынъэӄэлтэвэ янор ӄинэнтыги.
Ынкъам ынӄэн Аʼӄаннаӄай ытри ӈаргыночьын рачвыӈгъат.
Аʼӄаннаӄай янотгъэ.
ӄэлюӄ-ым миӈкы Аʼӄаннаӄайына ымыӈ майӈаатгыртэ гъысӄагтыӈӈоленат, гапэӈкоӈӈоленат.
ӈаргыноч- ьын-ым аатгырык ыʼсӄагтатэты люур гыткамлягъэ.
Торэналвата Аʼӄаннаӄай аатгырык рочгэпы типъэйӈэгъи ыӈот: ― Ыммэмэтчин лёԓьоӄагтэ нытаӈъэгчачаӄэнат.
(Ыммэмэтчин – ынӄэн иӈӄун ыммэмэргин).
ӄынур ытлён ейвэлӄэй кыкватлёԓьоӄайык галёолен, эмӄынэвии-гиплыткук ытԓьак ӄачайпы раройвавӈыма.
Турынъэӄэлтэвык ӈаргыночьын гэгэргэтлин.
Гивлин ынӈот ӈаргыночьын: ― И-и, вынэ таӈымыԓьо тумгыт тыръэйӈэвӈынэт.
Ынкъам лыгэтаӈымыԓьо гынникыт эʼйӈэвнинэт, румэкэвнинэт ӈаргыночьа, гапэпэӄылгыма.
Люур, эчги танӈымыԓьо умэкэтгъэт-ым, ӄол иквъи: ― Колё аʼымн ӄол ынкэмич мэлныппылюӄин!
Люур пипиӄылгыӄэй, виин лымгытвыма, иквъи: ― Ако лымӈэ эвыр-ым нотаяачьыно ритыркын.
Наӄам ытлён, пипиӄылгыӄэй, рыравтычгыԓьыӄай, лымгывты- чгыԓьыӄай.
ӄэлюӄ-ым ытлён ныгыттэпӄинэӄэй гэчичевлин, мэӈин ынаныппылёчьо нарылгыркын.
Ынкъам йыӄӄэй ынӈин гивлин пипиӄылгыӄэй.
Рачвыӈгъат таӈымыԓьо гынникыт ромакавъёттэ ӈаргыночьа.
Нэԓьулгэтын Аʼӄаннаӄай.
Аʼӄаннаӄайына чымчыгъэ мэлёталгы- ӄай.
Ынкъам ӈэнку эʼӄэлылеквъи мэлёталгыӄай талваӈоткатагнэ- ты.
Наӄам гайъэлга ынӄэн ытри кытэпалгыӄай-Аʼӄаннаӄай.
Мэлёталгыӄай чит ӈайыткынык ваԓьын, кытэпалгыӄай-ым пууръу вээмык ӄачакэно.
Милютӄэе ивнин Аʼӄаннаӄай: ― Этъопэл гыт ӈайыткынык нъынъэлын ӄонпы, йъарат наранваӈэвыркынэгыт ӄонпы, ӄынвэр нэрэткунтык.
Аʼӄаннаӄайына ивнин мэлёталгын: ― Ытръэч-ым ӄырымэвын, эʼӄэегыԓьигым.
Милютӄэе ивнин: ― Вынэ мэчынкы, ынан рэкэквъэ.
Ынкъам ынкатагнэпы кытэпат ӄонпы ӈэйык нъэлгъэт ынкъам пууръу милютэт вээмык нъэлгъэт талваӈоткатагнэты.
Ынкъам ынӄэн амъаӄаорарачвыӈа ынкатагнэпы тэнлымынкы тараӈгъат гынникыт.
Киткит пирӄыԓьыт лыгэн ынкы пэрӄынвык нытараӈӄэнат: кэйӈыт, ӄэпэрти, ӈаргыночьыт, риӄукэт, вытэт, пипиӄылгыт, йиԓьэт – лыгэн-ым таӈымыԓьо.
Ытръэч.
2-12 Валвийӈын ынкъам иʼны Вай ӈотӄэн лымӈыл ынӈин ваԓьын.
Иʼны амынан ныӄаарэрӄэн.
Люур валвийӈын ԓьунин чымче риӈэмъетыԓьын.
Ивнин: ― Китаӄун кынмал мынӄаарэрмык.
Гыт-ым ӄыриӈэмъетыркын.
ӄинивыркын, миӈкы ӄаат.
Валвийӈын-ым лыгэн татлыӈыткогъэ: ― Эвыр!
Мынӄаарэрмык.
Ытръэч гым трэлылюркын, гынан-ым ымыԓьэты аймак.
ӄол-ым: ― И-и!
Ынӈин-ым лыгэн итгъэт: Валвийӈын ыʼттъыёчаӈӄач риӈэгъи, Иʼны-ым яалеӈӄач ныръилемъетӄин.
Валвийӈа ԓьунин ӄаамкын.
ӄолентогъэ: ― ӄаат!
ӈэлвыл найъогъан.
Иʼгэ ԓьунинэт оʼравэтԓьат.
Пэлӄынтэтгъи раӄаанманӈык, миӈкри ӄун валвийӈа ӄынур ивнинэт оʼравэтԓьат.
Валвийӈа нинэрэвинрэнӈыӄин иʼны ӄаанматык, ынкъам титэ рэӈамъянма нинэԓьуӄинэт ӄорат, ныӄолентоӄэн: ― ӄаат!
Иʼны ныринъэтэнӈыӄин, ытръэч вэнлыги ныпэлятӄэн.
Чит нъивнин: “Эӄуликэ ӄытваркын!
”Ытръэч йъок валвийӈын нэналвавӄэн ынкъам ынӄэната чама пэнин ӄэлмычьэтыԓьын ӄаанматык.
Ынан нинэрэлгинкытвылевӈыӄин валвийӈын, рыпэт раелынторкын ръэлямъянма.
Нылгэӈъэлетӄин, рыпэт йилиил ымыԓьэты нэнагтоӄэн, чама тъымӈычвыно нинэлгыӄин валвий- ӈын.
Ынкатагнэпы панэна кылеркынин валвийӈын.
Йылгыраӄылӄыл кылеркынин, кэмаквыргын ынык ӄаанматык.
Ытръэч.
3-01 Ынинэԓьын ынкъам ытлеӈи Ӈирэӄ амчавчывачгыт гэтленъютэ ваԓьыт.
Ынинэԓьын уйӈэ эӈинӄэйкыԓьин, ытлянъёгты ӈэнӄайванляк галвавлен.
Ӄынвэр ӈэнӄайванляк лывавык, ӈирэӄ иʼгыт гэнмэйӈэвлинэт, ынӄэнат ныӄорагынрэтӄэнат.
Ытленъютэ эвыӈӈонэн ынинэԓьын: ―Лыгэн-ым гыныкы рымэйӈэвыркынэт, ӄаат ынӈатал-ым наранмыткойвыӈӈоӈынат.
Ынинэԓьэ нинивӄин: ―Ик!
Аʼмын ӄун-ым миӈкыри митык?
Наӄам вай гым тынпэвык.
Ӄол итгъи колё ыʼлятычгатгъэ, ынкъам ӄол гитлинэт ярачыко гэйылӄэтлинэт рымайӈавъёттэ иʼгыт.
Эвын кыеквъэт иʼгыт – гэмэлетлин, ыʼлятычгатык гэплыткулин.
Ынраӄ-ым ынӄоры гэлыръочгатлен, ынӄо нэмэ гэнйылгэтлин, люӈынвилычьэтэ гитлин,галгэпэӈаёоʼръочгатлен.
Иʼгыт ӈалвыԓьэты гэлӄытлинэт торпэӈаёоʼръочгатык.
Ынкъам иʼгэ ӈэлвыл галгэнмытколен ярак гыролмакы.
Наӄам иʼгин инэнмэйӈэвыԓьин ытръэч ыннэн ӈээкык.
Ынӄоры ынкават иʼгэ ӈэлвыл, тымыткоплыткок, ганвэтгавлен гагтатлен, гэлгинйыӄунтэвлин, лыгэтаӈавээнвыӈ гэнлелин.
Ынӄоры мэлетгъи.
Яраԓьа-ым ӄораӈы, тымыткойвыё ярак гыролмакы, нэнумэкэвъюугъэн - лыгэн-ым ӈан мэчынкы ԓьэлеӈитйыръын.
Наӄам ӈэлвыл ԓьук налвавын, ымыӈ уйӈэ эвинвыкэ - пэӈаёоʼта эвытрыкэ гэтчылинэт.
Ӄынвэрэвыр люур ытлеӈи пыкиргъи.
Ынӄо ытленъютэ ивнин ынинэԓьын: ―Ынӈываԓьэгыт ытлён.
Тивыркынигыт, аӄорака нэрэтчыгыт.
Ынинэԓьэ ивнин: ―Аʼмын ӄун-ым,миӈкыри митык?
Гым наӄам вай уйӈыԓьигым аӄорагынрэтыԓьыкыԓьэгым.
Мэчичьу ытлеӈи нывэнвыкоргавӄэн ынкъам нивӄин: рэӄулымӈэ вэты ынан иʼгыт нынмэйӈэвнинэт, тэӈэӈэлвыԓьыкэ нъэлгъи.
Наӄам ытленъюн ӈэлвыл нылгивылтувъиткуӄин, ныӄупӄэтӄин эʼӄэрэӈэ, уйӈэ авээнвыка.
Ӄынвэр гыроръогъэ.
Энмэч ынӄо ваамръогты тылигъи.
Энмэч-ым гэлетвылин.
Ӄынвэрэвыр кыеквъэт ӄол итгъэт.
Кыевык ӈээкык энъычайпатчыӄэквъэ ынкъам тытлынпатгъэ.
Люур ынраӄ вай ӈалвыԓьычгын гининилин рагролмыӈӄачайпы, рыпэт ӈээкык эмчеӈыттэ гапэӄэтатлен.
Ынӄо кытгынтырасӄэквъэ.
Ытлыгын ивнин: ―Колё аʼмын ӄынур ӈан лыгимэлмургин ӈэлвыл тыԓьугъэн.
Ытлыгэ ивнин ӈээкык: ―Аʼмын чамъам.
Тэленъеп нэткугъэн итык мургин ӈэлвыл.
Лыгэнэвыр ӈээкык пыннэквъи.
Ӄынвэрэвыр этъоӄайыӄын ԓьунинэт ӈээккэтэ ыргинэт эвлыԓьычымӈат, кытгынтыгаляԓьыт тытлык.
Лыгэнэвыр элкылнинэт ӈээккэтэ.
Лыгэнэвыр ытлыгын ивнин: ―Аʼмын ӈаан ӄыгитэ, ӄыгитэ мургинэт чымӈат.
Лыгэнэвыр эӄылпэ ытлыгын авэръэпыгъэ, лыгэнэвыр ӈытогъэ.
Ытлыгэ ивнин нээкык: ―Епэчги раӄаеквэйӈэпы вытку ӈаан вылтининиркын малӄырымэн мургин ӈэлвыл.
Ытлыгэ ивнин ӈээкык: ―Ако вынэ кыргам-ым элкылыркынэт мургинэт ӄаат.
Ӈээккэтэ ивнин: ―Ии, тэлкырыркынэт мургинэт ӄаат.
Ивнин ӈээкык ытлыгэ: ―Китаӄун-ым гым яалӄаагты мылӄытык.
Нылеӄин ытлён.
Ӄынвэрэвыр яалӄаачгын ымэнэнэта итгъи раӄаеквэйӈэпы.
Ынӄор-ым эвыӈӈогъэ: ―Колё аʼмын ивкэ гымнинэт ӄлявылтэ мыԓьуркынэт.
Люур эвын ынӄэн ӈирэнъигэ яалӄор нагтатӄэн.
Ынӄор-ым иʼгэ нэԓьугъэн ынпыначгын.
Лыгэнэвыр ягнагъат иʼгыт.
Рырынгээвынвык вакъогъат.
Пынлёнэнат ынпыначга иʼгыт рымайӈавъёттэ : ―Колё аʼмын рай мэӈӄо еттык?
Иʼгэ нивын: ―Ӈанӄэн-ым Откынгыпы.
Ынпыначга ивнинэт: ―Аʼмын ӈанӄэн нутэнут тэнрэӈыԓьу гатвален?
Иʼгэ нивын: ―Ытръэттэгын тэнрэӈыԓьу гатвален.
Лыгэн-ым наӄам ӄынур люӈӄупӄэтэ гитлин.
Рэквытти таӈымыԓьо гэӄэюуԓьэтлинэт.
Ымыӈ ыннэн ӄэюуӄэй люӈвъиԓьын.
Ынӄо иʼгэ нивын: ―Аʼмын-ым ӄынвэр-ым мытраялгыты ынкъам гыт ӄыръилеги.
Эченур ӈирэӄ эвынъысӄэӄут ӄэймитгынэт.
Ынпыначга ивнинэт: ―Ии, лыгэн трэръилегъэ ынкъам ӈирэӄ эвынъысӄэӄут трэйминӈынэт.
Ынӄо вэтгавыплыткогъат.
Ынпыначга иʼгыт ивнинэт: ―Ик.
Аʼмын-ым ӄырагтытык.
Эʼтки вынэ оʼтчой, ынан гымнан ӈэлвыл трагтатыткоркын.
―Лыгэнэвыр иʼгыт рагтыгъат.
Ынӄо пыкиргъэт ярак.
Ынпыначгэн ӈээккэтэ рыӄамэтваԓьавнэнат.
Ынӄо ӄэмиплыткук йылӄэтгъэт.
Ынӄо, кыевык иʼгыт, ялгытгъат.
Муусӄинмич ӈирэӄэвэ иʼгэ эʼрамӈыляннэн ынпыначгэн ытлеӈи, лыгэгтэнанӄопӄавыԓьын.
Наӄам эʼрамӈылятъё ӄысӄычыӈ гэнъэтлин.
Гагтэнанӄопӄавлен.
Ӄынвэр чейвэ эʼрагтыгъат.
Пыкиргъэт эрагтыԓьыт.
Ытленъютэ ивнин ынинэԓьын: ―Колё аʼмын наӄамынраӄ мэӈӄо ӈэлвыл гынин нэрэтын?
Ынинэԓьэ ивнин: ―Ӈанӄэн-ым ӈан Откынгыпы нэрэтын.
Ынӄо ынинэԓьын иʼрэгъи.
Лыгэнэвыр ӈирэӄ эвынъысӄэӄут эйминнинэт.
Колё ытлеӈи инэнӄупӄэвыԓьын наӄам ытръэттэгын нэкэвкитӄин чама колё нэӄинэтӄин.
Чит-ым тыркыԓьылӄылеты ванлягъэ ытлеӈи.
Ынинэԓьэ ивнин: ―Миӈкыри ӄун гэвэты, наӄам ӈан-ым гымнан гыт тылваквыт ӄылявылванляк.
Юрэӄ чама гымнинэт ӄлявылтэ рэӄын ривӈыт.
Игыт-ым эмӈээккэԓьигым.
Гыт тылваквыт ӄылявылванляк.
Чама ӄынур-ым ӈан гым гынан гэнанчаатвавыплыткойгыт.
Гымнин нэмыӄэй чит, амынан ӈээкык вама, ӈэлвыл нъытэлпыгъэн.
Ынӄо энмэч ӄол иʼны рыӈавтыӈаннэн.
Еп-ым нинэринэԓьуӈӄин ӄол.
Ытръэч лымӈыл.
3-02 Миӈкри ейвэл гэӈэвынъюлин чавчывак Уйӈэ эӈинӄэйкыԓьин наӄам.
Ымыӈ наӄам-ым таӈымчекыяа ӈэлвыл нинэнтыӄин.
Ымыӈынрин-ым тэӈыннэн ӈээкык тэӈпэнин ӈэлвылекы ваԓьын, таӈарагтыкыԓьэн.
Ӄолеыʼлё-ым ейвэл ӈэвынъюсӄиквъи.
Ынӄо ейвэл намӈылёгъан, нивын: ―Лымӈъэм нырэӄигыт?
Ивнинэт: ―Аʼтав эмчинъюргэвэ тыетык торыкы.
Ейвэл нивын: ―Ӄэтэвэвыр малчамъам.
Аʼтав-ым ӄычинъюргэкви, ӄыйъогын, ӈэлвылекы варкын.
Эвын ԓьунин ӈэвысӄэт лыгэквыӈайыткынык ныкыттэлетӄин.
Ӈалгыл ӈэйык кыттэлти ныӄалгэйпытваӄэнат.
Ынӄо ӈэвысӄэтэ нинэтиӈуӄинэт кыттэлти, ынӄо нэмэ нинэтрилӄинэт кыттэлти, эвыр ейвэл кыттаԓьеквэ нэймэвӄин.
Эвыр нэмэ нинэтиӈуӄинэт кыттэлти - нэмэ ейвэл ныпирӄыӄин.
Ӄынвэр-ым ейвэл таӈамкытталчыкоеквэ пыкиргъи ӈэвысӄэтык.
Ӈэвысӄэтэ ивнин: ―Аʼмын гыт колё нырэӄигыт, гынтаквыргэгыт?!
Ейвэле ивнин: ― Ӄун чит гыт тыйъогыт, ванэван итык эмрэнчеӈыттэвӈэ.
Ынӄо ейвэле ӈэвысӄэт ӄаагты ачыгнэн, лыгэнэвыр ӈэвысӄэт валёмгъэ.
Эквэтгъэт кынмал ӄаагты.
Ӈэлвылекы пыкэрыӈӈок ейвэле пэчасӄэвнэн ӈэвысӄэт.
Ынӄо пыкиргъи ӈэвысӄэт ӈэлвылекы, эвын ӈэлвыл гэнумэкэвлин.
Пыкиргъи ӈэвысӄэт, йъонэн ейвэл ынкъам ивнин: ―Ынӈин-ым гатвата чит ӄлявылтэ.
Ейвэле ивнин ӈэвысӄэт: ― Ынраӄ-ым мынрагтымык.
Лыгэнэвыр ӈэвысӄэт вэтгыԓьатгъэ.
Ярагты кынмал эквэтгъэт.
Нэмэ ярак пыкэрыӈӈок ейвэле галянэн.
Ярак пыкиргъи, ытлён ынӄо намӈылёгъан, нивын: ―Эʼми тумгытум?
Ивнинэт: ӈан нылеӄин.
Нивын, ӄэйвэ ытлён люӈтэмъюӈыткутэ итыркын, вэчьымӄун уйӈэ.
Ивнинэт: ―Гым этэмъюӈыткукыԓьигым.
Тылеркын ытлён.
Ӈэвысӄэт ярак пыкиргъи.
Лыгэнэвыр ытлыгын ивнин: ―Ынӈин-ым гатвата ӄлявылтэ.
Ытԓьата тэӄэмэгнинэт, лыгэн ӈалгыл ымыԓьэтыӈ ыʼпысӄыт рэймэвнинэт.
Наӄам лёӈваляткота, лыгэн рывэтлята нынтыӄинэт.
Ӄынвэрэвыр энмэч-ым ейвэлин роо ыʼттъыёл кунин.
Ӈэвысӄэтэ ивнин: ―Ынӈин-ым ӄлявылтэ гатвата.
Ӄынвэр чеэкэй тумгэквъэт.
Энмэч амынан ӄаагты ӄытыӈӈогъэ.
Ӈэвысӄэт паагъэ ӄаайпы лейвык.
Ӈэвысӄэтэ пойгын йылнин.
Ытръэч лымӈыл.
3-03 Ӄликъэнӄэтыԓьын ӈэвысӄэт Тэӈыннэн ӈээкык нъэликъэнӄэтӄин.
Ӄынвэр ытлыгэ ивнин: ―Этъопэл рэӄык-ым ӄъэликэтги.
Этъопэл этъым кэԓьэк.
Ӈэвысӄэт ӄаак нытваӄэн.
Люур ныкитэ кэлы пинтыӄэтгъи ыʼԓьылчыкойпы.
Кэԓьэтэ ивнин: ―Аʼмын вынэ опопы мынрагтымык, наӄам гыт гыныкытлыгэ гымыкы нэйылыркынигыт.
Ӈэвысӄэтэ ивнин: ―Эгэй!
Виин-ым гым, гыныкы атвыткокэгты, трэлеркын ярагты.
Янот гынан тэючгыӄэй ӄыгтыгын, ынкъам гым виин трэлеркын.
Амманаӈ эквэтгъэт: ӄол ярагты, ӄол таёчгыӄаеты.
Кэԓьэтэ ӈэлвылекы ваԓьын тэючгыӄэй пиринин.
Лыгэнэвыр кэлы кытгынтыръэтгыпгъэ.
Ярак пыкиргъи, нывъячегатӄэн.
Ӄэйвэ лыгэн ныягынпэгчавръоӄэн.
Кэлы нивӄин: ―Колё аалёмкыԓьэнат.
Ӄынвэр ӈэвъэнэ увэӄуч ивнин: ―Аны рай гынин ынтуулпыр етгъи.
Кэԓьэтэ ытръэч лелелгын йылнин, ынӄор-ым лыгэнэвыр кэлы эквэтгъи.
Ынӄо кыевкы ӈэвысӄэт ӄаагты ӄытгъи.
Ынкы ӄаак вама ӈэвысӄэт тэргатыӈӈогъэ.
Чымӈата йъонэн тэргатыԓьын, ивнин: ―Ынӈэ атэргатка, гымыгчыку лыгэн гыт ӄынъэлги.
Ӈэвысӄэт вэтгыԓьатгъэ, ивнин: ―Колё аʼмын вэлынкыӄунэйгыт.
Ынӄор-ым кэлы ӄаагты ӄытгъи.
Ныӄъочаткоръоӄэн пыкэрыӈӈок: уйӈэ ӈэлвылекы оʼравэтԓьака.
Ынӄо кэлы чемгъотваӈӈогъэ, эвыӈӈогъэ: ―Уʼриӈан иниквъи: виин трэлеркын.
Нэмэ кэлы эквэтгъи.
Ынӄо ярайпы ӄаагты ӄутти эквэтгъэт гъувэӄучитэ.
Люур наԓьоӈӈогъан чымӈы, нывъентоӄэн йынйына.
Ынӄор-ым наракынъоӈыӈӈон чымӈы.
Ныкынъуӄин - эвыр чааттэ нинэчвиӄинэт!
Ӄынвэр чымӈы нотагты эквэтгъи.
Ынӄо амэчатгъэ чымӈы.
Нывэлынвык-ым чымӈата ивнин ӈэвысӄэт, ынык нанӄычыко ваԓьын: ―Вэчьым колё гыт йигрэквъи.
Ивнин ӈэвысӄэтэ: ―Ии, тыйигрыркын.
Колё аʼмын гыт эʼтки ныгыттэпигыт.
Чымӈы мыранъяга егыткугъи.
Люур ӈэвысӄэт чиитэръугъи.
Ынӄо чымӈы ӈачгыяга егыткугъи.
Люур-ым ыпамэмлеквэчегъэ ӈэвысӄэт.
Ынӄо-ым нэмэ чымӈы эквэтгъи.
Лыгэн нылеӄин иʼрэмъетэ.
Ӈоонӄо-ым ивнин чымӈата: ―Аʼмын-ым опопы ӄынтогэ гымыкчыкойпы.
Ынкъам чымӈата ынӄо ивнин: ―Гым ӈутку ӄинэймитги.
Ӈэвысӄэтэ ивнин: ―Ытръэч-ым амгымнан трэнъэлгъэ.
Чымӈата ивнин: ―Ӄырым амгынан ӄынъэлги.
Ынӈэ айылгавка мэкына.
Чама вайыӈкы, рымагты ӈэйык, варкын ӈэлвыл.
Ынкы ӄонпы ӄлявыл ӈэлвылекы нытваӄэн.
Ынкы гыт ӄынвилги.
Ынӈэ лымӈэ миӈкыри элӄыткэ.
Ынӄэн ӄлявыл ӄыйъогын.
Чымӈата ивнин ӈэвысӄэт: ―Гым лыгэн ӈутку ӄинэймитги.
Лыгэн ӄэнаӄаптэтрагэ ынкъам лыгэн ӄэнапэлягэ.
Ӈэвысӄэтэ чымӈы эйминнин, ӄаптэтранэн, лыгэнэвыр пэлянэн.
Ӈэвысӄэт эквэтгъи.
Ынӄо авынтыляма ӈэлвыл рырынгиивнин.
Эвын ӈэлвылекы ӄаачыкоеквэ нылейвыӄин оʼравэтԓьан.
Ынӄо ӈэвысӄэт ӈэлвылекы пыкиргъи, лёнйъота рыннин оʼравэтԓьан.
Ытлён ӄаатагнык нывакъотваӄэн.
Ынӄо ԓьунин оʼравэтԓьата ӄлявыля.
Лыгэнэвыр эӄылпэ йъонэн.
Пыкирык лыгэнэвыр ивнин: ―Ако мэӈӄо етгъи?
Ӈэвысӄэтэ ивнин: ―Ако нэмыӄэй гыт мэӈӄо етгъи?
Авынвэтгавма ӄлявыля ивнин: ―Опопы мынрагтымык.
Ӈэвысӄэт вэтгыԓьатгъэ.
Ынӄо эквэтгъэт ярагты.
Пыкиргъэт.
Яраԓьыт ытръэч гэӈэвъэнэ нытваӄэнат.
Гэнпэвлинэт наӄам, галгэпалӄатыӈӈоленат ынкъам рыпэт гэӄупӄэтлинэт.
Нивынэт лыгэнэвыр: ―Колё аʼмын мэӈӄо пыкиртык?
Эвын гэтумгынӈэйгыт.
Опопы лыгэн мурык ӄынпэлӄэвыткутык.
Валёмгъэ ӄлявыл ынкъам иквъи: ―Опопы миӈкыри, яйвачгыргыторэ.
Йылӄэтгъэт ытри: ынпыӈэвӄэй, ынпыначгыӄай.
Йылӄыԓьыт лыгэн амъянра нанмынат, ынӄо ымыӈ амъянра нэнумкэвынэт.
Ӄлявыля ивнин ӈэвысӄэт: ―Аʼмын опопы мури мынъялгынмык.
Эргатык ялгытгъат.
Ӈэвысӄэтин-ым ытԓьа пэнин тэргыԓьын, пэнин ивыԓьын: ―Колё миӈкри гымнин ӈээкык, ытлён кэԓьэк гъэликэтлин.
Ынӄо ялгытыплыткок ынкъам рэвивкы, тараӈыплыткок, ивнин ӄлявыля ӈэвысӄэт : ―Ӄырым-ым гыт уйӈэ этлыгыкэ-атԓьака ӄытвагэ, лымӈэвыр ынӄэн гэйичьэмиттумгигыт.
Ынкъам мынъёпатынат.
Ӈэвысӄэтэ ивнин: ―Колё аʼмын мэйӈычимгъуԓьигыт.
Энмэч ӈэвысӄэт, ынин турӈэвъэн, тэпрэрэмӈыԓьэтгъи.
Ынӄо эквэтгъэт ӈалвыԓьэты, ӄорагыркэсӄэквъат.
Ӄорагыркэплыткок эквэтгъэт-ым гэкэӈыԓьыт.
Кэтэм ынпыӈэвӄэй нытваӄэн ӈаргын.
Люур гэкэӈыԓьыт ининигъэт.
Ынӄо ынпыӈэвӄэе ԓьунинэт, ивнин уʼвэӄуч: ―Ӄыгитэ, микынти гэкэӈыԓьыт ининигъэт.
Лыгэн-ым уʼвэӄуч таӈавъеткынка нытваӄэн.
Ынӄор-ым вай гэкэӈыԓьыт пыкиргъэт.
Лыгэнэвыр ӈэвысӄэтэ элкылнин.
Авъеткынка нытваӄэн, нивӄин: ―Колё аʼмын трэнчеӈыттэвӈын, наӄам мэлгымнин ытԓьа.
Ынӄо ытԓьата ивнин: ―Кыкэ еттык!
Вынэ лыгэн ӄыӄамэтватык.
Наӄам ванэван ынан нэлкылнин ръэӈэвысӄэт.
Ӈээккэтэ ивнин ытлыгын ӄамэтвама: ―Колё аʼмын чит гынан гым каԓьагты гинэйылигыт.
Лыгэнэвыр ытлыгын гэргывъигъи.
Ытля-ым нанрагтатын.
Ымыӈ ыргин ӈэлвыл нанрагтатын.
Ытръэч лымӈыл.
3-04 Апатчай Откынык гъэликэтлин онмыӈавысӄат.
Ытлён таӄамагма эвыр элгыквык нэймысӄэтӄин, ымыӈ ыттыннанвык (мырыннанвык) нэймысӄэтӄин.
Ӄынвэр эʼнӄу нэтчыгъэн, миӈкри лымынкы нэймысӄэтӄин.
Ӄынвэр Апатчай ӈэвысӄэт эквэтгъи, наӄам колё ныёаʼтӄэн.
Тэгмэчынкы-ым нывосӄычгавӄэн.
Ӄынвэр люур нымԓьугъи.
Лыгэнэвыр ярагты нымнымэты эквэтгъи ынкъам рэсӄиквъи.
Лыгэнэвыр нивын: ―Ако, мэй етгъи!
Ынӄоры лыгэнэвыр нэлкылгъэн.
―Ӄыгитэ вай Апатчай!
Вынэ мынтэӄэмэӈгъэн.
Рылгъэ ёрочыкогты ытлён.
Лыгэнэвыр кэттываръогъэ, галгомавлен.
Имырэӄэ нанӄамэтвавын: пэлӄумрэтэ, миймия, пъоӈпъоӈа ынкъам тэкичгэ ӄоратъоля.
Ынӄоры ӄэмиплыткук йылӄэтгъи.
Мыгэчгъи.
Инъын нынӈэӄин.
Колё галгэӄэвъяӈӈолен.
Эвын ынӄэн вакъогъэ, ӄытлыги нытваӄэн въагчаӈыткынык, тынопыткынык.
Ынӈин авэръэпыгъэ.
Нывъячегатӄэн.
Нэмэ авэръэпыплыткок эквэтгъи.
Ныволӄытвэӈӈоӄэн.
Нытэнтутъэвӄин энмэч.
Ӄулинымык рэсӄиквъи.
Нэмэ нэтэӄэмэӈын.
Омомык кэттываръогъэ.
Лыгэнэвыр атчьатгъэ.
Нэмэ инъын нынӈэӄин.
Ӄивъетэ кыеквъи.
Эвын ӄытлыги рэӄовъямыкаткынык нытваӄэн.
Нытаӈэргыпйъэлгатӄэн эйъыкыԓьин.
Авэръэпыгъэ.
Нэмэ нытэнтутъэвӄин.
Люур нэмэ нымԓьугъи.
Нэмэ нэтэӄэмэӈгъэн.
Омома нэмэ кэттываръогъэ.
Тапъаӈатръогъэ энмэчевын.
Ымыԓьо эвиръыт тапъанъёонэнат.
Ынӄоры атчьатгъэ.
Нэмэ ӄивъетэ кыеквъи.
Эвын ечьаннопыткынык нытваӄэн.
Нэмэ эквэтгъи, нытутъэвӄин.
Люур мэчыӄэргыԓьогъэ.
Лыгэнэвыр ӈэнри пъултыгъи.
Ӄытгъи, рэсӄиквъи, нивын: ―Кыкэ вынэ вай!
Апатчай пыкиргъи.
Вынэ лыгэн ӄытлыгэ.
Нэмэ нэтэӄэмэӈгъэн.
Ытръэч оʼравэтԓьамынгылгын нэнэймэвын.
Нэмэ эквэтгъи.
Нытутъэвӄин.
Люур ынръам турыгрыткуԓьыт нымнымыт ԓьунинэт.
Нэмэ ӄытгъи, рэсӄиквъи.
Лыгэнэвыр нэмэ нэлкылгъэн: ―Кыкэ вынэ вай !
Апатчай мэӈӄо пыкиргъи?
Нэтэӄэмэӈгъэн.
Чиитэръугъи чама ӄымлёԓьатгъэ.
Ынӄор-ым атчьатгъэ.
Нэмэ нынӈаӈӈоӄэн.
Ӄивъетэ кыеквъи.
Эвын ыннонвык нытваӄэн.
Эвын ытръэч ыныкӄач нытваӄэн айвэкэн аймалӄыл роо, галпылёйвылен.
Ынкъам лым ыныкӄач ԓьунин ӄэтынанывъетъолӄай.
Нэмэ эквэтгъи, ныволӄытвэӈӈоӄэн.
Люур нэмэ нымԓьугъи.
Эвын тутрэвивыԓьыт нытараӈӄэнат.
Пыкиргъи.
Колё ытлён коргаво нэлгыгъэн: ―Кыкэ вай!
Апатчай пыкиргъи.
Вынэ эӈэӈыԓьу мынылгыгъэн.
Лыгэн тараӈыплыткок нивын: ―Вынэ ӄытлыгэ.
Рылгъэ Апатчай.
Эвын ԓьунин - ёрочыко нылгиӄынӈэтӄин ӈинӄэй эмтъыле.
Ынӄоры Апатчайына ӈинӄэй йъонэн.
Ынӄо люур ԓьунин тэӈормъамэлгын нанӄык нынпытваӄэн.
Лыгэнэвыр эӄылпэ Апатчайына тыгинрынин тэӈормъамэлгын.
Лыгэнэвыр тиӈуплыткук ӈинӄэй эӄынӈэткэ нъэлгъи.
Колё гакоргавленат энанмаляватыԓьэты, иквъэт: ―Вынэ рорат ныпатын ынкъам увъыттъиӈын ниилгъэн.
Нэтэтэючгыӄгъэн.
Кыевкы ялгытгъат.
Нэнчейвыкинэвын ынпыӈавиӈык ӄача.
Айвэкэн тъытԓьэн нычайвыткоӈӈоԓьатӄэн, муук ныяалятӄэн.
Лым - ым ынпыӈавиӈык ӄача лыгэрыгыԓьын увъыттъиӈын нычейвыӄин.
Лым ӄонпы наӄам ынпыӈавиӈын нытипъэйӈэӄин.
Ӄынвэрэвыр Апатчай нивын: ―Ӈуткъум вай гынинэт яраԓьыт варкыт.
Гыт ынкэгйит ӄытагэ.
Мури вай вайыӈкагъет мыттаркын, мытрэвивысӄивыркын.
Вэтыӄун-ым ытръэч тэӈынӈэ мэкына атвыка.
Апатчайына ивнинэт: ―Аръаля итык гым таӈатымӈэвэтгавкыԓьэгым.
Энмэч ымыӈ гым ынӈэ мэкына энатвыка.
Ыʼттъычгын нэйылгъэн ынкъам рывинрынин, роратъёчгын эвыр.
Ынӄо авынтыляма ылваӄаамкын ԓьунин.
Эвын айвэкэн тъытԓьэн ӈинӄэй ылваӄаамкык рээн нырынӈачватӄэн чама ныръилемъетӄин.
Ынӄор-ым ынраӄ ыʼттъиӈын гитэнин.
Эвын ынӄэн ӄытлыги кыргылягляг въэйӄэйык нинэнрэтӄин.
Ынӄор-ым роратъёчгын гитэнин.
Эвын ынӄэн валвыӄонайватап ӄытлыги.
Ынӄор-ым эквэтгъи ярагты.
Рынрынин кыргылягляг.
Ярак пыкиргъи.
Лыгэнэвыр эйминнин.
Ытръэч лымӈыл.
3-05 Тынотгыргын эӈэӈыԓьын Ыннэн экык Тынотгыргынэн, лыгэн-ым нымголӄытчатӄэн.
Тынотгыргына эʼнныквын ралӄаӈынвык пэлянэн.
Ынӄор-ым Тынотгыргына эʼнныквын ръэтгымнэн, ралӄаӈынвык пэляё.
Эмиче ынин экык гатъылыӈолен.
Эвын пыкиргъи ярак, ынин экык гэвъилин, наӄам нымнымэ гапэчасӄэвленат ынин яраԓьыт.
Нивын Тынотгыргын рэсӄивыԓьын: ―Эʼтки колё мургин армачьыӄлявыл гэквэтлин, гэвъилин.
―Китаӄун мылӄырирын.
Наӄам-ым ымыԓьо нивӄинэт: Тынотгыргын нувичвыӄин, чама колё эӈэӈыԓьын.
Ынӄор-ым Тынотгыргына ԓьунин нотачгатгыргыӈкы кэлы ниԓьуткуӄин.
Чымче нинэгитэӄин.
Амӄынаркычыткок ярар нъалянтоӄэн.
Йъонэн иԓьуткуԓьын.
Лыгэнэвыр ярар иткэнин.
Тынотгыргына пынлёнэн кэлы: ―Эʼми гымнин нэнэны?
Вынэ эӄылпэ ӄытвыгын.
Кэԓьэтэ ивнин: ―Мытив-ым ярак варкын гынин нэнэны.
Кэԓьэтэ нэнагнатӄэн эткаё ярар.
Тынотгыргына нинивӄин: ― Янот гымнан мыяагъан, ынан эвыр мырэтын.
Кэԓьэтэ ивнин: ―Вэтыӄун ытлён ӄырэтгын ынӄэн гымнин ярар.
Ынӄо Тынотгыргына, авынгыто лыӈэты ярар, рырагтаннэн.
Тыляма нивӄин: ―Колёмэй ынӈатал ярар нывыргыргыӄин.
Ярак пыкиргъи Тынотгыргын.
Нивын: ― Колё аʼмын мэӈӄо ярарынӈагъэ?
Ивнинэт: ―Лыгэн-ым ръэтык тыԓьугъэн.
Китаӄун-ым энмэч эӄуликэ ӄынъэлгытык.
Ярар мытантэнмыӈгъан чама кымиӈын мылӄыриргъэн.
Ивнинэт: ―Митъэлыги айгысӄэпы оʼмъээʼтъол ръалянтогъа.
Ярар ынкы ӄынвыргыргэквыткы.
Ынӄор-ым Тынотгыргын эквэтгъи нотагты.
Ӄынвэрэвыр-ым нымнымык пыкиргъи.
Намӈылёгъан: ―Колё мэӈӄокэнайгыт?
Ивнинэт: ―Ӄун вай гымнин кымиӈын нэнаръэтгыпэгым.
Нивын: ―Ытръэч-ым чамъам, уйӈэ ӈутку.
Эквэтгъи.
Люур нэмэ ӄулинымык пыкиргъи.
Лыгивэймэну нэлгыгъэн вайыӈкы аны Тынотгыргын.
Намӈылёгъан: ―Лымӈъэмӈот нырэӄигыт?
Ивнинэт: ―Аʼтав гымнин кымиӈын нэнаръэтгыпэгым.
Никвъэн: ― Вэлерӈан-ым уйӈэ ӈутку.
Опопы, морыкайпы итык, ынӈэ чейвэ эквэткэ.
Гэкэӈэ ӄитги.
Эченур ярак пыкэрыӈӈок ӄылгиръилемъетги.
Акватыӈӈок таӈымыԓьо ӄорэн рыгрыг нэкылылетгъэн.
Чама нивын: ―Эвыр рэнвилгъэ - нарапэнрычетгыт.
Лыгэнэвыр гынинэт ӄаат ӄытрилгынэт, ынкъам митъэлыги ӄаат ръэчеӈыт.
Гыт аʼчатылянвэпы ӄытагэ.
Ынӄо-ым пэнъёлгэпы ӄыпинтыӄэтги.
Эквэтгъи Тынотгыргын.
Маёлгык чымче ԓьунин ярайӈын, таӈыннанчьалгиӈын наӄам.
Тытлык чымчеӄэетэ эʼрагалягъэ.
Ӈэвысӄэтти лыгэнэвыр кытгынтынтогъат.
Ӄучичьыръугъэт ӈэвысӄэтти: ―Ӄыгитэ!
Мэӈин гэкэӈыԓьын.
Ынаналваӈ ваԓьыт ӄаат кылылетэ гэйыръэтлинэт.
Гэкэӈыԓьын нывилгъи, Тынотгыргын.
Лыгэнэвыр ӄаат эʼчегъэт.
Лыгэнэвыр эӄылпэ люнԓьутэ нэнтыгъэн.
Амэчатысӄычатгъэ Тынотгыргын.
Ынӄо люур пэнъёлгэпы пинтыӄэтгъи.
Эвын ԓьунин кымиӈын ӄымтаткынык нытваӄэн.
Кымиӈэ ивнин: ―Ако рэӄулымӈэ энмэч ымыӈ гыт етгъи.
Ытлыгэ ивнин: ―Колё аʼмын рэӄулымӈэ, ӄынвэр-ым тыԓьугыт.
Энмэч-ым ӄыетги, эӄылпэ ярагты мынэквэнмык.
Кымиӈэ ивнин: ―Ытръэч-ым гым эʼтки нэръэйӈэԓьэтгым.
Итык гынык гым траяалянӈыркын.
нӈин авынайылгавтагнык ытлыгэты ӄытгъи.
Лыгэнэвыр нэмэ пэнъёлгэпы ытлыгэ рамэчавнэн.
Тынотгыргынэн ӈэвъэн ярайпы восӄычгав нытлепыткуӄин айгысӄыӈӄачагты, тэӈэйъыкэ нытваӄэн.
Ивнин: ―Ӈавматаԓьын, айгысӄыӈӄачайпы оʼмъээʼнтогъэ.
Ӈавматаԓьа ивнин: ―Вынэ эӄылпэ ралкогты ӄытлыгэ.
Ярар нэнвыргыргэвын.
Ытръэттэгын кэԓьин ярар нымэԓьэв ынкъам колё ымэйӈъэв нывыргыргэтӄин.
Ӄынвэр ӄочеткын эймэквъи.
Тыленэймэвэ навалёмыӈӈогъан ӄулиӄул.
Люур ӄынвэр ӈаргынойпы ӄулиԓьэтгъи.
Ынӄо яраргыпы ралкочыкогты иквъи: ―Аʼмын вынэ опопы ӄээкэтгытык.
Ээк нэнынлевын.
Эвын ынӄэн ыргин кымиӈын нывакъотваӄэн.
Ынкавар-ым эвыӈӈогъэ: ―Эээй!
Эʼтки колё ыʼмпаӈгыргэгым гагтыйылӄатэгым.
Ытлыгын Тынотгыргын иквъи: ―Вынэ мынъялгыт.
Наӄам нивӄинэт: Тынотгыргын эӈэӈыԓьын.
Лыгэнэвыр эргатык ялгытгъат.
Ялгынма Тынотгыргына ярар рыԓьэтэннин каԓьагты.
Ивнин кэлы: ―Вай ярар, колё аʼм вэлынкыӄунэйгыт!
Юрэӄ ӄол тритгъэ нэмыӄэй гымнан транкоргаватгыт.
Ынӄо муулӄытгъэт, тумык энааʼтгъат.
3-06 Ейвэлӄэй Энмэн-ым ӈэвынъюсӄиквъи Ейвэлӄэй ӈанӄэн Ролтаннэкына.
Аны колё гэлелин оʼтчой.
Ӄынвэр пыкиргъи.
Намӈылёгъан турыпкирыԓьын: ―Аʼмын-ым нырэӄигыт?
Ейвэлӄэйынэ ивнинэт: ―Аʼмын-ым эмчинъюргэ аʼтав ныӈэвыллепгичийгым.
Нивын: ―Колё вэлерӈан-ым мури тэӈуйӈыԓьымури эӈэвысӄэткэ.
Опопы аʼтав рымагтэты ӄылеркын.
Ейвэлӄэй эквэтгъи Яатлявтэты аӈарэты.
Пыкиргъи Яатлявтык.
Намӈылёгъан: ―Лымӈъэмӈот нырэӄигыт?
Мэӈӄо етгъи?
Ивнинэт: ―Ӈанӄэн-ым ӈан эвтылрамкэпы, чама гым аʼтав эмчинъюргэ ныӈэвыллепгичийгым.
Нивын: ―Вэлерӈан мури уйӈэ эӈэвысӄэткэ.
Опопы рымагтэты ӄылеркын.
Эквэтгъи Ейвэлӄэй.
Ӈавысӄатъёмкык эӈэрык пыкиргъи.
Колё эвын тэӈэмныгтиӈӄин ӈэръамытлыӈэн ӈэвысӄэт ԓьунин.
Ынкы нэмэ намӈылёгъан: ―Нырэӄигыт таӈамгынан?
Мэӈиннымкинэйгыт?
Ейвэлӄэе ивнинэт: ―Ӈанӄэн-ым ӈан ивтылрэмкыкинэйгым.
Гым эмчинъюргэвэ ныӈэвыллепгичийгым.
Энмэч-ым ӈэраннымгыпы тыпкиргъэк, Ролтаннэкгыпы ынкъам Яатлявтэпы.
Ынӄо ӈавысӄатъёмка нивын: ―Ээй!
Ытръэч-ым чамъам ӈотӄо рэрэсӄиквъэ.
Опопы аʼтав ӄылеркын.
Эʼтки ӈотӄэн аʼӄарасӄэвыӈ ваԓьын.
Ивнинэт: ―Эплеэн-ым чамъам трэрэсӄиквъэ, Ейвэлигым.
Люур яраӈы ԓьунин Ейвэлӄэе.
Нытӄилетӄин.
Атытлыкыԓьэн уйӈэ.
Ынӄоры-ым ынраӄ ԓьунин аʼляйпыгыргыӄай.
Киткит чеӈкаркэлеӄааннэн.
Люур мырэну ытлён нъэлгъи.
Нивын: ―Колё гынтаквыргэгыт!
Нырэӄигыт мырэнӄэйигыт?
Ивнинэт: ―Вынэ ванэван, гым чама ӄырымэнайгым мырэнӄэйигым.
Вай Ейвэлигым.
Энмэч аʼтав ныӈэвытлепгичийгым.
Нивын: ―Ээй!
Ытръэч ӈутку нытваӄэн Айъояӈавиӈын-ӈавысӄатчыӈын.
Нивын лым: ―Ытръэч-ым ынӄэн мургин ӈэвысӄэт.
―Колё-ым мытив мэчынкы, - Ейвэлӄэе ивнинэт.
Ынӄо энмэчевын йылӄэтгъэт.
Люур вай йылӄыма яӈайпы ваӈэвыргыргыӈӈогъэ.
Ейвэлӄэе нэнапалёмтэлӄэн Айъояӈавиӈын.
Эчги аваӈэвыргыргыка нъэлгъи, Ейвэлӄэй эӄылпэ кэргыпгъэ – авэръэпыгъэ ынкъам лыгэнэвыр ӈытогъэ.
Эвын ԓьунин, ӄытлыги ромавчанляйӈын.
Йъонэн чанляйӈын, лыгэнэвыр рывэнтэннин.
Эвын ынӄэн ынкэчыку ӈэвысӄэт нытваӄэн.
Мэчичьу нываӈэӄэн.
Лыгэтаӈкалепчормыԓьын, ӄэпэрытъуле гъыттъысӄэтлин ынкъам лыгитэӈкэлиегыт гаплыткоӈӈоленат.
Ынӄо ээʼкунин аʼляйпыгыргыӄайгыпы.
Люур эвын гэйылӄэтлин.
Нэмэ чеӈкаркэленэн аʼляйпыгыргыӄай.
Люур вэнтыгъи.
Лыгэнэвыр ынӄо рылгъэ Ейвэлӄэй.
Лыгэнэвыр ынкы йылӄэтгъи.
Кыеквъэт, рэмкыԓьын нагэтгыӈӈогъан: ―Ынӈатал мытъэӄэлтэнмык, миӈкыри рэмкыԓьын эквэтгъи.
Моргынан эмиӈвиӈкитэ ынкъам ӄымэл рэмкыԓьын тымӈэквъэ.
Люур яӈайпы ӄулиԓьэтгъи Ейвэлӄэй: ―Ӈотӄэнайгым.
Энмэч нылгитэӈычьэтигым чама колё-ым нымэԓьэв тиилӄэтгъэк.
Никвъэн: ―Колё аʼмын ӈэвынъюԓьигыт.
Китаӄун гынан ӄылгэрагтыӈгын ӈэлвыл.
Наӄам ымыԓьорык нылвавӄэн мургин ӈэлвыл рэтык.
Наӄам ӈэлвыл гэмгэнутэк гэнъэтлин.
Ейвэлӄэй эквэтгъи.
Тыляма нычемгъотваӄэн.
Нивӄин: ―Колё аны ивкэ миӈкыри ӈалвыԓьиӈын мынумэкэвыркын ынкъам люур ярагты тъагтатын.
Люур вай авынтыляма ԓьунин ӈээккэӄэй.
Пынлёӈӈонэн ӈээккэӄэе: ―Колё аʼмын миӈкэкинэйгыт?
Тэӈвытку гымнан тыԓьугыт гыт ӈутиннутэк.
Ейвэлӄэе ивнин: ―Аʼтав гым ӈотэннымэты эмчинъюргэвэ ӈэвытлепгичиԓьигым.
Наӄам таӈамгымнан ваԓьэгым.
Гымнинэт ытлыгын ынкъам ытԓьа тэленъеп гэвъилинэт.
Рыпэт-ым гымнан ытри таӈгэмо микынти.
ээккэӄэе тэгнинъэйвынин Ейвэлӄэй.
Ивнин: ―Эченур ынӈэ мэкына амӈылтэлка.
Вайыӈката ӄытагэ омкыткоӄагъеквэ, чама митъэлыги ынкы пыӄаромкыткоӄай рэԓьуӈын.
Ынӄоры ӄыечьаӈойӈыгыркэԓьатгэ.
Ымыԓьо лилит ӄыйыръэтгынэт ечьаӈойӈа.
Ынӄор-ым, ыныкит ӈэлвыл рэԓьуӈын, аʼмын-ым, тумгэйгыт, лилит ӄытэвлягынат.
Ейвэлӄэе ивнин: ―Колё аʼмын ивкэ ӈан эʼптэ гыт мылгэнкоргаватыркынэгыт миӈкыри.
Китаӄун-ым гымнан тэӈвытку мырэркылеӈгъэн гынин нинъэйвын.
Ейвэлӄэй эквэтгъи нинъэйвыплыткук.
Авынтыляма умкыткуӄэй ԓьунин, омкыткоӄагъеквэ нылеӄин.
Ӄынвэрэвыр пыӄаромкоом ԓьунин – колё аʼмын мыгъечьаӈойӈыԓьын.
Нылгигйинрэӄин ечьаӈойӈэты.
Аны колё ечьаӈойӈыгыркэԓьатгъэ, лилит ӈалгыл тэнйыръэннинэт.
Нэмэ эквэтгъи.
Люур ӈэлвыл ԓьунин нылгинымкыӄин, рыпэт эвытрыкыԓьин ӄаатагын.
Эчги ӄаатагнык пыкиргъи, аʼмын-ым лилит тэвлянэнат ымыԓьо.
Аны колё ечьаӈойӈымкын гарэӈачален.
Ӈэлвыл лымынӄо нырилининиръуӄин яраӈӄачагты.
Ӄытлыги галгэръораръолен колё, галгэръораръочгатлен.
Ынӄо чымӈы ԓьунин гынонӄаак.
Йылгыгыргыгэта нутэсӄык нъалянтоӄэн, ръырыӄык гинэплинэт гыткат.
Лыгэнэвыр кытгынтыпэнрынэн, пыкиринэӈу кыплынэн кэӈунэӈэтэ.
Люур чымӈачгын рэчгэттавнэн.
Ынӄоры чымӈы эквэтгъи.
Лыгэнэвыр ынкы яалятгъэ Ейвэлӄэй.
Аны колё Ейвэлӄэе ӄаатагын нинэркычечьивыӄин, наӄам эвынӈэлвыл ечьаӈойӈа нынлеӄин яраӈӄачагты таӈамчаакаеты.
Энмэч ынӄоры ыʼттъыёлӄор ярак ининигъи.
Ӈэвысӄэт ӈытогъэ.
Люур ӈэлвыл ԓьунин.
Ивнин ытлыгын ынкъам ытԓьа: ―Ӄыгит аны, ӈэлвыл мэӈӄокэн ининигъи, наӄам колё нымкыӄин.
Ивнин ытлыгэ ӈээкык: ―Вынэ амъатав ӈанӄо ныетын тэвиминӈымэйӈэтыԓьыӄэй.
Ярак рыпкирэннин ӈэлвыл.
Ынӄо ӄытгъи ярагты Ейвэлӄэй.
Нивын: ―Колё аʼмын ынанкэн эвын гынан выткъум лымӈэ ӈэлвыл рыпкирэтын, алымыӈ таӈымыԓьорык мурык рэмкэ галвавлен рэтык.
Нивын Ейвэлӄэй: ―Вынэ амъатав ӈэлвыл ӄыныпкирэтгын - ӄыгрыткутык, лыгэн тэгъеӈу лынъё ӄэймитгыткы.
Гырыткугъэт ытри ӈэвысӄэт.
Нивынэт: ―Аʼмын-ым эвыр рэтэӈӄэмиплыткунтык, торыкагты опопыӈ ӄырагтытык.
Энмэч ӈэлвыл ӄычвигыткы гынунэтэ ынкъам чымӄык мурык ӄыпэлягыткы.
Колё Ейвэлӄэй амкоргава рыпэт нымэрэнтоӄэн.
―Чама чымӄык ымыӈ яраӈы ӄынэквэтэквыткы.
Ӈэлвыл-ым нэчвигъэн ынкъам эвыр яраӈы.
Ынӄор-ым ялгытгъат ытри ӈэвысӄэт.
Ейвэлӄэе мууӈынрыԓьу лыгнин Айъояӈавиӈын (ынӄэн ӈэвысӄэт элергыпы Лаврентия).
Ӄаачыко-ым нинэнтыӄин Вагыргэн- Тэнантомгынэн ӈээкык.
Колё ытлён нытаӈпэраӄэн ынкъам чама ытръэчтэгын нылгиныгтиӈӄин.
Мууԓьыт пыкиргъэт ынкъам лыгэнэвыр накылгыпэнрынат.
Эчги ымыԓьо ӄаат навъятынат, ӄутырык Ейвэлӄэй ынкъам Айъояӈавиӈын тэнӈу нылгыӄин.
Нивӄинэт: ―Ӄыгитъэм аны ынык юргыкин ӈэвъэн аʼм лыгъаткэӈчыӈын, агтэӈкыԓьиӈын.
Ейвэлӄэе ивнинэт: ―Аʼмын вынэ итык-ым турыккинэк гэӈэвысӄэтынӈэйгым, эвнэтэнӈыткукэ ӄитыркынитык.
Ейвэл каарагты ӄытгъи.
Каарачыко ваԓьын Вагыргэн ӈээкык, ынин ӈэвъэн, ивнин: ―Китаӄун аʼтав ӄъурэкви, ымыԓьорык ыʼнгитэгыт.
Ыныкит уʼрэквъи Вагыргэн ӈээкык, колё аны рэмкын ӄытлыги каарак ӄлявылтэ эмгиинрэну нъэлгъэт, лыгэн уунъыгйинрэтэ ӄынур нитӄинэт, миӈкри колё ӈэвысӄэт нытаӈпэраӄэн чама ныгтиӈӄин.
Тараӈыплыткок ынраӄ-ым нараӈавоӈыӈӈогъан Ейвэлӄэй.
Ӄынвэр нивын Ейвэлӄэй: ― Ик!
Ынраӄ-ым вай рэмкык рээн ӄырачвыӈыркын.
Ейвэлӄэй наӄам-ым таӈванэван найылгавын рачвыӈынвэты, миӈкыри ынан лыги - ымыԓьо ынык эмпаӈ ваԓьыт.
Ӈэвъэн ивнин: ―Ыныкит эвыр мытрарачвыӈакватгъа, ик аʼтав ярар кынмэк ӄынолятгын.
Ӄынвэр-ым рэмкын ӈан рачвыӈакватгъэ, гэлгийӄунтэтлинэт рачвыӈыԓьыт.
Ӈоонко-ым палӄынтатынвык янотыԓьын нывилгъи ынкъам эвыр ӄутти рынвиленнинэт.
Ымыԓьо вэнвывэтгавйыръатгъат амранмыӈа Ейвэлӄэй.
Наӄам Ейвэлӄэй ынанъяалеӈӄач нылеӄин.
Ынӄоры, ыныкит ытлён пыкиргъи, нэпиричитын ымыԓьорык.
Лыгэнэвыр Ейвэлӄэй валята нэчвиткуйвыгъэн.
Ынӄор иквъэт: ―Аʼмын-ым лыгэн энъыянва ӈэвысӄэт, Ейвэлӄэйын ӈэвъэн, ныпиринин ынкъам лыгэнэвыр ынан ӈэвъэну нылгынин.
Рэмкын-ым ӄръачетгъэ таӈамӈавысӄатэты.
Рачвыӈыԓьымкиӈын эвын пыкиргъэт, люур эвын ынӄэн Ейвэлӄэй ниԓьуткуӄин ярак.
Таӈымпыннава-ым гитлинэт ымыԓьо ынӄэнат рачвыӈыԓьыт.
Ӈаквэтгаватыԓьын-ым чама янотыԓьын эʼрыкут эмтэнӈу гэпкитчыӄивлин.
Нэмэ рэмкын винвумэкэтгъи, ынраӄ-ым иквъэт: ―Эргатык-ым рэмкын нъытвыԓьэтын ынкъам ынкы ынӈатал мынтаӈынмыгъан.
Эргатык кыевкы найъогъан Ейвэлӄэй, нивын: ―Ик!
Аʼтав рэмкын ынръам нъытвыԓьэтын.
Йъарат вай уйӈэ этэкичгыкэ мытынъэлыркын.
Ейвэлӄэй лыгэнэвыр гагчыръогъэ.
Лыгэнэвыр ивнинэт: ―Ик, вынэ лыгэн мынъытвыԓьэнмык.
Ӈэвъэн нэмэ ивнин: ―Ярар лымӈэ кынмэк ранолянӈын.
Аʼтавлыгэн ӄырымэвын ыʼнынмыгым.
Эквэтгъэт ынӄо ыʼтвыԓьыт ӈоонӄогты.
Гынунык нэмэ лыгэн нэпиричитын, валята нэчвиткуйвыгъэн, аӈӄагты амманаӈ нэнинтыткуйвыгъэн.
Лыгэн-ым колё нылгэкоргавӄэнат.
Нивӄинэт: ―Ынӈатал-ым игыр мыттаӈынмыгъан.
Эӄылпэ мынрагтымык.
Ыʼтвыԓьыт ӈыпэгъэт.
Ыʼтвыйпэплыткук лыгэнэвыр ярагты кытгынтатгъат.
Эвын ынӄэн нэмэ Ейвэлӄэй ярак ниԓьуткуӄин.
Нэмэ умэкэтгъэт.
―Этъопэл вынэ энмыӈаеты мынпиӈкучитчыӄивмык.
Лыгэвыр Ейвэлӄэй нэмэ валёмгъэ.
Эквэтгъэт.
Энмыӈайык пыкирык нупынъылигъэн, аӈӄак нэнпылӄэвын.
Эӄылпэ ынӄо ярагты гагчыръогъат.
Нивӄинэт: ―Ынӈатал игыт-ым мыттаӈынмыгъан.
Ярак пыкиргъэт.
Уйӈэ аярарвыргыргыка.
Нивӄинэт: ―Ик, вэлерӄун мытынмыгъан.
Ӈэвысӄэт тэӈэмрытэрмэчьыӈэвэ мытрэнтыӈын.
Рэсӄиквъэт, ёроӈы натытлёпгъан.
Эвын Ейвэлӄэй ынӄэн кынмэк нывытрытваӄэн.
Ынраӄ-ым нивын: ―Китаӄун гынуннутэкин ыʼттъыӄэй гынан ӄыгтыгын.
Нэмэ лыгэнэвыр валёмгъэ.
Ейвэлӄэй эквэтгъи.
Авынтыляма омӄачгын ԓьунин.
Оʼралыганлегты нывакъотваӄэн.
Чамэтанэн.
Лыгэпкэрыӈӈок пэнрынэн.
Лыгэнэвыр илгэтысӄыченнин умӄы.
Омӄачгын эмчеӈыттэтэ-ым ынръам гэръилесӄычетлин ынкъам галгэнкытгынтыԓьавлен.
Ейвэлӄэе ӄынвэр-ым рилгыпэннин омӄачгын.
Левыт чывинин.
Ярак-ым тытлык ръылинин.
Ивнинэт: ―Вай-ым ыʼттъын тургин, рэтийгут рытъё, тырэтын.
Нэмэ нивын: ―Ынраӄ-ым эргатык нэмэ гынуннутэкин ынпыӈэвӄэй гынан ӄыгтыгын.
Нэмэ валёмгъэ Ейвэлӄэй.
Ӄынвэр гавэчатыӈӈолен ынин ӈэвъэн.
Ӈэвъэн ивнин: ―Ынанъаёк пэтле трэетгъэ.
Ынӄор-ым Ейвэлӄэе ивнин ӈэвъэн: ―Опопы мыгтыгъан.
Эвын вай ынӈин нэрэнтыркынигым.
Эквэтгъи.
Тылянвык ыннанмытлыӈэн ылваӄор ԓьунин.
Лыгэнэвыр ымыԓьо тымнэнат, ымыԓьо ынӄэнат имтининэт.
Лыгавынтыляма ярайӈын ԓьунин.
Энмэч ӈэнри ӄытгъи.
Эвын ярачыко ныгниԓьэтыԓьэтӄин оʼравэтԓьан.
Ынӄо Ейвэлӄэе ӄэюуӄэйын рилӄырил рэрэннин рыногыргэпы.
Люур оʼравэтԓьан кыниԓьэтыԓьын иквъи: ―Вынэ ӄэйыӄын.
Ӄытлыги ытлён кэԓьэнпыӈэв.
Ейвэлӄэе гитэнин нэнэнэӄэй ынин.
Эвын нылгэтэргыръоӄэн.
Нэмэ ынръам чымӈарэлӄырэл рэрэннин чыногыргэпы.
Панэна атэргыпаакыԓьэн.
Ынпыӈэвӄэй нивӄин: ―Ивкэ аны вэты.
Ӄынвэр ӄол аймак рэрэннин.
―Вэты ивкэ аны ӄэйыӄын.
Ӄынвэр чымӈаймак рэрэннин.
Ынкы вытку авъеткынка нъэлгъи нэнэны ынкъам эвыр кэԓьэнпыӈэвӄэй.
Ынӄо Ейвэлӄэе ивнин: ―Ик, рээн-ым вай колё вэлерӈан гыт тыгтыгыт.
Лыгэнэвыр кэԓьэнпыӈэвӄэй валёмгъэ.
Ынӄо ӈан эквэтгъэт.
Авынтыляма кэԓьэнпыӈэвӄэй ынръам гынтэквъи.
Нэнапэнрыӄэн Ейвэлӄэе - йъок нэналвавӄэн.
Эчги нэнайъоӈӈоӄэн, ынраӄ-ым эвыр ымыӈ нотасӄычыкоеквэ ынӄо ныпинтыӄэтӄин чекыяайпы.
Ярак пыкэрыӈӈок пэчасӄэвнэн Ейвэлӄэй.
Ынӄоры Ейвэлӄэе ивнин: ―Вынэ ӄэнъатчагэ.
Кэԓьэнпыӈэвӄэе эвыр аʼтчанэн.
Ейвэлӄэе эвын рыпкирэннин кэԓьэнпыӈэвӄэй ыныкы тармачьыӈыԓьэты, ивнинэт: ―Ӈотыӈ-ым тургин тэгъеӈу лынъё тыныпкирэтын.
Эчги нэԓьугъэн кэԓьэнпыӈэвӄэй - лыгэнэвыр гынтэквъэт.
Ынӄо нэмэ ӄытгъи ырыкагты кэԓьэнпыӈэвӄэй.
(Наӄам Ейвэлӄэйын ӈэвъэн ынкы нытараӈӄэн.
Энмэч пылвынтыярайӈын ынан гэплыткулин).
Кэԓьэнпыӈэвӄэй рэсӄиквъи тармачьыӈыԓьэты.
Колё лыгэн ытри нэнанваӈэйпыръовӄэнат, нэмчойпыткоԓьатӄэн ӄынур лыгэн.
Нинивӄинэт Ейвэлӄэе: ―Мытив-ым торгынан ӈотӄэн тэгъеӈу нинэлгытури?
Наӄам ӄырымэн тымӈэнпыӈавӄай.
Ӄынвэр ымыԓьо кунинэт Кэԓьэнпыӈэвӄэе.
Эчги кунинэт, ынраӄ Яйвалӄайына ӄытгъи кэԓьэнпыӈэвӄэй, пынлёӈӈогъэ: ―Эʼми ытлён вай тытыл?
Ейвэлӄэйин ӈэвъэнэ ивнин: ―Вынэ вай-ым ӈотӄэн, яв-яв, тытытлёпыркынэгыт ынанъаёк, эченур ынӈэ гым инэнинъэйвыкэ, Вагыргэгым ӈээккэйгым.
Ынӄо тытлёмнэн кэԓьэнпыӈэвӄэй.
Эчги ӈан левыт гынунэтэ ръылинин тытлык, лыгэнэвыр-ым тытыл рывиривнин.
Люур чоттагнэты эчгэтатгъэ левыт.
Ынӄо-ым кэԓьэнпыӈэвӄэй тымнэн.
Ытръэч лымӈыл.
3-07 Валвиӈын ынкъам кэԓьэнпыӈэвӄэй Тэленъеп энмэн, чит ӈаргынэн вусӄымчыку ваԓьын.
Ымыӈ ӄун аʼӄачайвыткоӈ вусӄымчыку.
Ӄынвэр оʼравэтԓьата нивын ыргин рэмкыԓьын валвиӈын: ―Эты вай ынӈин ӄонпы мытратваркын, аʼӄаляйвыӈ лымынкыри.
Валвиӈын иквъи: ―Ако вынэ микырык-ым ынӈин нэнъиквым?
Аʼтав вынэ мытантэнмыӈатык, уʼрэмиӈкыри мэквэтык.
Валвиӈын тымӈэвэтгыры эквэтгъи оʼравэтԓьаваратэты-ым эмъейвэче.
Люур аӈарӄэргыӄай авынтыляма ԓьунин.
Ытръэч эӈэрӄэгти ӄэргыӄавӄаё нитӄинэт тыляма.
Вэты лыгэн аӈарӄэргыӄайыгъет нылеӄин.
Ӄынвэрэвыр-ым каԓьаран ԓьунин.
Ӈэнри пыкитчыӄиквъи.
Рэсӄивинэӈу ытръэч иквъи: ―Ээй, рэӄулымӈэ-ым.
Ӄынвэр гымоӄай маленарагчеԓьэгым.
Лымӈэвыр этыӄун аны тырэтыляркын.
Люур вай кэԓьэнпыӈэвӄэе гитэнин ынкъам ивнин: ―Ако мэӈӄокэнайгыт ?
Лымӈъэмӈот гымыкы лейвыгъи.
Вэлвэ ивнин: ―Ако вынэ вай лыгэн чымчекинэйгым.
Вай гыныкӄачакэнайгым.
Энмэч опопы ӈирэмури мынылгитумгэвмык.
Эмчимгъутэ нивӄин валвиӈын: ―Ынӈъэмӈот лыгиӄулинутэкинэйгым.
Эвын ынӄэн кэԓьэнпыӈэвӄэе ӄэплю нинэлгыӄинэт тиркытир ынкъам йъилгын.
Ымыԓьо ӄэргэнаӈат ганатчыӈатленат.
Нэмэ кэԓьэнпыӈэвӄэе пынлёнэн: ―Элымӈэ вай гымык ӄэйвэ ытлён лыгичымче ваԓьэгыт?
Валвиӈа ивнин: ―Аны вай лыгичымче ваԓьэгым, ытръэч вай аръаля ыллён тэӈвытку гым тылейвык гыныкагты.
Итык чит нырэенӈигым ӄонпы, ытръэч амваӈэлтатык.
Ынӄоры валвиӈа ивнин: ―Энмэсӄун эвын рэмкыԓьигым нъинэнӄэплювичвэвыркын вай ӄутыргу.
Кэԓьэнпыӈэвэ ивнин: ―Ытръэч-ым лыгэнитык мэлтэӈэйгулеткыԓьигыт, лыгэнитык ынкъам атаӈычьыкэгыргэгыт.
Лыгэн амынан ныӄэплювичвэтӄин кэԓьэнпыӈэвӄэй.
Валвиӈа ивнин: ―Аʼмын кынмал мынӄэплювичвэтыркын.
Мытив-ым чеӈэт гачымченааԓьа мынъытэӈычьэтыркын.
Чама валвиӈа нинивӄин: ― Ынӈатал-ым ӄытлыги гыт ынантаӈынпыӈавӄаегыт.
Кынмал мытъяаркынат ӄэпылти.
Чит-ым ынӈин гатвата гачымченааԓьа.
Наӄам кэԓьэнпыӈэвӄэй ӄэплютэ ныӄэплювичвэтӄин.
Валвиӈа нинивӄин: ―Колё аʼмын китаӄун аны гымраӄ мыӄэплюгъэн.
Эвын лыгэн гынык алягтэӈ ваԓьэгым.
Ынраӄ-ым аны кэԓьэнпыӈэвӄэе гыто нинэлгыӄинэт ӄэпылти, тиркытир ынкъам йъилгын.
Нэмэ кэԓьэнпыӈэвӄэе ӄэплюнин ӄэпыл–тиркытир.
Валвиӈа танӈавэты нинивӄин, анъяӈӈонэн чама: ―Ако эвын чеӈэр нылгиӄэплюйгыт, колё аʼмын гымнан итык чамъам трэӄэплюӈын.
Ӄынвэр-ым кэԓьэнпыӈэвӄэе ӄэплюнин ӄэпыл–тиркытир оʼравалвиӈэтыӈ.
Валвиӈа ивнин: ―Китаӄун-ым ынраӄ оʼрагыныкы аʼтав мытантэнмыӈгъан.
Ынӄор-ым валвиӈа ӄэплюнин, люур рыногыргэпы тиркытир рынтоӈаннэн.
Кэԓьэнпыӈэвӄэе ивнин: ―Оой, иаʼм ынраӄ гырголягты ӄэплюгъэн?
Нэмыӄэй гымнин увичвинэӈ ынӄэн ӄэпыл.
Валвиӈа ивнин: ―Ик, ынанъаёк трэрэнӈын ынӄэн, итык гымыграк иргъи, наӄам гымнин яраӈы лыгичымчеӄэй варкын.
Нэмэ валвиӈа ивнин: ―Китаӄун аны гынраӄ йъилгын ӄыӄэплюгын, гыт-ым чеӈэт ныйъэӄэплюйгыт, ынпыӈэвӄэйигыт, чама таӈтъымгыргыԓьэгыт колё ынӄэн.
Кэԓьэнпыӈэвӄэе ӄэплюнин йъилгын.
Люур вай нэмыӄэй рыногыргэпы рынтоӈаннэн.
Валвиӈа ивнин: ―Колё аʼмын пытӄы гыт йъарат ныйъэӄэплюйгыт, гымык ӄаплёк майӈэтчыӈ ваԓьын рынтоӈатын.
Нэмэ валвиӈа ивнин: ―Колё мыттэӈычьэнмык увичвэтык.
Китаӄун чеӈэт лымӈэ мынӈирэӄэвмык ӄэплювичвэтык, мыгтынат ӄэпылти.
Кэԓьэнпыӈэвӄэе ивнин: ―Эченур ӄылгэгагчаквэ, ытлён вай лыгэн-ым тръатчаркынэгыт.
Валвиӈа ивнин: ―Ии, лыгэн пэтлеӄэй трэетгъэ.
Эвын рэмкын ныплювичвэтӄин, ӄырым вай эеткэ митык, ыпыԓьигым увичвытумгигым.
Валвиӈын ӈытогъэ.
Люур вай ытръэч рагролмык ԓьунинэт тиркытир ынкъам йъилгын.
Лыгэнэвыр тиркытир ӄэплюнин гырголягты.
Люур-ым вай тиркыръугъи.
Энмэч лыгэнэвыр эʼӄэгниръугъи.
Ынӄор-ым йъилгын ӄэплюнин гырголягты.
Люур-ым нэмыӄэй эргыпйъэлгыръогъэ.
Аны гэриӈэмъетлин валвиӈын.
Ӄытлыги ынин лыгэчекыяа ваԓьын яраӈы.
Ытръэч тыляма танӈавэты нытипъэйӈэӄин: Аʼмо-он томгачгын, Кунапат ӄъитыри, Митиӄэй кунапат Таӈӄэргэты нылеӄин.
Таӈэръыӈавъёлгын, Таӈпэлгыӈавъёлгын, Чит-ым итык гымоӄай Гэӄэплювичвэтлин.
Микынэ вэчьым лыги Гым увъэлиръыԓьигым, Ытръэч нарантээватгым Турмэйӈэтыԓьырык.
Галгаёк ынанвытко Тылейвыгъэк рамкэты.
Варатэты ейвэче, Иӈӄун мынтэӈычьэтыркын.
Ӄынвэрэвыр валвиӈын пыкиргъи.
Нивын оʼравэтԓьата: ―Колё аʼмын ынӈатал мэӈӄо етгъи, тытэӈэтигыт?
Тэнйылгымиӈкыри мытрэнтыгыт?
Валвиӈа ивнинэт: ―Аʼмын-ым мытив-ым эвын рэмкын ныплывинрэтӄин.
Итык-ым ынӈатал эʼтки чекыяайпы тыетык.
Нивын валвиӈын: ―Колё ипэ рэӄэ мынмынгыквыгыт?
Ытръэч вэчьым эʼнӄу рэлгыӈын йиԓьэԓьуӈэлвыл ?
Валвиӈа ивнинэт: ―Ок, аʼмын-ым эʼтки нэмыӄэй вынэ тургин, итык-ым лыгэн аръаԓьам таӈванэван гымнан эʼнӄу мылгыгъэн.
Ӄээӄын валвиӈын чемгъотвагъэ.
Ӄынвэр иквъи: ―Опопы-ым ынӄэн мачынан мыпиригъэн, наӄам-ым эвын рэркурӈыркыниткы.
Итык-ым эвын рэмкын ныплывинрэтӄин.
Оʼравэтԓьата нивын: ―Ынӈатал-ым вэлынкыӄунэйгыт.
Итык вай эммурыку тэӈвусӄымчыку мынъытваркын.
Лыгэтанъеԓьаԓьоӈалвыԓьычгын валвиӈэты нэйылгъэн.
Валвиӈын амкоргава рыпэт гэвучвыпиӈкуткулин.
Ытръэч лымӈыл.
3-08 Паннаяӄын вагыргын Тэленъеп миӈкыри ганымытвален ынпыначгыӄай Паннаяӄ.
Ынинэт-ым гатваленат ыннэн ӈээкык ынкъам экык, эвыр ынин ӈэвъэн.
Ытлён ӄонпы нъытвыԓьэтӄин амынан, наӄам колё мэмыл нэнанмыткоӄэн.
Ӄынвэр ӄол итгъи лёнрагта итгъи.
Эʼми яраԓьа аʼтчак налвавын.
Колё тэӈэйылӄэткэ гэнъэтлинэт пэгчиӈэ яраԓьыт.
Наӄам Паннаяӄын кукилгын гырголягты ваԓьын.
Ӄытлыги ӄоймарочыӈкы гаӈавтынлен Паннаяӄ.
Ӈэнри нырагтыӄэн, мэмылёйыръыт ӈэнри нэнанрагтатӄэнат.
Чама колё ынкы мэмыл нэнанмыткоӄэн.
Наӄам-ым яраԓьэн лылет гачелгыръоленат тэргыръок.
Чама эмэйылӄэткитэ чама колё лылет гэгылгытвылинэт.
Наӄам Паннаяӄэн мэмылтэ, эммыкэ тымыткойвыёттэ, тамайӈиӈык рыпэт гимӈытэтръулинэт, чама ӄутти гэвичгытэтлинэт энвэнӈыкитэ.
Колё наӄам ынинэт авынъяраԓьыт нылгигытъэтӄинэт: тэӈуйӈэ этэйӈэткэ, нэнэнэт ынинэт гытъэ нытэргыръоӄэнат.
Ӄынвэр-ым ӄол итгъи Паннаяӄ рагтыгъэ, наӄам лёӈэнанрагтата итгъи мэмыля, амӄачгыпо пыкиргъи.
Эʼрыкут ӈэвъэнэ ягнанэн, эвын ынӄэн ӄытлыги тэӈуйӈэ эгынникуйыръыкэ.
Ытръэч ӈэвъэнэ ивнин: ―Колё аʼмын мытив тэленъеп гэвъигыт.
Тэӈэйылӄэткэ ӄонпы нытваморэ, наӄам нэнэнэт гытъэ ӄонпы нытэргыръоӄэнат чама гыныкы гылёта.
Вэлер-ым пыкиргъи, эӄылпэ мынрагтымык.
Кынмал рагтыгъат.
Ярак пыкиргъэт.
Эʼрыкут нэнэнэтэ колё танӈавэты напэнрыгъан Паннаяӄ.
Иквъэт: ―Рэӄулымӈэ атэӄай пыкиргъи.
Ынӈатал-ым мытраӄамэтвагъа.
Паннаяӄына эʼрывэн ӈан танӈавэты нинэгитэӄинэт ынинэт кымиӈыт.
Гэлгиӄупӄэтлинэт.
Ӈэвъэнэ ивнин Паннаяӄ: ―Аʼмын вынэ эʼтки ӄыпаагэ ыʼтвыԓьэтык.
Ӄынвэр-ым аӈӄак рэвъигъэ, чама эʼтки колё пагчеӈгыргэгыт.
Энмэч ӈутку вай кынмал мынпэчгарэрыткоркын, чама эʼтки нэнэнэт ӄонпы гытъэ тэргыръоркыт.
Паннаяӄына ӈэвъэн ивнин: ―Вынэ гым ӄонпы лыгэн гынонаӈӄак нытвайгым, нэнэнэт амранӄамэтвавӈа ынкъам чама гыт, ӄун лыгэн-ым кынмал эмрэтэӈычьэнӈэ.
Ӈэвъэнэ ивнин: ―Колё аʼмын вынэ ӄывалёмыркын.
Ынан вай мырготкоӄая мынӄамэтваркын, энмэч эргатык кынмал вай мынмыргонтамык.
Ӄынвэр мытраӈэнӄымчаквъа, пытӄылымӈэ аʼӄаляйвыӈ вай мытрэнъэлгъэ.
Паннаяӄ ыʼръэ ныпыннытваӄэн.
Нывэнвыӈавтыӈытваӄэн ӄытлыги вай элвэк.
Ынӄо нэмэ Паннаяӄына ӈэвъэн ивнин: ―Вынэ эвын лыгэн гым тръытвыԓьэтыркын, ӄэлюӄ нэнэнэт ныӄупӄывъинэт.
Ӄытлыги вай яраԓьын турӈэвъэн нылгэгаймычьытваӄэн ытръэттэгын.
Вэнлыги нэмэ Паннаяӄ авынръотавтагнык элкысӄиквъи.
Ытԓьата ивнинэт ӈээкык ынкъам экык: ―Китаӄун мынвинвыгитэсӄивын, наӄам иаʼм эӄупӄэткыԓьин ытлён, наӄам мури мытылгиӄупӄэнмык.
Нывинвыгитэӄин ӈанӄэн.
Лыгэн гынонэты нылеӄин, тыляма ныгынниӈӈыттыӄин.
Колё мэмыл нэнанмыткоӄэн.
Наӄам-ым Паннаяӄ тэвыԓьыӄай.
Ӄынвэрэвыр рочгэпы ӈылгылӄай нэԓьугъэн, нылгэныгытъав нынлынтоӄэн.
Ӈылгылӄайгыпы нэчичевын.
Ытԓьата ивнинэт нэнэнэт: ―Аʼмын ӈаан энмэч итык Паннаяӄ ынкы гэнымэвлин.
Ӄынвэрэвыр Паннаяӄ гынниӈӈыттыплыткук ӈылгылӄайыгъет ныпкитчыӄивӄин.
Ынӄо ытԓьата ивнинэт нэнэнэт: ―Ынӄэн-ым ӈаан амъатав гынникуԓьэтгъи.
Ынкэгйит ӈаан рагтакватгъэ, ӈылгылӄайыгъет.
Ынӄо Паннаяӄ пыкиргъи турӈэвъэнык.
Эвыӈӈогъэ: ―Ик, ик, Паннаӈав!
Паннаӈав, нэмэ вай гымоӄаегым, тумгэӄэйигым, гэгынникуйгым.
Ынӄор-ым тылвыӈирэргэри колё гинэйпэлинэт мэмыля.
Рыпэт ӈэвъэн аммэмыленаванӈатыԓьатык тэӈэкыттэлеткыԓьин.
Левыт гэлгитэтимкэт-лин.
Ынӄор-ым нэмэ кыевкы Паннаяӄ ыʼтвыԓьэтгъи.
Гэлгийӄунтэтлин гынонэты.
Нэԓьугъэн ӈоонӄо ярайпы оʼралваӈӄачагты гъытвыԓьэтлин айвэкэнак.
Ытԓьата ивнинэт нэнэнэт: ―Эӄылпэ моргынан ӈылгылӄай мынйъогъан.
Ӈан-ым лыгиӄырыминъэ нылӄытгъэн.
Паннаяӄ лыгийӄунтэтгъи.
Ынӄо пыкиргъэт Паннаяӄына турӈэвъэнык ӈыроргарэ.
Ивнинэт Паннаяӄына турӈэвъэнэ: ―Кыкэ миӈкэкинэтури ?
Нивын: ―Вынэ вай лыгэчекыяакэнаморэ.
Аʼтав нымгичиԓьымури лыгэн.
Наӄам ванэван Паннаяӄына нивнин турӈэвъэн: гымнинэт вай яраԓьыт варкыт.
Ынӄо Паннаяӄына турӈэвъэнэ ивнинэт: ― Колё лыгэн ӄыӄамэтваԓьатгытык.
Иаʼм рэӄу гэӄупӄэттури?
Нивын: ―Миӈкыри ӄун тылянвын эммэйӈычьэтэ, тэлвэӄупӄэтэ-ым мытинмык.
Паннаяӄына турӈэвъэнэ ивнинэт: ―Колё эʼтки гым вэӈэлта амэмыленаванӈаткыԓьэгым чама лыгэн лывава; наӄам гымнин уʼвэӄуч Паннаяӄ йъарат вэнъым аммэмылёԓьын, наӄам ымыӈ ытлён ӈирэӄ йъилгыт галягъат торыпкэртагнэпы.
Колё рыпэт нычиӈкэвириӄинэт, нимйыръэтӄинэт нэнэнэт мэмылеты лылепык - амраӄамэтваӈа.
Ытԓьата ӄол мэмыл рывэнӈынин лыгэӄылпэ.
Лыгэнэвыр увигъэт, ынӄо колё гэръулинэт.
Паннаяӄына турӈэвъэнэ ивнинэт: ―Колё аʼмын эʼтки гым мымле нэйыръэтгым.
Йъарат вай левыт колё мымле.
Вак тылвавыркын, ымыӈ аʼӄатъэраткоӈ.
Аммыгмэмыля чама колё мытӄэ левыт рыпэт тыӄичгытрэтгъи.
Паннаяӄына пэтыӈавъана ивнин: ―Вынэ виин ыʼнымлюркынигыт чама люур ӄытъирэткуги, йъарат кытйылӄырочавыркын.
―Ок-ии, виин ыʼнымлюркынигым гыт мэмыленаванӈанма.
Ынкъам чама люур мэмылытъолӄая ӄимтиткутык, вэлер-ым гытолӄылӄая, эʼтки ынӄэн йъарат ӄупӄэттык.
Кытэ ынкы мылёма лыгэнэвыр ӄынӈырвэлятгъэ Паннаяӄын турӈэвъэн, чама гэлгиӄиилӄэтлин.
Лыгэнэвыр гылыпайӈын пыгыпгыԓьэтыԓьын вилюк нэттъыгъэн.
Лыгэнэвыр ԓьулӄыл тылвыкымгытгъи танӈавэты.
Ынӄор-ым лыгэнэвыр въигъи.
Мэмылыткынык нанвакъовын, выквэпойгын найпатын мынгык ынкъам вивыр ымыӈ найпатын.
Ынӄор-ым тэнуйгын найпатын, ӄынур нэтчыгъэн энанватыԓьын, танӈавэты ынӈин ӄытвигъи.
Ынӄор-ым эӄылпэ эквэтгъэт ярагты, мэмылытъолтэ нимтинэт.
Ымыԓьо ӈыроргарэ имтиткугъэт.
Мэчыйӄунтэтгъэт киткит.
Ынӄор-ым пирӄыгъэт, атчыгъат энмыгэӈкы.
Ынӄор-ым энмыгэӈгыпы нъатчаӄэн пыкирыԓьын Паннаяӄ.
Люур вай нэмэ ыʼтвыԓьын каврагъэ.
Нэмэ колё галгэмэмылёԓьатлен.
Пыкэтчыӄэвма ныӄулиԓьэтӄин: ―Паннаӈав, Паннаӈав, нэмэ гэгынникуйгым, гэгынникуйгым.
Ванэван нывалёмын, миӈкыри энмэч нывъэтваӄэн.
Ӄынвэр ыʼмӈычвынатыӈӈогъэ Паннаяӄ: ―Ок-ым ӈан йылгымэркычгыргын ынраӄ, авнаалёмка ваӈӈогъэ, ӄитпувъэт эʼчгынрэ нъэлгъи, йъэлыги энанватыӈӈогъэ.
Ытлён иаʼм йъэлыги мэчичьу тэнӈэвыркын?
Ытԓьата ынинэт кымиӈыт нинивӄинэт: ―Ӄыгитэ, мэчичьу йъэлыги ынӈин ивыркын, мури вай натаӈынчарэтвавмык.
Ӄынвэр ӈыпэгъи ыʼтвэпы Паннаяӄ.
Наӄам ныгитэӄин ӄутырык.
Амтъымӈычвына тэвэнаӈ пиринин уткунэӈу.
Нэнайъоскэвӄэн: ―Ок-ым ӈан авнаалёмка ваӈӈогъэ, йъэлыги энанватыркын танӈавэты, энмэч аягнака уʼваӄочегты.
Ӄынвэр Паннаяӄына кытгынтыпэнрынэн, тэвэнаӈ гырголягты нинэнрыӄин, чама амтъымӈычвына нывамылкайготваӄэн рыпэт ытлён.
Пыкиринэӈу эʼннэпы тэвэнаӈата кыплынэн, люур ымыԓьэты эчгэтатгъэ.
Ынӄо тэгилигнин, эвын нычыӄӄин.
Ынкават-ым Паннаяӄ тэргыръоӈӈогъэ: ―Ытлён вай гэрэӄигыт, иаʼм гэвъийгыт ?
Тэргыплыткок нинэгитэйвыӄин.
Ӄынвэр люур йивиӄу рытчынин.
Эӄылпэ тэвэнаӈ пиринин ынкъам пэчасӄэвнэн.
Ыʼтвыӄаеты эквэтгъи.
Нэԓьугъэн ыʼтвык ваԓьын.
Атчытваԓьыт энмыгэӈкы эӄылпэ рагтакватгъат.
Ярак пыкирык эӄылпэ мэмылытъоля увиԓьэтгъэт, ынӄо ӄамэтвагъат.
Ивнинэт нэнэнэт ытԓьата: ―Ымыԓьо эръэт гынуԓьыт ӄынумкэквыткы, ынкъам эвыр наранвэтгаватыӈӈотык, тэӈынӈэ авалёмка.
Наӄам эвын Паннаяӄ, эʼчгынрэвэн, морыкы рэетгъэ.
Паннаяӄ колё аны мэмыля нытинэӈэӈыԓьэтӄин - ыʼтвыӄэй тэнйыръэннин.
Ынӄор-ым эквэтгъи панэнъяраԓьэты.
Люур ыʼтвыԓьын каврагъэ.
Ярак пыкэрыӈӈок нываӈэйпыӄэн: ―Ӈээккэйгот!
Эккэйгот!
Ӈэвъэнигот!
Ик, эӄэлывэн вай аӈӄата гым ӄынвэр-ым ейвэчу гинэлгылин, тэвиминӈыԓьигым гынунык, эмринэнмэйӈэвӈэ пэчгарэрыԓьэгым торыкагты.
Ӄывалёмыркынэтык, ыпавыԓьыторэ чама вай ӄамэтваԓьыторэ... Таӈванэван нывалёмынат.
Ӄынвэр нэмэ анӈэнайпыгъэ Паннаяӄ: #NAME?
Таӈамынан нинэйпэйвыӄинэт ыʼтвыткынгыпы мэмылтэ.
Ынӄор-ым ярагты гинэривлетлин мэмыля.
Инэривлетыплыткук чоттагнэты нинэнъылийвыӄинэт ӄынур лыгэн амрак.
Ӄынвэр иквъи: ―Ик, эвыӈан торгынан ынӈин гэнтылин ӈоонӄэн ӈэвысӄэт!
Ивнин ӈэвъэнэ: ―Ръэнут ынӈин гэнтылин моргынан, китаӄун ӄамытвыгын аны.
Паннаяӄ гэлгичеӈыттэтлин: ―Оккоймэй!
Мытив-ым вай гэвъитури.
Аны вай таӈванэван гым мымаравык.
Нэнанвэтгаватӄэнат кымиӈыт, таӈванэван ыʼночгъан.
Ӄынвэр нэмэ анӈэнайпыгъэ: ―Ок нылгэнэнанъымӈычвынавторэ, иаʼм очыткока варкынэтык, эгныпэ торгынан ӈоонкакэн ӈэвысӄэт ганмылен ?
Нэмэ ӈэвысӄэтэ ивнин ытлён: ―Миӈкэкин ръэӈэвысӄэт моргынан мытынмыгъан ?
―Аны вай аʼтаквымнан, энмэч ыпавыԓьыморэ чама ӄамэтваԓьыморэ, энмэч эӄылпэ ӄывитык.
Нэнэнэтэ нивын: ―Аʼмын вынэ чеӈэт мури итык игыт чинит таӈпэчыгэчеӈ мытынъэлмык.
Пытӄылымӈэ майӈанӈэнайпыгъэ Паннаяӄ, лыгэкытгынтатгъэ ыʼтвэты.
Лыгэнэвыр тэвэнаӈ пиринин, ынӄо нэмэ ярагты амкытгынта пыкитчыӄиквъи: ―Колё-ым ӈан мэркычгыргыторэ!
Мэчичьу чинит кымиӈэ ынӈин нивыркынигым.
Эвын лыгэн таӈымыԓьоторэ тынмыткоркынэтык, тэвэнаӈата тыркыпчевысӄэвыркынэтык.
Эчги тэвэнаӈ рыгырголявнэн, нэпиричитын Паннаяӄ.
Нылгэнтъылкамаграръовӄэн: ―Иик-кыкка, иик-кыкка !
Ӄынвэр нанмыгъан, нэпичгэймитын.
Кымиӈын иквъи: ―Эвыӈан ынӄэн нинэрэԓьуӈигыт ?
Ытԓьата ивнинэт: ―Аӈӄагты мынъэмэтын.
Аӈӄагты нъэмэтын, ынӄор-ым нэнинтысӄивын.
Ынӈин-ым гэплыткулин Паннаяӄын вагыргын.
3-09 Аръампакойӈыӄай ӈыронрылгыԓьын Тэленъеп амӄылявылтэ ӈыроргарэ гэйичьэмэ гатваленат, наӄам ымыӈ ачакэттыкыԓьэнат.
Ымыӈ ыргинэт ытлыгыт ынкъам ытԓьат ыргынан гэмо въиԓьыт гэлгылинэт.
Ымыԓьо ӈыроргарэ нылвэгилиӄинэт.
Акватыӈӈок-ым ымыԓьо эръэт ынкъам ыпалгыт аграткынык нынумкэвӄинэт.
Эчги нэквэтӄинэт ылвагэленвэты, Аръампакойӈыӄай ӈыронрылгыԓьыӄай ярагты амрагты нытуԓьэтчыӄивӄин.
Ытръэч тыляма нытипъэйӈэӄин: Эк-кэ-кэ-кэ-ӄай-э-гым Аръампакойӈыӄай-э-гым, Ӈыронрылгыԓьыӄай-э-гым Ыпалгосӄэвыԓьэгым.
Ынӄо рагтыгъат ылвэгилиԓьыт.
Ӄамэтваӈӈогъат.
Ынанӈэнчьан-ым ӄонпы выёԓьо нылгыӄин ынкъам ымыӈ ытлён нитӄин ӄэминэймэвыԓьу.
Ӄэминэймэвыԓьын ӄулиԓьэтгъи: ―Ытлён ӈот мэӈин гапалголен, наӄам ӈыронрылгыԓьыӄай вай?
Ынанынпычьын иквъи: ―Китаӄун аны эргатык ӄол ӈутку ныпэлятын гынрырэтыԓьу, эченур вэтыӄун натчытваркын, юрэӄ ынкъам нъыԓьунин: йъарат вай ӄынвэр амран раӄэтынвынӈаркын ?
Эргатык-ым кыевык иквъи ынанынпычьын: ―Ытлён мэӈин рапэлятыӈ ?
Таӈымыԓьо нъэнӄэтӄинэт пэлятык.
Нивӄинэт: ―Эʼтки эмӈочгыргын, чама колё эʼтки емгымгыгыргын вак ыннэнлеӈу.
Ынанӈэнчьан эʼнӄэтэгнык вэтыӄун пэлятыйгот нэнтыгъэн.
Ытлён рыпэт эмйимгымгэ нытэргатӄэн.
Ӈирэргэри эквэтгъэт ылвагэленвэты.
Турэквэтэ ылвэгилиԓьыт, ынанӈэнчьан-ым лыгэнэвыр отлыгэӈкы пирӄыгъи.
Ӄынвэрэвыр чекыяайпы тэпъайӈавалёмгъэ.
Вэнлыги ынӈин йимгымгытэгнык ныпэрӄытваӄэн.
Ӄынвэр типъэйӈэӄулиӄул тэнтылеймэвэ итгъи.
Энмэч валёмыӈӈонэнат тывъеквыт: Эк-кэ-кэ-кэ-ӄай-э-гым Аръампакойӈыӄай-э-гым, Ӈыронрылгыԓьыӄай-э-гым Ыпалгосӄэвыԓьэгым.
Ынӄо тытлык ээʼкуткугъи, лымынкыри нытлепыткуӄин.
Лыгэнэвыр аграткынык иргъи.
Нинэгитэӄин: ныпалгоӄэн ӈыронрылгыԓьыӄай Аръампакойӈыӄай.
Ӄытлыги-ым ытлён оʼравэтԓьано гэнъэтлин - ыргин Аръампакойӈыӄай, кылпалгын ӄорэн рынныкэн, ӈыронвырыԓьыӄай.
3-10 Валвиӈын ынкъам пчеӄалгын Ытри чавчывак гэӈэвынъюлинэт.
Наӄам ыннэн ӈэвысӄэт кынмал ныӈэвынъюӄин.
Ӄынвэр ӄол итгъэт ялгытгъат.
Нивын валвиӈын: ―Ик, китъам гыт ӄъыттъыёчантагэ, ынкъам вэтыӄун гынан равэвынвылӄыл ӄымитъэԓьугын.
Гыныкэгйит лыгэн-ым вай мытрэмгутылегъэ.
Валвиӈын ыʼттъыёчантагъэ.
Ынан-ым ралӄаӈын ԓьунин, нымнымин торпэляё.
Энмэч ынкы пичевнэквъи талямчеэръыткок чама эмыраӄымчеэръыткок.
Валвиӈын эвыӈӈогъэ: ―Аʼмын виин вай аʼтчама гым мымчеэръоткоркын.
Мууԓьыт ининигъэт, лыгэнэвыр валвиӈыгъет нытасӄэвӄэнат.
Пыкиргъэт мууԓьыт валвиӈык, матаԓьа валвиӈын пынлёнэн: ―Мэӈка ӈот мытрэлегъэ?
Валвиӈа ивнин: ―Аʼмын вынэ вэчьым этъопэл ӈотка, наӄам вай митъэ-ым ралӄаӈын гымнан тытэйкыгъэн, тынэлетвэтгъэн.
Ынӄо матаԓьын ӄытгъи валвиӈэты.
Эвын ынӄэн ытръэч ралӄаӈынвык нымчеэръоткоӄэн.
Уйӈэ чымче авээнвыкыԓьэн.
Ытръэч матаԓьын эмчимгъутэ иквъи: ―Аʼмын вынэ ӈотӄэн ӄлявыл мэлӄырым гымык нытвагъан.
Энмэч матаԓьын моогты ӄытгъи.
Ивнинэт мууԓьут: ―Вынэ кита ынраӄ пчеӄалгын ӄаагтатыԓьын эӄылпэ вай–ым гымыкагты ӄъэйӈэквыткы.
Нъэйӈэвын пчеӄалгын, нивын: ―Энмэн эӄылпэ матаԓьэты ӄылӄытги.
Лыгэнэвыр пчеӄалгын кытгынтатгъэ ыʼттъыёлмоогты.
Матаԓьа лыгэн эвыр ивнин: ―Вынэ гынраӄ китаӄун ӄыралӄаӈынвыгэлегэ, наӄам итык-ым валвиӈын галвавлен, энмэч ытлён пэтыралӄаӈынвык нымчеэръоткоӄэн.
Пчеӄалгын лыгэнэвыр кытгынтакватгъэ, нывинвыӄитпыԓьэтӄин тыляма, нивӄин: ―Колё ивкэ гымнан нытэӈӄин ралӄаӈынвылӄыл мыԓьуркын, ынкъам ӄымэл-ым вэчьым ӈан ӈэвысӄэт тъыпиригъэн.
Пчиӄэтэ ваамъергыер эӄылпэ ԓьунин, танрыратысӄыԓьын чама колё гаватаплен, ымыӈ чама колё лыгимыкуунъыԓьын.
Ваамъергыер ныркывӄэн, тэӈуйӈэ апэтыраӈкыԓьэн.
Мууԓьыт пчиӄэгйит тагъат.
Пыкэрыӈӈок пчиӄэк матаԓьа йъонэн.
Ивнин пчеӄалгын: ―Мэӈкаӈ мытрэлегъэ ?
Пчиӄэтэ матаԓьын ивнин: ―Лыгэн ӈоткаӈ.
Энмэч гымнан мууԓьыт мыгтынат.
Ӈутку гыт ӄъатчагэ.
Матаԓьын аʼтчама нычейвыткуткуӄин.
Колё ныгйинрэӄин авээнвэты чама ымыӈ нуунъыгйинрэӄин.
Эмчимгъутэ нивӄин: ―Этъопэл гымык мэчынкы ратвагъа пчеӄалгын.
Мууԓьыт рэвиквъэт ваамъергык, ынкы кылгытвэтгъэт.
Рэмкын, лыгэнэвыр кылгытвэтинэӈу, уунъык нъэлгъи, ынпыначгын ымыӈ ӈээккэк рээн нуунъуӄин.
Орвырэл тамгоӈэты нытваӄэн.
Амынан пчеӄалгын нылгиӄитпыԓьэтӄин тараӈкы, ымыӈ ӄун амынан рэтэмэтгъи.
Вытку рэтэмэтыплыткук рагтыгъат уунъуԓьыт.
Ынӈатал колё пчеӄалгын нанъяӄэн, амынан эрмэмигчирэтыԓьын.
Эргатык-ым кыевык пчеӄалгын чекыяагты эʼмэтэ уӈэлгъи.
Матаԓьа тыӈивынин.
Ууркиплыткук туӈинэӈӈыгъи, ынӄоры ярагты эквэтгъи.
Ярак ининигъи пчеӄалгын эʼмэттылеԓьын.
Ачгыӈавынъётомга валвиӈа ягнанэн.
Пыкиргъи валвиӈын, уӈинэӈ рэткаӈыӈонэн, пчиӄин аʼматъё.
Аʼматъёлгэпы нинэтиӈусӄы-четъюуӄин валвиӈа, тыляма рыпэт нэнанпэӄэтавӄэн пчеӄалгын.
Пчиӄэ нинивӄин: ―Томыгмычвыӈ ынӈэ атвака, лыгэн имтитэ ӄуӈэлги.
Валвиӈа ивнин: ―Чит гымнин пыръёлӄыл умкуум гынан вэлчиин пыргъэн.
Наӄам пчиӄэтэ ганмылен пипиӄылгыӄэй, оӈэнаӈаткынык апаӄатлыӈ гэтритлин, йыкыргын-ым уттыӄэе гуппэнрычивлин ааӈкы.
Пчиӄэтэ ивнин валвиӈын: ―Ивкэӄун гымнин уӈинэӈ ӄыгитэркын ынӈот ваԓьын.
Валвиӈа тэӈгитэнин.
Люур ԓьунин пипиӄылгыӄэй.
Эмчеӈыттэтэ люур валвиӈын таӈвытры иргъи.
Ӄутинэӈу ярагты гынтэквъи валвиӈын.
Ынӄо ярак пыкиргъи.
Эвын гэлгипэӈъивэтлин кытгынтырасӄэквъэ.
Лыгэнэвыр ивнинэт: ―Эӄылпэ гым ӄэнанатчыӈатгытык, ытлён нанмыткоркынэмык вай пчиӄэтэ.
Наӄам вынэ ынан оӈэнаӈаткынык нинэйӈэӄин ръэнут, мэлтэгинӈычьын.
Лыгэнэвыр мытӄыпгычыкогты нэнъылигъэн.
Пчеӄалгын-ым уӈэтԓьэн пыкиргъи.
Нэԓьугъэн пипиӄылгыӄэй оӈэнаӈаткынык ваԓьын.
Чаёӈӈок валвиӈын нагтогъан, эвын тэӈэммытӄу гэнъэтлин.
Турпинтыӄэтэ, ыныкит пчеӄалгын ԓьунин, лыгэнэвыр валвиӈын ыʼръувъигъи.
Ынӄо-ым пчиӄэтэ лыгигытиӈӈэвысӄэт пиринин.
Ытръэч.
3-11 Тагрывъаглыӈын, пэвэлӄэй ынкъам въайпылякылгыӄай Тагрывъаглыӈын, пэвэлӄэй эвыр въайпылякылгыӄай ӄол итгъэт ваамэты чейвыткугъэт.
Нэԓьугъэн тылянвык вээмӄэй.
Иквъи тагрывъаглыӈын: ―Ытлён вай ипэ мэӈин нъиргъэн ынанармачьын ынкъам ынанэнъычьын?
Пэвэлӄэе ивнин: ―Гым итык аръаля ӄырым мъирык.
Тэгрывъэе ивнин въайпылякылгын: ―Гыт опопы ӄыянотгэ, чеӈэт ынанармачьэгыт чама вай-ым ынанэнъычьэгыт.
Энмэч эӄылпэ къирги.
Въайпылякылгыӄай иквъи: ―Гым итык нэмыӄэй аръаля ӄырым мъирык.
Въэйпылекӄэе ивнин тагрывъаглыӈын: ―Гыт этъопэл янот ӄъирги, лыгэн вээмӄэйык ӄывулвэтги ынкъам ынкаеквэ мури мынъирмык.
Тагрывъаглыӈын вээмык вулвэтгъи.
Въайпылякылгыӄай эчги лыгъэрыӈӈогъэ, тагрывъаглыӈын мылегъи.
Въайпылякылгыӄай нэнанлыплятӄэн.
Пэвэлӄэе нинэркылеӄин въайпылякылгыӄай рылыплятъё, чама колё пэвэлӄэй нылгитэнӈыткуръуӄин.
Ӄынвэр авынтанӈыткоръома пэвэлӄэй пыткынтэтгъи.
Ытръэч.
3-12 Эмчьачокалгын ?эвынъюԓьын Ын?от гамголен.
Ытлыгын, ытԓьа ынкъам экык тэ?уй?э ?онпы этэй?эткэ нытва?энат.
Имыми?кыри чейвыткук уй?э нытва?энат, ?онпы ныгытъэт?инэт.
На?ам ытри ымы?
уй?э э?элвыԓьыкыԓьинэт, эмрэгынникуткутэ а?
?ачормык нытва?энат.
Эккэтэ ивнинэт ытлыгын ынкъам ытԓьа: ―Опопы гым кита?ун авэтыва?-ым чекайгыпы мэквэтык, юрэ?
ынкъам ръэнут?эй тъырэтгъэн.
Ытлыгэ ивнин: ―Эченур э?ылпэ ?итги, пагче?гыргэгыт.
Экык айгыпы эквэтгъи.
?ынвэрэвыр ԓьунинэт ?ырок ярат.
Мэрынрэ ныпкитчы?ив?ин, чама пир?ыгилитэ ныле?ин авытраткэгты.
Яатрагъет нытас?эв?эн.
Яатрак пыкиргъи, лыгэнэвыр епынмэпы винвырэс?иквъи.
Я?ак ваԓьыт эчьыт ымыԓьо рунинэт.
Ын?о тэ?ъэн?эвыплыткук нэмэ епынмэпы ?ытогъэ, вытку ынкы тытлеты рэс?ивыс?иквъи.
Тутрэс?ивэ эвын ?эвыс?эт ԓьунин, ныви?ин.
?эвыс?эт ?улиԓьэтгъи: ―Вынэ вай ынра?
мэ?
?окэн ?лявыл етгъи.
Лыгэнэвыр ынпыначгы?ай уʼрэквъи ралкойпы, лыгэнэвыр пынлёнэн: ―Мэ?
?о етгъи, чама нырэ?игыт ?
?лявыля ивнин: ―?ун вай аʼтав ны?эвынъюс?ивигым торыкагты.
Ынпыначга ивнин: ―Ок, аʼмын янот опопы ралкогты ?ытлыгэ, ынан-ым рэлку нунтымъэв мынвэтгавмык.
Рылгъэ ?лявыл, лыгэнэвыр иръытвыръугъи.
Ын?о иквъи: ―Ын?атал колё вынэ тыгтыеграквъак, ивкэ миквичиркын.
?эвыс?этэ лыгэнэвыр эмчемэнэн.
Ын?о ынпыначгы?ай е?айгытко?
?огъэ: ынра?
вэнъым мэ?
?оры эмчьачокаткэркын рэлкучыкун.
?ынвэрэвыр чичевнин ынпыначгы?ая ?лявыл: ―Колё аʼмын эʼтки гыралы?огыргэгыт, эмчьачокаткэръоркын, опопы ?ынтогэ.
?ытогъэ ?лявыл.
Нэмэ вытгытрак епынмэпы винвырэс?иквъи, я?акэн нэмэ мачо рунин.
Ын?о вэнвынтогъэ, рэс?ивыс?иквъи тытлеты.
Нэмэ тутрэс?ивэ ?ол ?эвыс?эт ныви?ин.
?эвыс?эт ?улиԓьэтгъи: ―?ыгитэ вай мэ?ин, мэ?
?окэн ?лявыл етгъи.
?ол нэмэ ынпыначгы?ай ралкойпы уʼрэквъи.
Лыгэнэвыр-ым танытлыгнэн ?лявыл.
Рылгъэ авынвэтгавма, нэмэ иквъи ?лявыл: ―Колё ын?атал гым тыриквичи?ыркын.
Ынпыначга ?ээкык ивнин: ―Вынэ ?эмчемэгын рэмкыԓьын.
Эквэчема нэмэ ынпыначгы?ай иквъи: ―Колё мэ?
?о эмчьачокаткэркын, алымы?
айвэнрэт ванэван эмчьачокаткэн мый?огъан.
Ын?о нэмэ нэннэгъэн, эмчьачокаткэмаро нэтчыгъэн.
Лыгэн ?ытона?о ыʼттъыёлрагты ?ытгъи, нэмэ ынкы епынмэпы винвырэс?иквъи, нэмэ мачо рунин.
Вытку тэ?ъэн?эвыпчыткук рэс?ивыс?иквъи.
Рэс?иквъи, эвын чоттагын оʼравэтԓьакыԓьэн уй?э, лыгэнэвыр рылгъэ.
На?ам ынкэкинэт яракэнат этынвыт ныйыл?эт?инэт, ытлён лё?валёма нэнтыгъэн рытԓьан, ынкъам ынкы йыл?этгъи.
Эргатык кыевык мы?игъэт.
Чит ывэ?
?огъат, ымыԓьо мачвэт нэгитгынэт, та?ымыԓьо гэткулинэт, ытръэч эмъыттъымыт гэнрынувлинэт.
Эвы?
?огъат: ―Колё ръэнут га?амэтваԓьатлен, на?ам та?гэмо мытылгыгъэн.
На?ам ымы?
эмчьачокалгын ванэван нивын: гымнан-ым вай гэнулинэт.
Ытлён нытым?этва?эн, нэмы?эй нив?ин: ―Колё мэ?ин нэнанъым?ычвынав?эн, нэмы?эй роол?ылтэ микынэ руйвынинэт.
Вывчелка?лявыл мы?ийгут нэнтыгъэн.
Ытлён лыгэнэвыр валёмгъэ.
Галгэгаймавлен.
Чит нывилийгут нынты?ин, ?ырым эвын нывалёмгъан.
?ынвэрэвыр-ым аркычыткоръо?
?огъэ чоттагын, кукэт лымынкыри ныкувлитлыръу?инэт, кой?ыткот, ?ынвэрэвыр ымы?
ынкы ваԓьыт оʼравэтԓьат лымынкыри ковлетлыръо?
?огъат, рыпаа?атык нылвав?эн: ―Аны ?ыпаагэ, лым?э ?ырым иԓьуткуйгут ынан мынынтыгыт.
Ивнинэт: ―?ырым мыпаагъак, вытку ?эвыс?этэ рэналпынрынтык, ынкы гым трапаагъа иԓьуткук.
Нивын ытлён: ―Итык гыт эвын лыгэн ?эвыс?этын?эркын.
Ынкы вытку паагъэ иԓьуткук.
?эвыс?этэ налпынрыгъан, энмэч эргатык кыевык эквэтгъэт гэтур?эвъэнэ.
Тыляма ?эвыс?этэ ивнин: ―Кита?ун гытгыеквэ мынтамык.
Лыгэнэвыр валёмгъэ эмчьачокалгын.
Гытгык нэԓьун нылгинымкы?ин ?этымэмыл.
Ымыԓьо этчаттагнэты имтиткугъэт ?этымэмыля.
Ярак пыкиргъэт, ытԓьа амтэргыръок гэлгиллепээтлин аккагты эмъэтгъутэ.
Лыгэнэвыр ывинпыгъэт, ывиплыткук ?амэтвагъат, ын?ор-ым ымыԓьо йыл?этгъэт.
Кыевык ытлыгын чейвыткугъи.
Ытлён-ым ?онпы лю?вытрэтэ итгъи, гатым?эвлен, люнԓьутэ нэнтыгъэн.
Ытръэч.
3-13 Валвиӈын ынкъам рэӄокалгын Ӄол-ым итгъи валвиӈын нутэгчигъи ӄулинымык-ым.
Ԓьунин ранмыткынык нывакъотваӄэн лыгивыԓьиӈкрутӄыԓьу ӈээккэӄэй.
Валвиӈа ивнин: ―Э-эмэй, ынӈатал-ым ӈотӄэн ӈэвысӄэт гымнан тыԓьугъэн гэмгэнутэйиквик ынанавыԓьэӈкрокычьэн.
Энмэч ынӄэн эӄылпэ ӄырэсӄикви, тэӈэвыԓьиӈкрукыԓьыӄэйигыт ӄэвъяӈӈоркын.
Ӈээккэӄэе ынпыӈэвӄэй ивнин: ―Ынӈатал-ым гым валвиӈа энамайӈанъягъэ.
Иниквъи: “Ынӈатал-ым ӄэвъяӈӈоркын тэӈэвыԓьинкрукыԓьыӄэйигыт, тэгнытэӈӄинэӄэйигыт, эӄылпэ ӄырэсӄикви”.
Ынпыӈэвӄэе ӈээккэӄэй ивнин: ―Ӄытэнрэсӄивӈыгын валвиӈын.
Эʼтки аʼтавлыгэн нанъягыт, еп микынэ лёӈанъята нэнтыгыт.
Ӈээккэӄэе валвиӈын тэнрэсӄивӈынин.
Валвиӈын лыгэнэвыр рэсӄиквъи.
Ынӄор-ым нанӄамэтвавын.
Таӈынанмыӄычьыӄай тыргытъулӄэй пиринин валвиӈа.
Турпэглитинэӈу лыгэнэвыр ӈытосӄычатгъэ.
Ярагты эквэтгъи.
Валвиӈын ярак пыкиргъи.
Риӄукэтэ пынлёнэн: ―Ынӈатал-ым колё гыныгмич.
Мэӈӄо тэкичгытъулынӈэгъи ?
Валвиӈа ивнин рэӄокалгын: ―Этъопэл ӄэквэтги, митъэлыги рэԓьуӈын ранмыткынык лыгивыԓьиӈкруӈээккэӄэй нывакъотваӄэн, ынкъам ынӄэн вэтыӄун тылянво рэлгыӈын, ынкъам лыгэн ынӈот ӄиквын: “Ынӈатал-ым колё мэӈӄокэнайгыт ынангытэӈӈавэгыт, тэӈэвыԓьиӈкрукыԓьигыт.
Вынэ ынӄэн ӄэвъяӈӈоркын, эӄылпэ ӄырэсӄикви”.
Рэӄокалгын эквэтгъи.
Ынӄэн вэтгав ӄонпы лыги нинэлгыӄин, таӈымтыляӈэт нэнатвыӄэн валвиӈэн нинъэйвын.
Ӄэглынангэт-ым ԓьунин ранмыткынык нывакъотваӄэн лыгивыԓьиӈкрутӄыԓьу ӈээккэӄэй.
Йъонэн вакъотваԓьын ранмыткынык.
Ынраӄ-ым гантээватлен ранмыткынык вакъотваԓьын, чама валвиӈэн нинъэйвын гантээватлен.
Ивнин: ―Ынӈатал-ым мэӈӄокэнайгыт?
Вэнъым лыгъэткиӈӄэйигыт, лыгивыԓьиӈӄрутӄыԓьуӄэйигыт, рапытӄывыԓьэӈгыпгъа энмэч ынӄэн ӄэвъяӈӈок, опопы ӄырэсӄикви.
Нэмыӄэй ытлён рэсӄиквъи.
Нанӄамэтвавын.
Тыргытъул пиринин таӈынанмайӈычьын.
Винвэ, рэӄокалгын ӄамэтвама, ӈээккэӄэе нэнанымӈылявӄэн ынпыӈэвӄэй: “Иниквъи риӄукэтэ, у-у, опопы ӄырэсӄикви, лыгивыԓьиӈкрутӄыԓьуӄэйигыт ӄэвъяӈӈоркын”.
Ӄэмиплыткук рэӄокалгын ӈытогъэ, лыгэнэвыр ярагты эквэтгъи, тыргытъул ынанмайӈычьын рымнин.
Ярак пыкиргъи.
Эвын ынӄэн тыргытъул кэтэм ытръэч вэлымэл мэйӈэԓьын, наӄам валвиӈэн нылгэнымайыӈӄэначгын тыргытъул.
Нэмэ валвиӈын чейвыткугъи.
Ԓьунин нылгээнанватыԓьатӄэн ӈэвысӄэт, наӄам ярак ӄача нытваӄэн ӈалвыԓьиӈын нылгинымкыӄин.
Валвиӈа таӈынанмыӄычьыӄай ӄаёолгыӄай чиӈкъэттывэнин.
Лыгэнэвыр рагтакватгъэ.
Эвын ярак пыкиргъи – нылгинымэйыӈӄин ачьыԓьиӈын чымӈачгын.
Риӄукэтэ пынлёнэн: ―Колё мэй гыныгмич, мэӈӄо вэнъым ачьыӄор рэтгъэн ?
Валвиӈа ивнин: ―Митъэлыги ӈоонко мачыяа рэԓьуӈын ӈэвысӄэт нылгээнанва-тыԓьатӄэн, ынкъам таӈынанмыӄычьыӄай ӄылӄыриргын ӄэюуӄэй, ынӄэн ӄычиӈкъэттывэгын, чама, митъэлыги, ӈэлвыл варкын маёлгыӄайык амэчыӈ.
Рэӄокалгын эквэтгъи.
Ԓьунин ӈэвысӄэт нэнанватыԓьатӄэн, ынӄо маёлгын йъонэн.
Эвын ынкы амэчыӈ ӈалвыԓьиӈын нытваӄэн.
Вэнлыги таӈынанмайӈычьын ӄэюу чиӈкъэттывэнин.
Эвын ярак пыкиргъи– таӈынанмыӄычьыӄай ӄэюуӄэй, наӄам эмъыттъымӄэй.
Нэмэ валвиӈын ӈытогъэ, ынраӄ аӈӄачормэты ӄытгъи.
Рыркамкычгын ԓьунин.
Йъонэнат, таӈынанмыӄычьыӄай нэмэ чиӈкъэттывэнин.
Ярак пыкиргъи – эвын ӄэтваёлгычгын.
Нэмэ риӄукэтэ пынлёнэн: ―Колё аны гыныгмич, ӄонпы лыгэн ныкынтатапэчгыӈэгыт, ӄонпы уйӈэ лёӈытвата итыркын.
Валвиӈа ивнин: ―Аӈӄачормыеквэ ӄылеркын, митъэлыги таӈынанмыӄычьын рыркы рэԓьуӈын, ынӄэн ӄычиӈкъэттывэгын.
Нэмэ таӈынанмайӈычьын рыркачгын чиӈкъэттывэнин.
Люур мэмлеты тиӈунин, энмэч рыпылӄэвнин.
Ӄонпы люӈвытрэтэ итгъи рэӄокалгын.
Ытръэч.
3-14 Ӈавъыттъиӈын Ӄол итгъэт нымнымыт эʼйӈэвыткугъэт эʼранво.
Таӈымыԓьо эʼрагтыръогъат, ытръэч амыргынан ӈинӄэйӄэгти пэлятгъат.
Ӈинӄэйык рээн нэмыӄэй гапэлятлен ӈавъыттъиӈын.
Ӄынвэрэвыр ӈавъыттъиӈа ивнинэт ӈинӄэгти: ―Опопы эʼптэ мури мынръилемык.
Ӈинӄэе нивын: ―Ынкъам люур ӄун чама мынувичвэтыркын.
Аны колё ӈавъыттъиӈа таӈымыԓьо тэкичгын яӈачыкокэн нинэннэйвыӄин.
Еп эръилекэ ӈинӄэйӄэгти, люур ӈэвысӄэт эʼрагтыԓьын нымнымэты ярак пыкиргъи.
Пыкиринэӈу ԓьунин, эвын ынӄэн колё тэкичгымкын амманаӈ ӈаргын.
Лыгэнэвыр ӈэвысӄэтэ ӄырирнин ӈавъыттъиӈын, ярак рагролмык гатчылен, пиринин, лыгэнэвыр оттиӈа лыгэтачайвэвынэн, рыпэт-ым ганрочгыпатлен.
Таляйвыплыткок ӈавъыттъиӈын гынтэквъи, кымъэтгъи.
Наӄам нанӄыԓьын.
Еԓьарачыко гыръогъэ.
Таӈынанъыттъыёлкэн йытоо лыгэӄылпэ рымэйӈэвнин, ӄыликъыттъыӄэй.
Ынӄо мэйӈэтгъи ӄыԓьиттъын, лыгэнэвыр ӈэвынъюгилигъи нымнымэты.
Пыкиргъи нымнымык, лыгэнэвыр ӈэвысӄэт рырагтаннэн.
Пыкэрыӈӈок ыʼттъыӄлявыля ӈэвысӄэт ивнин: ―Ӄэйвэ ытлён гыт мэчынкы илкэ рэрэсӄиквъэ ?
Ӈэвысӄэтэ ивнин: ―Аръаля итык гым ӄырым мылвавык, мэчынкы трэрэсӄиквъэ илкэ.
―Ынкъам мэчынкы ымыӈ илкэ раӄамэтвагъа ?
Ӈэвысӄэтэ амвэтгырыӈ нэносӄэн: ―Мэчынкы.
―Ынкъам ымыӈ мэчынкы илкэ раяӈагчегъа ?
―Мэчынкы илкэ траяӈагчегъа.
―Ӄэйвэ мэчынкы илкэ рэӄэминэймэвы ?
―Мэчынкы.
Ярак пыкирык илкэ рэсӄиквъи.
Ымыԓьо гынмылкинэт вэтгавтэ рыкуврэтэвнинэт.
Эвын лылепгъи - ыʼттъынпыӈэвӄэй ԓьунин, нылгээнанватыԓьатӄэн, наӄам пиӈинэӈ рымэ нинэнтыӄин.
Ӈэвысӄэтэ ивнин: ―Гымнан пиӈинэӈ мынрыгъэн.
Йылнин пиӈинэӈ.
Ыʼттъынпыӈэвӄэй нылгитэӈычьэтӄин.
Ӄынвэрэвыр ӈэвысӄэт гыръогъэ, ытръэч гэвъилин нэнэны.
Ытръэч.
3-15 Аʼноквынэн ӈэвъэн ынкъам Аʼноквын Тэӈӄугликнымэ, уйӈэ энааԓьыка, Аʼноквын нынымытваӄэн, наӄам эмнуӈкы ытръэч гэӈэвъэнэ.
Наӄам ӄонпы Аʼноквын ныпэчгарэрӄэн, кымиӈыт амранӄамэтвавӈа.
Аʼноквынэн-ым ӈэвъэнин нынны Эмгэч.
Ӄынвэр, эмуйӈэ вата амноӈгыпы гынникгилик, ӈанӄэн аӈӄачормыгэлегъэ.
Аӈӄачормык ынраӄ галгоратвален.
Аʼноквынэн ӈэвъэн ярак амынан галгоратвален.
Ӄынвэрэвыр ӈэвъэн такэрӈыӈӈогъэ.
Кымиӈэ пынлёнэн ытԓьа: ―Ытлён микын кэркэр тэйкыркын ?
Ытԓьата ивнин: ―Энмэн ытлён гымнин.
Ынӄо Эмгэчынэ кэркэр плыткунин, лыгэнэвыр йымнэн, ынӄор-ым ӈаргыногты ӈытогъэ.
Эмгэч вытрынтэтгъи рагролмык ярак, ынраӄ-ым ытлён кэԓьэну нъэлгъи.
Вулӄытвик рэсӄиквъи чоттагнэты, лыгэнэвыр ралкогты рылгъэ.
Ивнин ӄол кмиӈын: ―Кита Аʼноквынэн нэнэны ӄол мыйӈогъан.
Нэйылгъэн айылга ынанмыӄычьыӄай нэнэны, лыгэнэвыр йылинэӈу рунин.
Нэнэны руплыткук эквэтгъи.
Нэмэ эргатык вулӄытвик ӄытгъи ярагты, эвын гатчьатленат кымиӈыт ымыԓьо.
Ынӄо рэсӄиквъи.
Нэмэ ванлягъэ: ―Китаӄун Аʼно-о-оквынэн нэнэны мыйӈогъан.
Люнйыле нэнтыгъэн нэнэны.
Ытръэч ӈытогты иквъи: ―Ӄырым игыр лымӈэ уйӈэ мытвагъак.
Эвын лыгэн эргатык трэетгъэ.
Ӄынвэр ынкэкин ӈавъыттъиӈын чемгъотвагъэ.
Ивнинэт: ―Ӄынвэр како аʼмын нэткуркынитык, ӈавэтынвыӄагторэ, гымык энанӄамэтвавыԓьыӄагторэ, наӄам вай Аʼноквын эʼми еп эпкиркэ варкын.
Ӈавъыттъиӈа ивнинэт этынвыӄагтэ: ―Опопы миӈкри мынэквэтэвтык, ытръэч наӄам кэтэм ӈирэтури гынутык.
Ӈавъыттъиӈын нилгэтгъэн.
Ивнинэт ӈавъыттъиӈа: ―Опопы ынӈэ инилгэткэ, ынан аʼтав миӈкри трэнтынтык.
Эймэвийгут рыннинэт ӈинӄэгти, ынӄо лыгэнэвыр ымыԓьо титӄэннинэт.
Эквэтгъи ӈавъыттъиӈын.
Ымыԓьо нанӄычыко рэквэтэвнинэт.
Ынӄо ӄулинымык ӈавъыттъиӈын пыкиргъи.
Иквъэт нымнымкинэт оʼравэтԓьат: ―Колёмэй миӈкэкин ӈавъыттъиӈын нылеӄин, амнанӄыпыгта рэӄэ рыпэт нанӄъамата нылеӄин.
Ырык ӄача ӈавъыттъиӈын ныкоргавыԓьатӄэн.
Ӄынвэрэвыр нэчичевын, эвыӈӈогъат: ―Аʼмын вай ипэӄун аны Аʼноквыргэн четлёӈавъыттъиӈын.
Ӄол ынпыначгыӄай нивӄин: ―Ӄэйӈун вынэ ӄырым амтымӈэ морыкайпы нылейвыгъэн, наӄам майӈынанӄыԓьын.
Ӄынвэрэвыр оʼравэтԓьак рыягнавкы гырэлгъи ӈавъыттъиӈын.
Оʼравэтԓьаӄагтэ пинтыӄэтгъэт, ӄытлыги Аʼноквынэн нэнэнэт.
Ӄытлыги тэӈуйӈэ ӈавъыттъиӈын ананӄыка нъэлгъи.
Вулӄытвик-ым Аʼноквынэн ӈэвъэн амрак пэляёк рэсӄиквъи: ―Кита аны Аʼноквынэн нэнэны мыйӈогъан, эвын наӄам-ым ӄырым уйӈэ мытвагъак.
Икутъэче ныӄулиԓьэтӄин, эʼми уйӈэ, очыткокыԓьэнат.
Ӄынвэр амтъымӈычвына очыткока ваԓьэты рылысӄычатгъэ ралкогты.
Эвын ынӄэн таӈамӄачгып рэлкун.
Ёроӈы рырайвынэн валята.
Нивӄин: ―Эви ӄатчытватык, аалёмка ӄытватык, игыт-ым ынӈатал тытаӈымыԓьоркынэтык.
Уйӈэ ваплыткок колё вэнвэты гэнарэрлен, ытръэч винвыт ӈавъыттъиӈэн ԓьунинэт, ыʼлыткыната ваԓьыт, нанӄыкэн ымы аʼматръэт ԓьунин.
Ынӄо-ым Аʼноквын ярак пыкиргъи.
Рэсӄиквъи: ―Эʼмитлёнаторэ, ӄыгъеквытык.
Гэтэкичгырэтигым чама колё гэмытӄырэтигым.
Ытръэч кэԓьэну нъэлԓьэн ӈэвъэн коргавыӈӈогъэ: ―Ко-олё, ынӈатал вэлынкыӄунэйгыт, гэтэкичгынӈэйгыт чама гэмытӄынӈэйгыт.
Вэлер-ым отчой пыкиргъи.
Ӄынвэр Аʼноквын, йимгымгэ, гынтэквъи магляԓьын.
Колё ӈэвъэн гэвэлеркылелин магляԓьэты.
Ӄынвэр магляԓьын танйъонэн, лыгэнэвыр пыкиринэӈу орвык яалеӈӄач инэнрэтгъи.
Аʼноквына-ым, орвык инэнрэтыԓьин, валята ӄол рылгылгын чывинин.
Панэна нинэнрэтӄин.
Ӄынвэр ымыԓьо рылгыт чывиткунинэт.
Ынраӄ-ым орвык лыгэтымлыйготкогъэ.
Орвык ёоткотваԓьын аʼлыгатгамнэн, левыт таӈынэчгэтавнэн, аймак пэлятгъэ, ынӄор-ым въигъи, лымӈэ люӈэютэ итгъи.
Аʼноквын эмчимгъутэ нивӄин: ―Како-ым ӈан ӄырым вынэ ымыԓьо нэнэнэт ныткунинэт, амъатав нывэлеркылегъэн, аʼтав мэнарэрык кмэӈэты.
Эквэтгъи Аʼноквын.
Нымнымык пыкиргъи.
Люур кымиӈыӄэгти ӈытогъат, лыгэнэвыр Аʼноквына элкылнинэт.
Ымыӈ кымиӈэ Аʼноквын нэлкылын, накытгынтыпэнрыгъан, амкоргава кымиӈыт тэргатгъат.
Ивнинэт Аʼноквына кымиӈыт: ―Эʼми ыммэмы ?
Кымиӈэ нивын: ―Эʼтки энмэч ӄутти ынан гэнулинэт, йичьэмиттумгыт мургинэт, ытлён кэԓьэну гэнъэллин.
Аʼноквына кымиӈыт ивнинэт: ―Игыт лымӈэ ынӈэ айылгавка, гымнан ытлён ганмылен.
Ытръэч.
2-13 Ятъёл ынкъам кэйӈнын Энмэн, ԓьувылгыгъэт ятъёл ынкъам кэйӈын.
Елырачвыӈгъат, мэӈин аʼӄалеӈгыргын ынкъам мэӈин эʼӄэлиӈу лынъёлӄыл.
Ятъёл нивӄин: ― Аʼмын колё ынанъаӄалеӈгыргын пойгыԓьын!
Кэйӈын нивӄин: ― Аны ынанъаӄалеӈгыргыт рэвымрэвыт умкычыку ваԓььыт!
ӄынвэр риӄукэтэ ивнин кэйӈын: ―Китъамӄун гымнан мыйъонат рэвымрэвыт, гынан-ым ӄыйъогынат пойгыԓьыт.
Ынӄэн эквэтгъэт амъянра.
Рэӄокалгын тыляма нытэнӈыткуӄин: “Ик, транмыткоӈынат рэвымрэвӄэгти!
”Лыгэн пыкиринэӈу тымытконэнат ынан рэвымрэвӄэгти.
Рэӄокалгын энарагчегъэ кайӈэты.
Кэйӈын ярак ныӄынӈыԓьэтӄин: ― И-кык-ка, и-кык-ка... ӄытлыги ытлён гатынпэвылен пойгыԓьа.
Риӄукэтэ пынлёнэн: ― Аʼмын пойгыԓьа гэнрэӄэвигыт?
Мэткиит кэйӈын нывэтгавӄэн: ― Аны пойгыԓьа энатынпычергъэ.
Лыгэн ынӈин ивыплыткук кэйӈын въигъи.
ӄытлыги оʼравэтԓьан эӄэлиӈу, йимгымгу ынкатагнэпы гынникэ налгыӈӈогъан.
Ытръэч.
2-14 Кэйӈын ынкъам умӄы Энмэн ынӈот гатвален.
Кэйӈын ынкъам умӄы ыннаны ынпэԓьыт иттилвылгыгъэт.
Моогъат тортэркыгырголятык, пылыткугъэт-ым тэркамэчатык.
Кэйӈын пэлятгъэ тайкавынвык.
Умӄы-ым эквэтгъи.
Нэԓьун кэйӈэ чиниткин йичьэмиттумгын ынкъам намӈылён, миӈкри гитлинэт.
Нытатлыӈыткоӄэн: ― Вай-ым инэнрулылтэквъи умӄэтэ, алымы ыннаны ынпэԓьымури.
Йичьэмиттумгэ ытлён нивын: ― Вынэ мачынан, ынан мытрэйилюгыт.
Ынӈин ивыплыткук увъэлен въигъи.
Йилюткуԓьэ налӄырэрыӈӈон илгыԓьын.
Аӈӄачормык нэԓьун рыноматъё эйычгитэ ръэв.
Ынкы ныкырвэӄамэтваӄэн ӄол кэйӈын.
Ыннэн энноткынык-ым ганымытвален ӄэпэр.
Ынан ымыԓьо нинэԓьуӄин.
Гытъэвкы эквэтгъи аӈӄачормэты.
Ынкы энмэч ныӄулиԓьэтӄинэт иʼгыт, риӄукэт.
Эймэквъэт ръавэты, ытръэч-ым ԓьук ӄэпэр, яалятгъат.
Увъэле нэнанъётваӄэн ръэв ынкъам рэймэвӈыԓьыт ымыԓьо нэнанъотавӄэнат.
ӄэпэр-ым вэнлыги эймэквъи.
Кэйӈын виригъи ръавыткынгыпы, эʼйӈэвнин ӄэпэр ынкъам ивнин: ―Вытку ринэнрулылтэвы, вытку ынкы рэймэквъэ тайӈатэты.
Увъэленэ кыплынэн ӄэпэр.
Ытръэч-ым ӄэпэрэ ирвывэгэ тъайытчанэн ынин нанӄын.
Эвырӄэй егъенторъогъэ.
Лыгэн-ым ӄэлюӄ кырвэноӈӈонэн ръэв.
Ынкъам эвыӈӈонэн ӄэпэрэ кэйӈын: ― Алымы ӈан нымэԓьэв тымитъиквыт ынкъам ыныкит нъэквэтын, тэӈӄырым тъынрэӄэквыт.
Тэӈъэнӄэвкы ӄэпэр эквэтгъи ченэтэнногты.
Ынӄоры арычгытвама нинэгитэӄин кэйӈын.
Ынкъам ынӄэн выйитиӈугъи.
ӄэпэр йылӄыма, умӄэтэ ръэто лыгнин ръэв.
Риӄукэт, иʼгыт эвырӄэй яалятгъат.
Риӄукэтэ-ым рыгъевнин ӄэпэр ынкъам ивнин: ― Гыт мургинэйгыт эрмэчьигыт, ӄыгитэ ӈан, ръавэты эймэквъи умӄы.
― ӄырултыги!
– иквъи ӄэпэр.
ӄутгъи ӄэпэр.
Рыӄулиԓьэвнин умӄы.
Виригъи.
ӄэпэр ыныкы эймэквъи, ивнин: ― Авалёмкыԓьэгыт.
Умӄы-ым татлыӈытогъэ: ― Гым-ым нэмыӄэй тыванляркын.
Вэнлыги умӄы ӄээӄын ныӄамэтваӄэн.
ӄэпэр ыныкы эймэквъи.
Пиӈкугъи ӄаптэткынэты ынкъам рымылкэӈӈонэн.
Умӄы нылвавӄэн киткит миӈкри итык.
Ынан-ым энмэч ёойвыӈӈонэн пэлгэпы.
Ынӈин ынан рыпиркылевнин.
Эʼйӈэвнинэт аʼтчаԓьыт иʼгыт, риӄукэт ынкъам ивнинэт: ― ӄэвииркынитык, еп нычиитӄин аймак.
Ытлён панэнагты эквэтгъи.
Нырылгалытваӄэн ынкъам ныпаӈъэвӈытоӄэн.
Ынӄоры иквъи эʼгэты ынкъам рэӄокагты: ―Йичьэмтури, гым вай тэквэтыркын.
Вай-ым ӄэнапалёмтэлгытык: мэӈин армаӈ ваԓьын рэеты – ӄыяалятыркынэтык.
ӄэпэр эквэтгъи.
Ытръэч-ым умӄэтэ вэнлыги райылгавнэнат иʼгыт, риӄукэт ынкъам ымыԓьо ытри манаӈатгъат ӄолеванвыткогты.
Ытръэч.
2-15 Ейвэл Энмэн, ганымытвален чавчыв гэӈэвъэнэ ынкъам ыргин экык.
Ырык нытваӄэн ейвэлӄэй.
Ытлён ӄонпы мигчирыԓьу нылгыӄин.
Наӄам таӈъаткэвма нынэвиръыԓьэвӄин.
Ымыԓьо ынинэт эвиръыт гэчимиръэтлинэт.
ӄол итгъи тъылыӈогъэ чавчывэн экык, наӄам ытлён ыʼлгыэкку гитлин.
ӈэвъэн иквъи: ― Опопы ейвэл мынынмын ынкъам мургин экык нымэлевын.
Чавчыв татлыӈыткогъэ: ― Э-э-эй, китъам ӄун.
ӄол итгъи рыюлӄытгъи ейвэл.
Наӄам ӈаргынэн нылгичьэчеӈэт- ӄин.
ӄэлюӄ-ым ӈинӄэй эʼӄэвиръыԓьын ныӄивъеӄин.
ӄората ӈалгылё нынтыӄин йылӄыӈӈок, ынӄэната йъарат эӄивъекэ нитӄин.
Ынӈин ӄората ныномавӄэн.
Лыгэн-ым титэ нэмэ ейвэл эквэтгъи ӄорагты, ӈэвъэн чавчывэн иквъи: ― Мытэйкынэт турэвиръыт яйвалеты яттагнэты ӄорайпы.
ӈыроӄ ыʼлёӈэт ваӈэгъэ чавчывэн ӈэвъэн.
Волӄытвэӈӈок ыʼвэӄучитэ ивнин ытлён: ― Игыр рэеты ейвэл ӄорайпы, мынынмын ынкъам мургин экык нымэлевын.
Рыюԓьын ӈинӄэй ивнин ынпыӄората: ― Игыр рагтык гыт наранмыгыт, иӈӄун ыргин экык нымэлевын.
Мынэквэнмык ӄоленымэты.
Эквэтгъэт.
Нылеӄинэт.
Люур ӈинӄэй иквъи: ― Ынӈатал тылгигытъэвык!
ӄората ивнин: ― Китъамӄун ӄыйӈоткогын нутэсӄын.
Эплеэн ныраӄыткэӄэн!?
ӈинӄэе йыӈотконэн ынкъам иквъи: ― Лёӈыткэта рэӄэ.
ӄората ивнин: ―Эвъим ӄъатчагэ, ынан раӄамэтвагъа.
Нэмэ эквэтгъэт.
Нылеӄинэт.
Нэмэ ӈинӄэй иквъи: ― Тыгтыгытъавык ынӈатал.
ӄораӈы татлыӈыткой: ― Нутэсӄын ӄыйӈоткогын.
ӈинӄэй коргыӄолентогъэ: ― Ынӈатал аръаткэта!
ӄораӈы иквъи: ― Эвъим чымче варкын нымным.
ӄэглынангэт пыкиргъэт ӄулинымык.
Ынкы нымэԓьэв ваӈӈогъат.
Ытръэч.
- - 2-16 Тыӄиӈэвыт тэнантомгытъычгыӈ ӄол итгъэт ыʼвэӄуч гэӈэвъэнэ гэкэӈэ нырагтытыляӄэнат.
Ръэтгыпы рыров нэԓьун ыннэн мъалыгэраӄай.
ӈэвъэнэ ивнин ыʼвэӄуч: ― Ынръам аны колё тыйигрэвык, кита мылӄытык лыгэрагты.
Ыʼвэӄуч-ым татлыӈыткой: ― Аʼм вынэ ынан ярак ӄиквичиги, мынгагчавыркын, наӄам вай ымы яраӈы ӄонӄал варкын.
ӈэвъэн-ым вэнлыги ныӄраӄатӄэн.
Ыʼвэӄуч авынкавтычгогты ӈавъанэты вэнлыги эквэтгъи лыгэрагты.
Рэсӄивкы лыгэрак ынан ԓьунин ӈэвысӄэт, микынэ эвырӄэй пиринин.
Эӄылпэ кэттыванэн, кынмэк ёрочыко кылтычирнин ӈилгэ ынкъам энаръэйвынэн нэлгэ.
Ынӄэн ӄытлыги Тыӄиӈэвыт – тэнантомгытъычгыӈ.
(Лыгъора- вэтԓьат нивӄинэт, энмэн тымык тыӄиӈэвыт нытайыӈӄэн)―Аʼмын аны ымычьычоӈэт вагъэ, алымы гынан лыги, гагчавыԓьылӄылморэ.
ӈэвъэн татлыӈыткогъэ: ― Нылгэныпычвэтгавӄэн ӈавэтын, чама ӄээӄын вайгот нинэнтыӄин.
Ынӈин Тыӄиӈэвытэ тэмъюгнин ӄлявыл.
Пыкиргъэт ярак, ӄэлюӄ-ым ытлён таӈванэван еп нычичевын.
ӄол рыннин ыʼвэӄучитэ ивнин “ӈэвъэн”.
― Китъам ӄырэтгын магчыкойпы мэмычечгын.
“ӈэвъэн-ым”пынлёгъэ: ― Миӈкы-ым магны ынкъам ръамэмычечгын?
Ыʼвэӄуч ниничгытэтӄин: ― Ынӈатал ынръам миӈкри итгъи, рытгэватын, миӈкы варкын магны ынкъам рэӄу нъитын пысӄонмэмычечгын?
ӈэвъэнйыръэ-тыӄиӈэвытэ ӄырэрыӈӈонэн магны.
Аны тэгмэт- киит ԓьунин.
ӄол итгъэт-ым ӄаматыӈӈогъат.
Тыӄиӈэвытэ йытонэнат рорат, вытвытӄорат.
Ымыԓьо чывиткунинэт, чеэкэй ёнэнат энагнэнтытко- ёлгык ынкъам йылнинэт ыʼваӄочегты.
Ыʼвэӄучитэ чаӈыттатэты пынлёнэн ӈэвъэн: ― Ынраӄ иаʼм ымыԓьо рэнтыткоёлӄылтэ ыннэнлеӈкы рытынэт, алымы ӈан кытур амъянра нинэчвиткуйгыт?
“ӈэвъэнэ”ӄынур рытыяатык ивнин ыʼвэӄуч: ―ӄун аны ынръам гамачынтыгэватлен, ӄулитгивик ынан мынтэӈынлен.
ӄынвэр-ым ыʼвэӄуч чичеквъи: ӄырымэн ынӄэн ынин ӈэвъэн, эплытэӈчимгъукэ гыпиԓьэтыркын.
Эргатык ыʼвэӄуч уӈэлгъи, нымкыӄин уӈинэӈ рэннин.
Пэнъёлгычгын тэйкынин ӈаргын ынкъам ивнин “ӈэвъэн”: ―Таӈымыԓьо ыʼттъымыт ӄорэн ӄырэтгынэт пэнъёлгэты, мынынлывэтынэт.
Рылывэтыплыткук ымыԓьо ыʼттъымыт, ӄлявыля упынъылинин“ӈэвъэн”йынйынэты.
Ытлён эрэтгъи пэнъёлгэты вытрыӈ.
Аʼмын-ым янот гъэтйивчитлин оʼравэтԓьамэл, ынӄоры йиле кээрэчьин: ― Мачынан ымыԓьэты варат нъэӄэчитыркын, нытъылыркынэт ынкъам нувъиркынэт.
Эʼтйивчитыплыткуԓьын ӄлявыля тиӈунин пэнъёлгэпы ынкъам рытрилнин апаӄатлы.
Люур-ым ԓьунин гылгын тыӄиӈэвытын, ынкы энмэч гапаален вэтгавкы.
Пиӈкунэӈу пэнъёлгын, ӄлявыля кылгэннинэт ӄаат ынкъам йъэчычегъи ӄолерагты.
Пыкиринэӈу эвырӄэй валятконэн расӄэвъян ынкъам чьогыргын ёрокэн.
(Лыгъоравэтԓьат нивӄинэт, энмэн этлы тытлепы эрэсӄивыкыԓьинэт атайыӈкыԓьэн нымытварак).
Ынан ԓьунин кынмэк ёрочыко кылтычеръё уʼмӈилгэ ӈэвъэн, наӄам гэлгиӄупӄынтэтлин.
Лыгэӄылпэ равэръэпаннэн ынкъам ръилемъетгъэт ченэтрагты.
Ынкатагнэпы оʼравэтԓьат тъылтывигъэт ынкъам въэӈӈогъат, эвыр аʼӄачетыӈогъат.
Ытръэч.
- - - - - - - - 2-17 Аʼӄанӈэнаԓьын ӈэвъэнйыръын Аʼмын ганымытвален лыгъаӄанӈэнаԓьын ӈэвъэнйыръын.
ӄол итгъэт гъывэӄучитэ лыгэмараквъат.
Люур ытлён кэттываръогъэ ынкъам аманӈэната отчыкогты гынтэквъи.
Эргатык ыʼвэӄучитэ ганананама ӄырирнин, ԓьук натаӈылваквъан.
Вытку гивиӈит галяк наԓьоӈӈогъан ӄынур ӈэвъэнйыръын уунъыгичиԓьын, ӈэрангытката вэтчатвата мырэнӈыттыԓьын, ивлывэгэ ынныӈыттыԓьын.
Ынӄэната пэнин ынпыянва ӈэвъэнйыръыт, ымы-ым ӈинӈэвыскэтти, эвъёттэ, энмэн нымэԓьэв гатвата, тымӈэнӈэн анӈэнайпыԓьатка, ӄэлюӄ-ым кэйӈу рэнъэлӈытык.
ӄол-ым гатвален тэленъеп нэмыӄэй лыгъэткиӈ, аʼӄанӈэнаԓьын тэрмэчьыӈъывэӄуч.
ӄолемаравма ыʼвэӄучитэ эмтэйпынэн ӈэвъэн, ынӄо-ым имтинин энмэты.
Пыкирык ынкы гыткалпынэннэн ынкъам йымэнэн эʼнныпаӄытвэтлягты.
Эргатык-ым чит йъонэн, ӄэлюӄ-ым ытлён эвын уйӈэ ынкы, ытръэч нилгиӄэтӄинэт ӈилгычывиптыткут.
Люур ԓьунин ынрэчымче аӈӄак ӄынур лявтатынвыԓьын ръанотайӈын, наӄам эʼнрылгыргэпы нэлгыпэраӄэнат ваӈкыттэ.
Ынкъам ынӄэната тармачьыӈӄылявылтэ нивыркынэт: ытлён рэнъэӄэвӈын ӈэвъэн, эвытлым ӈэвысӄэт, ӄымэл-ым нэмыӄэй рырко рэнъэлгъэ.
Ытръэч.
- 2-18 Рэӄокалгын нутэӈэвыт Энмэн, чавчыват нъанэлёӄэнат.
Ныннуԓьэтӄинэт.
Ынныт ынкы нымайӄэнат.
ӄол итык риӄукэтэ йъонэн ыннэн магны ныкитэ, титэ ӈан чавчыват рагтыгъат.
Наӄам-ым таӈванэван нъанэлёгъан.
Рэӄокал- гын ӄонпы ныӄамэтваԓьтӄэн ынкы.
Вай-ым ӄол рыннин йъонэн иʼгэ.
Ивнин: ― Вынэ вай гыт нъанэлёйгыт?
― Вынэ аръаля.
Ивкэӄун ӄыгитэгын: ӈаан ыннымагны колё.
― Эмкынтэтэ ынӄэн магны мэйӈэтгъи?
― И-и.
Ытръэч ӈаргынэн чьачаӈанма эмныкитэ нъанэлёйгым.
Иаʼм эʼптэё аʼнэлёка?
― Э-эй, вынэ аръаля.
Опопы эʼптэ мъанэлёгъак, вэчьым нэмыӄэй тъыннугъэк.
― И-и.
Вулӄытвигъи.
―Ынан тэӈвулӄытвик ӄъанэлёгэ.
Вай-ым ԓьэлеӈкин аймынвык налгыӈойӈын нэнаёйгым.
Ынӄоры-ым тотъынток вытку нэнагтойгым.
Ныгтэтчатӄэн ыннэ.
Эвыр эʼптэ ӄъанэлёгэ.
Вай-ым тутъэвтылеркын.
ӄынпылӄэквын налгыӈойӈын аймын- вычыкогты.
Ынӈатал оʼтчой равакъотвагъа.
Тъылёръок ӄыгтогын налгыӈойӈын.
Вай-ым виин мычейвыткугъэк эвычагты.
Ынан етык мывинрэтгыт, ӄэлюӄ-ым нылгинитчыӄинэт ынныт.
Эвычагты чейвыткугъи.
Аʼмын-ым эргыръок эргатык рэӄокалгын ръилепкиргъи.
ӄолентогъэ: ―Эӄылпэ мыныгтогъан налгыӈойӈын.
Ынӄэн-ым читэвын лыгиннуԓьэтгъи.
Рай наӄам мэлгарԓьайӈын тылеркын.
Опопы мынгынтэвмык, эвнэннимтикэ... Чит-ым ыннымагны пэченэвнаркынэн иʼгэ.
Нинэгыттэӄин ынӄэн риӄукэтэ.
Ныкитэ гэчьэчеӈэтлин, налгыʼнойӈын гэӄитылин ӄуйвик.
Натэӈоӈӈогъан.
ӄэлюӄ-ым налгыӈойӈын пэлятгъэ.
Колё нымуллытъыԓьэтӄин гынтавма.
ӄынвэр тылевъитэ итгъи иʼны.
Рэӄокалгын пичыкэквъи ынкъам ляйвыӈӈогъэ нотайпы.
Лыгъоравэтԓьаӄай ԓьунин.
ӈээккэӄэй.
Пынлёнэн риӄукэтэ: ― Нырэӄигыт?
―Вай кэйӈэ гинэпирилин эмрэнуӈэ.
Нинэнгынкэвэтӄин.
Игыр-ым ытлён ныроолӄылгэчеӄэн гымыкагты.
Трэчьэтгъэ-ым ринэнугъэ.
― Аʼмын яйвачгыргэгыт.
Ев-ев, аныӄун.... ӄол ритгъэ рэлеръугъэ, оттыраӄаеты ӄылӄытгытык.
Ынкы-ым лыгэн ӄырэӄыркын.
ӈаанрэлы тынопэты тырэлӄыты.
Трамӈылёгыт.
Элеръук кэйӈын ынкъам ӈээккэӄэй эквэтгъэт оттыраӄаеты.
Риӄукэтэ эʼйӈэвнинэт: ― Э-эй, э-эй!
― Го-ой.
Кэйӈын иквъи ӈааккаӄаеты: ― ӄымӈылёгын: “Нырэӄигыт?” ӈээккэӄэй: ― Нырэӄигыт?
Рэӄокалгын иквъи: ― Вай-ым ныкайӈырэрэгым.
Ынӄэн гынык ӄача ръэнут?
Кэйӈын гэчеӈыттэтлин.
Нинивӄин ӈээккэӄэй: ӄиквын – лявтот- тылгын.
ӈээккэӄэй: ― Лявтоттылгын.
Рэӄокалгын иквъи: ― Китаӄун-ым ӄъэлыпгын.
Кэйӈын иквъи ӈааккаӄаеты: ― Китаӄун-ым ӄинъэлыпги, аны ытръэч мэчмэрынрэ.
Гъалыгатгаплен.
ӄэлюӄ-ым, рымутлытъыԓьэвнин.
Кэйӈын иквъи: ӄъэйӈэквыын рэӄокалгын, ӄиквын, энмэн гымнин тумгытум гатъылыӈолен.
Рэӄокалгын пынлёгъэ: ― Эʼми-ым?
― ӈоот.
Кэйӈын иквъи: ― Вынэ вай кэнолгын нымутлытъыԓьэтӄин.
Ивкэ ӄинэнмэлевэтгги.
― Э-эй.
Этъопэл мыпэнъёлгынынлявык.
Пэнъёлгын тэйкынин, ынӄоры выквыт рытрилнинэт пиӈчыку, рытгылевнинэт.
Йытонэнат ынкъам ёнэнат атынвычыко.
Кэйӈын ныӄынӈэтӄин.
Рэӄокалгын иквъи: ― Ынан рэмэлеквъэ.
ӄээӄын вак эткэйкэ нъэлгъи кэйӈин увик.
Эвыӈогъэ: ― Гынмылкинэк этъылкэ тынъэлык.
Рэӄокалгын: ― Ынӄэн мэлевыркын.
ӈэвысӄэтӄэй нинивӄин риӄукэтэ: “Мытрэкэйӈытъулюгъэ”.
Ынӄэн ыӈин тымнэн кэйӈын риӄукэтэ.
ӈэвысӄэтӄэй ивнин: ― ӄырагтыгэ.
Гым ӈутку тыранымытваркын.
Ынкы нымытваӈӈогъэ.
Кунин кэйӈын.
Ынӄо нэмэ рэӄокалгын ляйвыткоӈӈогъэ.
Кэԓьэтэ гэгичилинэт ӈээккэӄэгти уунъыгичиԓьыт.
Эръыкыргы- чыко гаёԓьатленат.
Оттылгын ивнин кэԓьэтэ: ― Уттуут, уттуут, ӄыкэӈэт-ым!
Уттуут, уттуут, ӄыкэӈэт-ым!
Каӈатычгатгъэ.
Ынкы вырыткынык йымэнэн эръыкыргын гэӈээккэӄэе.
Нэмэ-ым: ― Уттуут, ӄывэтгатгэ!
Вэтгатгъэ оттылгын.
Тэӈимыръэнут ныгаляӄэн.
ӈээккэӄэйым- кыт нивӄинэт ырыкагты: вай-ым ынӈин ӄивыркынитык: ― Уттуут, уттуут, ӄыкэӈэт-ым, уттуут, уттуут, ӄыкэӈэт-ым!
Таӈылвава нитӄинэт... пипиӄылгын, кэйӈын, мэлёталгын.
Ымыԓьо нылвавӄэнат уттынкэӈэвкы.
Ынанъяачы рэӄокалгын ныгаляӄэн.
ӈээккэӄэйымкэ никвъэн: ― Нутэӈэв, ӄывинрэтыткуги.
Оттылгын ӄиквын: ― Уттуут, ӄыкэӈэт-ым.
Лыгэн ынӈин иквъи рэӄокалгын, кэӈэтгъи уттуут.
Рывиривнинэт ӈээккэӄэгти.
Ынӄо ивнинэт ытри: ― Эӄылпэ ӄыкэнъугичигытык.
Эръыкыргиӈын нэнатыёйвыгъан кэнъутэ.
― ӄырагтытык, – риӄукэтэ ивнинэт ӈээккэӄэгти.
Энатыёп- лыткок йымэнэн эръыкыргын.
Ивнин оттылгын: ― Уттуут, ӄывэтгатгэ.
Уттуут, ӄывэтгатгэ.
Вэтгатгъэ оттылгын.
Рагтыгъэ рэӄокалгын.
Энмычормык ваԓьын ынин яраӈы.
Пыкиринэӈу вирымныԓьэтгъи.
Каԓьайӈын ӄытгъи оттэты.
Рывиривнин эръыкыргын.
Гитэнин.
Эвын кэнъутэ гэйыръэтлин.
ӄолентогъэ: ― Вэчыръогыргын.
Этааны Нутэӈэвытынэ-э-э... Нинэркылеӄинэт винвыт Нутэӈэвытын.
Яраӄайык ытлён рэсӄик-въи, ваӈэйпыръогъэ: ― Аʼмын, нэнэнэт гымнинэт гынан рывиривынэт?
Нутэӈэвытынэ ивнин: ― Гымнан ратгэмавӈэн.
ӄун-ым раӄылӄылтэ тумгинэт нэнэнэт.
Энмэч вай тумгэ ванэван ымы эʼчуулгын ныннэнин.
Китаӄун, эпэӄэй, ӄыннэгын.
Ԓьэлеӈит тынанӄытъылык.
ӄинэвинрэтги ынкъам ӄэйвэ ӄырагтыгэ.
Кэлы иквъи: ― Э-эй.
Вынэ мыннэгъэн!
Йылнин эʼчуулгын.
Ивнин: ― Гыт ӄилкымъетги.
ӈутку ӄывэӄэтги илкэ.
Ынан тыриквыт, титэ рэтлепгъэ.
Эчги вэӄэтгъи тытлык, упынъылинин.
Ковлыткотыляма кэлы ныӄулиԓьэтӄин: ― Оʼ-ой, оʼ-ой чимиръэтыркыт нэнэнэт: гыткаӄагтэ, мынгыӄагтэ, пыткынтэтыркыт лылеӄэгти.
ӄытлыги ынин увик нычимиръэтӄин.
2-19 Калеёӈав Лыгитэленъеп ганымытваленат ӈэвысӄэт Калеёӈав гъывэӄучитэ.
Уйӈэ энэнэнэкыԓьинэт, амынан ыʼттъыӄэй ныгынритӄин.
ӈавэтын таӈагтамкыԓьэн, имырэӄык нэлегтиӄин: таӈаваӈэкыԓьэн, ымы чачагты ывик нылвавӄэн.
Яраӈы-ым гэтэӈэвчирлин.
Инъыгъевкыԓьин: таӈъотчой ниилӄыԓьэтӄин.
ӄол итгъи Калеёӈав гъывэӄучитэ гичивэтысӄиквъэт.
Ярак пэлятгъэ ыннэн ыʼттъыӄэй.
Гэлгигытъэвлин.
Чоттагнэпы нычейвыт- куӄин ынкъам нывинвэӈиӄин: ―Вэнъым пичгынпыӈэвӄэй!
Таӈымыԓьо роолӄыл ратчыӈаннэн!
Анӈэнайпык ымыԓьо танъянвыт нэлгыт ынкъам панрат рунинэт.
Ынӄо амайылга ӈавэтынвэты – атчыгъэ.
Инъэ пыкиргъэт ыʼʼвэӄуч гэӈэвъэнэ.
Ԓьунин Калеёӈавына: ымыԓьо нэлгыт ынкъам панрат гэнулинэт.
Анӈэнайпыгъэ.
Пирисӄыченнин ыʼттъыӄэй ынкъам тачайвэвынэн.
Вулӄытвик чинит ӄамэтвагъат, ыʼттъыӄэй-ым люнрэӈэтэ.
Атчьатгъат, кыевкы-ым ёрочыко нэԓьунэт йымэтваԓьыт налгыӄонагтэ, иръын, плекыт.
Ыʼттъыӄэй иквъи этынвэты: ― Ынӄэн тургин нэлгыт ынкъам панрат.
Ыʼвэӄуч гаглявэръэпыгъэ ынкъам ымы еп аӄамэтвака, энарагчегъэ.
Энараԓьа ытлён ԓьук, ӄулиԓьэтгъэт: ― Аʼмын йыӄӄайъым эвиръыт!
Микынэ гэтэйкылинэт?
― Ыʼвэӄуч Калеёӈавын!
― Эвыр гынин ӈэвъэн ваӈэӈав, китъам мынԓьун ытлён таӈкэтԓьан!
Вулӄытвик атчьатыӈок Калеёӈавына таляйвынэн ыʼттъыӄэй.
Ринтынинэт ыныкы нэлгыт, панрат ынкъам ивнин: ― Эргатэты ӄытэйкыгын кэркэр!
Ыʼттъыӄэе йыӈотконэнат панрат, нэлгыт ынкъам рунинэт.
Кыевык Калеёӈавына ԓьунинэт тайкыёт кэркэр ынкъам плекыт.
Галгэкачьаравлен Калеёӈав, авэръэпыгъэ ынкъам гичивэтысӄиквъи.
Люур Калеёӈавын левыт лыгэтъылыӈогъэ.
Аʼмын-ым гакапчачав-лен.
Арычгатгъэ, левыт-ым йъэлыги майыӈкы тъылыӈогъэ.
Инъэ кыеквъи ыʼвэӄуч, ӈэвъэн-ым энмэч гэквэтлин ӄоленотагты, миӈкы нытваӄэнат ынин ыʼттъыютԓьэт.
Ыʼттъыкэй иквъи: ― Вэлесӄун!
Ынанвыткокэн, ягталма гымыкы нылгинытэрмэчьыӈӄин.
Ытръэч.
2-20 Йъаяӄ ынкъам пэкычьын Ԓьувылгыгъэт эмнуӈкы йъаяӄ ынкъам пэкычьын.
Вэтгавыӈогъат.
Йъаяӄа гитэнин пэкычьын, ынин эвлыгыткат ынкъам иквъи: ― Пэкыч, китъам мынгитэн, микын гыткат оʼмрыӈ ваԓьыт.
Мынилкымъет ынкъам мынвылгыткомык гыткагты выква.
Ръэмикын рэмлеӈыт!
Пэкычьын чимгъуплыткук вэтгыры вагъэ.
Йъаяӄ иквъи: ― ӄытрилгын гыткалгын выквыткынык!
Рытрилнин выквылгын.
Илкымъетгъи.
Пэкычьа энаркэленэн вэривычьыуунъэ гыткалгын ынкъам пиӈкугъи ынӈэнванвэпы, миӈкри йъаяӄа гэнинтылин выквылгын ынкъам ӄулиԓьэтгъи: ― ӄынинтыгын!
Ринтык йъаяӄа выквылгын эрэтгъи, Пэкычьа-ым эвырӄэй рытрилнин ынкаткынык гыткалгын ынкъам тъылтэгнык ӄулиԓьэтгъи: ― О-ой, о-ой... Атынватын.
Рыпэт вай рымутлытъэвын... Йъаяӄа ԓьунин: гытгыткалгыӄай пэкычьэн люӈымлетэ.
Ытръэчмутлытъыгъи.
Чимгъугъи: “Гымнин оʼмыӈ ваԓьын, ӄырым нымлегъэн”.
Пэкычьа ивнин йъаяӄ: ― Китъам гынръам ӄытрилгын гыткалгын выквыткынык.
Пэкычьа юнрынин майӈывыквылгын.
Тэнантэнмыӈгъэ ынкъам вылгымнэн йъаяӄэн гыткалгын.
Йъаяӄ тъыле ӄулиԓьэтгъи: ― Мылегъи гыткалгын!
Ынӈин гытгыткапэкычьа тэмъюӈнин оʼмгыткайъаяӄ.
Ытръэч.
2-21 Рэмкыԓьэтыԓьын Энмэн вай ынӈот гатвален.
ӄол рэмкыԓьын нырагтакватӄэн, наӄам-ым ынин яраӈы лыгэчекыяа.
Нылеӄин.
ӄынвэр-ым ԓьунинэт эвлетэлы тылеԓьыт ӄаат.
ӈутку ытлён нанӄамэтвавын, нанчаёвын.
Ынӄоры-ым намӈылён: ― Леӈытаӄ уйӈэ атаӄъакыԓьэгыт?
ӄутынэ-ым ивнин: ― ӄыгитэ ӈан мургин варкыт ӈыраӄ ӄорат, ӄол ӄынлейвыгын.
Эквэтгъи энмэч вусӄынкиръук.
Люур ыʼттъыёча ԓьунин мэчыӄэр- гын.
ӄлявыл коргаквъэ, эмӄэлелвынэ чимгъугъи: “Аʼмын-ым рэӄулым нымным.
Вэлер-ым ӈутри тыетык”.
Пыкиргъи.
Тэкэмыннэн лыгэран ынкы.
Пыкэтԓьагты ӈытогъат ынпыначгыт ынкъам ӈэвъэнйыръыт.
Иквъэт: ―Рымагтэты ынӈэ энлекэ.
Лыгэн ынкы ӄыпэлягын.
Вай митъэлыги чикинъэ мытраялгыты.
Рэсӄиквъи.
ӈэвъэнйыръын иквъи: ― ӄытлыгэ ралкогты.
ӈэвъэнйыръын ӄэминэймэквъи.
Эръэт ничыӈӄинэт, рыпэт мутлытӄыԓьут.
ӄэмиплыткунэӈу атчьатгъат.
Рэмкыԓьын чит кэттываркын.
Ивнин этынва: ― Вынэ ыннэ акэттывака.
Лыгичикинъэ мытраялгыты.
Атчьатгъат.
ӈэвъэнйыръэ чинитпучьэтэ чотаннэн.
Ынӈатал-ым гэӄиилӄэтлин рэмкыԓьын.
Кыеквъи эвын таӈамынан нутэк, ытръэч гыролмакы ӈаргыночьэн вэнвымкиӈын.
ӄутгъи.
Нэмэ эквэтгъи.
Ярак пыкиргъи, вытку ынкы валёмнэн, миӈкы гэткивлин.
Ынӄэн ӄытлыги иʼгэ гэнулинэт ӄаат.
Ынкэӈит ытлён чимгъуй: ― Аʼмын вай ӄытлыги иʼгрэмкык гэткивигым.
Ытръэч.
2-22 Эйпэӈэӈ Ганымытваленат Ԓьурэк амӈыроотыргарэ йичьэмрэтти.
Ынанын- пычьын Эйпэӈэӈ ынкъам ынанӈэнчьан ытленъюӄэй, итык гэгыттэпэвлин, ытръэч ыʼтвыткук эʼнӄу нылгыӄин.
ӄэйвэ нымӈылёӄэн, вэнлыги нинивӄин Эйпэӈэӈынэ: ― Еп ныппылюйгыт, ынан яврэна.
Киткит ӄымэйӈэтги.
Наӄам йичьэмрэт колё ныръэвуӄин.
Энмэч гаӄэтыръоӈӈолен.
Чымчыԓьа ытленъютэ Эйпэӈэӈ ивнин: ―Кытъатке, еп элек варкын.
Малмалмачы ӄунэче мынъытвыткумык.
Ынан гыт ӄыпэлятгэ.
Чама вэнъымгынан.
Аʼӄапагчеӈатыӈ нъэлгъи: мэчынкы мури мытаройвавмык.
Наӄам ынӄэн ынинэԓьын колё нэрмэӄин.
Эйпэӈэӈынэ ивнинэт йичьэмрэтти: ―Вынэ, вэчьым, мэчынкы.
ӄырым ԓьэлеӈит мынгытъэнмык: мэчынкы мыттэтэкичгыӈмык.
Чама мэчынкы ръэв мытынмын.
Вэнлыги йичьэмрэтэ нантъэвычьавыӈон ынинэԓьын, ӄэйвэ чит Эйпэӈэӈ нъараӄатӄэн, нынъотавыткоӄэн, вэнлыги йичьэмрэт нытъивыԓьэтӄин.
ӄынвэр Эйпэӈэӈ вэтгыԓьатгъэ.
Ивнинэт: ― Эченур унмык эйӄунтэткэ.
Ытлён-ым пэлятгъэ.
Ытръэч ынанӈэнчьан ытленъюӄэй рыпэт нытэргатӄэн ралымӈэнаӈкы.
ӄынвэр-ым Эйпэӈэӈынэ ымы ейвэчу рытчынин ынкъам рытрилнин ыʼтвытконво.
Аʼмын-ым элкыгъэт.
ӄынвэр ръэвԓьугъэт.
Ынӄэн ръэв нэтэгрын, ытръэч рэймэвкы нылвавӄэн.
ӈэвэӄ пэвраӈӈок ничгыйиквиӄин, эвыр ныпиврэӄин раймавчычама, колё нуткучитӄин ыʼпъэ.
Нылвавӄэн рэймэвкы, наӄам ръэв лыгэн гынонэты ныгынтэвӄин, маԓьатав нынэймэвӄин ичгыйиквитэ.
Откоченма ыʼпъэ, рыпэт мимыл нинэнэйычгиръувӄин.
Гынмылкинэк гынунэтгъэт.
Кытыйгыръогъэ амноӈгыпы.
ӄынвэр ынпычьэ ивнин ытлеӈи: ―Вынэ раӄылӄыл ръэв опопы.
Аʼрэлгын ӄычвигын, мынэмнуӈэнмык, эʼтки вай кытыйгыръоркын.
Ръэриԓьэ ивнин: ―Вынэ ынинэԓьэ Эйпэӈэӈыӈэ нэръэйӈэԓьэнмык, аʼтав мынрэӄэтвыӈын, ӄэлюӄ-ым уйӈэ вак, рэӄын мытривӈын пыкирык.
Ръэв лыгэн гынонэты ныгынтэвӄин, рэймэвкы нылвавӄэн.
ӄынвэр кытыйгыръогъэ.
Ръэриԓьэ опопы чывинин аʼрэлгын, ынӄо оʼрамноӈэты эквэтгъэт.
ӈэвэӄ колё нытэвыԓьатӄэнат, эʼчгынрээн ытленъюӄэй нытэргатӄэн, ытръэч миӈкри нитынэт: лыгэн гынонэты нынлыплятӄэнат.
ӄынвэр ныкиръугъи, эвыр эргыръочычагъэ.
Люур нутэнут вытрэтгъи.
Ытленъюӄэе ивнин ыргин ынинэԓьын: ― ӄыгитэ вай, нутэнут!
― Ии, итык ынӄэн нутэнут, ытръэч вэчьым ӄырымэн мургин, мэӈко вай наноманмык.
Како!
Аʼмын авалёмкыԓьыторэ, ӈэвэӄ гынмыеп тивтык: “ӄычвигыткы аʼрэчгын”.
Вай тумыгнутэк наноманмык.
Аʼмын ытленъюӄэй яйвачгыргын, мури итык мачморгынан.
Энмэч опопы эӄылпэ мынымпэмык ынкъам ыʼтвъэт мыныначгыӈатын, – ивнинэт йичьэмиттумгыт ынпычьэ.
Аʼмын эӄылпэ ӈыпэгъэт, ыʼтвъэт энмык наначгыӈатын.
Ынӄо ынанынэнаԓьа йичьэмрэт ивнин: ―Кита ӈутку ӄатчытваркынэтык, вайынрэ эквычьыӈаеты мыёпатык.
Аʼмын-ым ёпатгъэ.
Ыныкит тыттэтгъи эквыӈайыткынэты, ԓьунин нымнымийӈын.
Эмгынуннымык нытваӄэн ярачгын.
Ынкы ярак ӄача ныграпчаӄэнат, чама рэмкын ныӄэплювичвэтӄин.
Ынкъам ынанчьомыткынык нымнымин яралыӈоӄай нытваӄэн.
Ынкы ытлён оралыляпыӈӈогъэ нымнымэты, ӄынвэр яралыӈоӄайгыпы ӈытогъэ ынпыӈэвӄэй.
Ынкы кытэ вэтчатвагъэ, ынӄоры рэгъи.
Ынкы вытку ӄлявыля йъонэнат ытленъют.
Пыкирык ивнинэт: ―Ытлён-ым эʼӄэнутэк наноманмык – Айгъоляк.
ӄырым мынъегтэлмык.
Аʼтав ныкиръук мынъылӄынмык.
Ынанчьомыткы- нык нымнымык варкын яраӄай.
Аʼтав ынкэгйит мыныпкирмык.
Ынкы ынпыӈэвӄэй варкын, наӄам чамъам мытрэпэлӄынтэтгъэ: ӄырым юрэӄ нымэлетгъэн.
ӄоныры чама уйӈэ атаӄъака.
Итык амморгынан мачморгынан, ӈутку мынъытвамык, ытръэч яйвачгыргын ытленъюӄэй: уйӈэ атаӄъака.
Вэлер-ым ытлён юрэӄ ынӈэнрак нъымасӄамэтваркын.
Аʼмын-ым эвыр ныкиръугъи, эквэтгъэт нымнымэты, пыкиргъэт яраӄайык.
Винвэ тытыл ынпычьэ кыпчытконэн.
ӄээӄын вак пынлёгъат― Мэӈин?
Ынпычьэ татлыгнэн: ―Вынэ мури, айвачнотакэнаморэ, аӈката рылявлевъёморэ, ӈэръамытлыӈморэ йичьэмрэтмури.
Вэлерӈот ӄол ӈинӄэй.
― Вынэ аʼтав ӄырэтык.
Тытыл рывэнтэннин ынпыӈэвӄэе, рэплыткук тытыл эйпынин.
Ынӄоры пынлёплыткок ынпыӈэвӄэе ивнинэт: ―Ылён ӈутиннымык варкын лыгъэткиӈ оʼравэтԓьан, наӄам нэрмэӄин.
Гымнин-ым амӈырооткэн кымиӈыт кунинэт ръавпарытъымык ёк, тэӈынтэвиминӈэтэ нэнанмыӄэнат.
Итык мэчынкы ратваӈытык, гымнан рыркэн егыт пляёттэ аӈӄачормык нинэнэригым, ыпатыплыткок ывэрачыко нэнаёйгым.
Мэчынкы ратватык, юрэӄ чама рэмэлетгъэ.
Эченур эвытрыкэ ӄытваркынэтык, ыныкит нэрэԓьутык, ӄырым ӄыегтэлтык.
Аʼмын-ым ынкы ваӈӈогъат.
Винвэ ралкоӈӄачкэн яраӄай нымэчтэйкыткуӄин, колё ӄонпыӈ гаёаʼтлен.
ӄынвэр пэӈатыӈӈогъэ, выялятыӈӈогъэ.
Колё ыргин ынинэԓьын Эйпэӈэӈ рыпэт эмпэгчиӈэтэ ванэван ярак нырэӄыгъэн.
Ытръэч ӄонпы ԓьоратапӄаеквэ нылейвыӄин.
Нъатчаӄэн.
ӄонпыӈ эмӄынчейвыткук ынык ыʼттъыёча пэнин рэӄокалгын ԓьоё.
Аʼмын-ым ӄынвэр ԓьалянръоӈӈогъэ.
ӄол итгъэт кыеквъэт йичьэмрэтти, эвын гэмэлетлин.
Ынпыӈэв- ӄэйин тытыл гэниӈэлин.
ӄол йичьэмиттумгын иквъи: ― Вынэ мывылпаткон.
Ынпыӈэвӄэе ивнин: ― Ынан гымнан, юрэӄ нэрэԓьугыт.
Вэнлыги ынпыӈэвӄэй ивнин: ― Вынэ гымнан, ӄырым ыʼнԓьугым.
Аʼмын-ым вылпаткоӈӈонэн.
Эчги пылыткоӈӈок, рэӄу левыт рынтоӈаннэн тытлепы: люур ӈээккэӄэй эʼӄэвиръыԓьын ԓьунин, тытлык кавраԓьын.
Эвыр ӈээккэӄэе ԓьунин чытчыпытваԓьын ӄлявыл, лыгэн гаглыпалӄынтатгъэ.
Вылпаткоԓьын алва тылегъи, ынпыӈэвӄэй ивнин: ― Како ръэӈээккэӄэе инэԓьугъи, наӄам эʼӄэвиръыԓьын.
―Аʼмын-ым тытэӈэт, како авалёмкыԓьэгыт!
Ынӄэн нэԓьугыт эрмэчьин выёԓьа.
Вай-ым этъоӄааӄын ӄол нарагтыӈын грапчанво, аʼмын-ым тытэӈэт, – ивнин ынпыӈэвӄэе.
Ыргин ынинэԓьын иквъи: ―ӄэлюӄ-ым миӈкри, амынан ытръэч ытленъюӄэй.
Ынӈэ ынпыӈэвӄэйигыт итык эейвэчеткэ, йыӄӄэй гыт яйвачгыргэгыт, аʼтавлыгэн ӈотка рылеткугъи.
Аʼмын-ым ӄэглынангэт вулӄытвик энагтатгъат грапчанво.
Энагтатыԓьын иквъи: ―Эʼми малайвачрамкын ӈотӄо ганомлен.
Этын грапчанво эʼйӈэвыткуркын.
Ыргин ынинэԓьын иквъи: ― Аʼм, ӈотӄэнаморэ, мытъетыркын.
Аʼмын-ым ӄытгъэт.
Эвын эрмэчьин ярайӈын колё нымэйыӈӄин.
Наӄам рэнолгыт ымыԓьо пылвынтэн, ытръэч галыляпъёлгыӄагленат.
Ынкъам тытлык ӄача ралкоӈӄач мэйӈыръэвин парытлыӈын, мэчичьу турмутлытӄыԓьу.
Наӄам эрвынавэты ваԓьын, лыгэн ӈэнри нывусӄэтӄин.
Ынкыры ролылтавъёттэ эʼнныӄалетлы тэнрытъыму- чьэв нэнаёӄэнат, ытръэч гылгыт ныпэлятӄэнат.
Колё рэмкын ныграпчаӄэн, нэлёԓьатчаӄэн.
Эрмэчьын нывытрытваӄэн ёрок эмкэмэрԓьэн, уйӈэ иръыкыԓьин.
Аʼмын-ым эвыр рэгъэт, паагъат грапчак, нивын эрмэчьын: ― Вай-ым етгъэт айвачрамкыԓьыт.
Армачьыйӈын ванэван ымы киткит нырэӄын.
Ивнинэт: ― Этъым, нивтури, ӄырым эйгууʼрэмкэ ыʼнԓьутык.
Гэвилюйгым, гэлылейгым, ыяакэн нинэԓьуйгым, нэнавалёмэгым.
Вакъогъэ, гитэнинэт.
Ынӄо нэмэ ивнинэт: ― Како, вэлерӈин-ым гэӈинӄэгтури!
Вынэ люурӄун: вэлер ытлён гымнан выёԓьо лынъёлӄыл.
Аʼм, аʼтав рэмкын ныгичивэтын, ныграпчан.
Эрмэчьын ӄутгъи.
Рэмкын гырапымгогъэ, элёԓьатымгогъэ.
Ымы эрмэчьын.
Эрмэчьэ айвачрамкын ивнин: ― Иаʼм онтымытваркынэтык, энмэч ӄиръытвытык.
Аʼтав эʼптэ ӄилюԓьэтыркынитык!
Йичьэмрэт иръытвыгъи.
Ытръэч ытленъюӄэй люӈиръытвэ.
Рэмкын элёԓьыӈӈогъэ!
Колё рэмкын гаймаквъэ!
Ынраӄ-ым вай ынанӈэнчьаӄая ынпычьын ванэван нытрилнин.
ӄынвэр ынпычьэ пиринин ӈинӄэй.
Рынрэ элёԓьыӈӈогъэ ынпычьын.
Аʼмын элёԓьанма ӄол йичьэмиттумгын рапэӄэтанӈыӈӈогъэ.
Люур эрмэчьын иквъи: ― Э-эк, энмэч ӄол эргыпатгъэ.
Лыгэн пиринин, ритлиннин, ръавпартъымык тэӈгытгытэ ёнэн, ытръэч эмгылгын пэлятгъэ.
Ынӈин рытэ кунин йичьэмрэт, ытръэч ынпычьын ытри ытленъюӄэй пэлятгъат, наӄам ынан ытленъюӄэй нинэнрыӄин.
ӄолеыʼлё нэмэ Ԓьоратапӄаеквэ Эйпэӈэӈ нылейвыӄин рэтлёгты.
Нэмыӄэй ытлён эмэрмэтэ, рыпэт тыркыԓьыналга, оʼмрычьа гэтэвиръыӈлин.
Тыляма пэнин рэӄокалгыӄай ыныкгыткак ыʼттъыёча ныръиле- мъетӄин.
ӄынвэр Эйпэӈэӈынэ ивнин: ― Ылён аӈъалаʼӄачемгъотвамачы, иаʼм алымы гыт гымык ӄача ӄонпыӈ лейвыԓьэтыркын?
Мынгынтома иръын тъайытчаръогъэ, чит ӄэплюркынин рэӄокалгын.
Риӄукэтэ ивнин: ― Вынэ гыныкы эмъейвэче, аʼтав ӈотӄо нылейвигым.
ӄэйвэлым ӄинэӄэплюги, ейвэче гыныкы аʼтавлыгэн ӄонпы ӈотӄо лейвыԓьигым.
Эйпэӈэӈ виин анӈэнагаляма, рэӄокалгын вэтгавма ныпирӄыгилиԓьэтӄин ынык ӄача таароӈа.
Эйпэӈэӈынэ ӄол ивнин: ―Вынэ гымнин йичьэмрэт, вэлерӈон-ым ӄол ӈинӄэй.
Ыʼтвыткуԓьыт, авынръотавэты эквэтгъэт, уйӈэ вагъат.
Наӄам гым эӄэлюӄ люӈъытвыткутэ титык.
Мытив-ым аройваквъат.
Ынкъам ынӄэната эмъэӄэчимгъутэ гыт ӄымэк тыӄэплюгыт.
Вэчьым гынан лыги, миӈкы варкыт?
Ыныкит ратвыӈынат, гыт ӄонпыӈ тэӈу тырэлгыркынигыт.
Аʼмын-ым риӄукэтэ ивнин: ― Ыныкит орааʼӄачемгъотвака нъитын, юрэӄ ымыԓьо кытвыл нъынтынэт: эчичыкыԓьигыт гымыкы.
― Вынэ вэлер чымӄык кытвыл тъынтынэт.
Миӈкы варкыт?
―Ылён айгооʼйпы ганомленат: ытръэч игыр ынпычьын гэтленъюӄэе пэлятгъат.
Энмэч ӄыӄивриԓьэтыркын, ӄынвэр эрмэчьэ рыпэӈъивэвыркынин ынпычьын.
ӄонпыӈ ытленъюӄэе нъэйӈэвйи- выркынигыт, наӄам ынинэԓьэ ытлеӈи чичгиӈчыку нинэнрыӄин, эткаё эрмэчьэ нэнанъотавӄэн.
Рэмкын игыр колё гичивэтыркын, грапчаркын.
Ынӈатал гынин ытлеӈи лыгипэӈъивэтгъи.
Рэӄокалгын ынӈин ивыплыткук, Эйпэӈэӈ кытгынтырагтыгъэ.
Ытръэч ӈирэӄ майӈыръавпаръыттъымтэ рэвнинэт, ӈэлгойпынэнат.
ӈэвъэнэ авынпынлёгты эквэтгъи канъоткыната.
Пыкиргъи Эйгууʼк: партэ пэлянэнат, ытръэч ыʼтвъэт олёвъё гитэнин, ынӄо тыттэтгъи.
Ԓьунин нымным.
Майӈырак колё ныгичивэтӄинэт, ныграпчаӄэнат, ытръэч ӈэнӄайтэргын нэнавалёмӄэн ярачыкойпы.
Нэнавалёмӄэн ивыԓьын: “Ивкэ Эйпэӈэӈ ныпкирыркын”.
Эйпэӈэӈ пыкиргъи ынанъяалрак, аʼӄараӄайык.
Ынкы ԓьунин амынан ынпыӈэвӄэй.
Ынпыӈэвӄэе ивнин: ― Леӈытаӄ-ым гыт Эйпэӈэӈигыт?
― Ии, гым.
Эʼми рай ытленъют гымнинэт?
Ынпыӈэвэ ивнин: ― Вынэ ынпычьын ытръэч гэтленъюӄэе пэлятгъат, аʼтав энмэч ӄыӄивриԓьэтыркын.
Аʼмын-ым Эйпэӈэӈ ӄытгъи пылвынтырагты, лылепыткугъи.
Эвын колё рэмкын ныграпчаӄэн, нилюԓьэтӄин.
Колё эрмэчьын нытэнанӄыръаӈӈыӄэн элёԓьатыԓьэты.
Наӄам ынпычьын ытлеӈи энмэч вакъота гэнъэтлин.
Эймэвыԓьын эрмэчьын ытръэч ынан нинупӄин мачвэйпы, рэнэвнаӈыткоԓьын чит ытленъюӄэйык.
Мынгыӄач ныпэӈъивэтӄин, ӄачакэн чичгиӈык нэнаёӄэн ӈинӄэй.
Наӄам ӈинӄэй тэрганма нивӄин: ― Аʼмын ивкэ Эйпэӈэӈ ныпкирыркын.
Армачьыйӈа нинивӄин: ― Ылён рэӄу Эйпэӈэӈ ӄонпыӈ кэтъоркын!
ӄырым ӄыԓьугын!
Нэмэ эрмэчьэ нинэрэпириӈӄин ӈинӄэй ынпычьэпы, ӄутынэ-ым нэмэ мачвэйпы нинупӄин эрмэчьын.
Эйпэӈэӈ тытлеты ӄытгъи, кытъаткэ-ым аʼӄарасӄэвыӈ.
ӄынвэр пэнин патгыргэты ӄытгъи.
Мэткиит рычгыткынтэ ръылининэт, ынӄо тъайытчанэн пылвынтыранмын, ынӄо рэгъи.
Эвыр ытленъюӄэе элкылнин, иквъи: ― Эйпэӈэӈ етгъи!
Армачьыйӈа ивнинэт грапчаԓьыт: ― Аʼтав ӄыгаймаквытык!
Эйпэӈэӈ иръытвыгъи, эʼптэ иквъи: ― Аʼтав рэмкын ныгаймавын!
Ынӄо эрмэчьын пиринин ӈалгыл рэлпэпы, ынӄо тъайытчанэн – эмгынунэтэ чыӈаннэн.
Лыгэн плыткук, эрмэчьин ӈэвъэн ымы ынӈин рыннин.
Грапчаԓьыт пааръогъат.
Ынык ӈэныӈ ваԓьын ынинэԓьын пэӈъивэ арычга гэнъэтлин.
Ивнин Эйпэӈэӈынэ: ―Аʼмын авалёмкыԓьэгыт, йичьэмрэт рытватын.
ӄытэнмаквэ, аʼтав мынрэмнуӈэнӈымык.
Эченур эмнэлгыт(эмгылгыт) мынынрагтатынат, вэлер ярак мынмайынлянат.
Ынӄо эйгъуукин рэмкын ивнин: ―Игыр тури таӈычьыӈӈотык, уйӈэ инэнтэвинминӈыԓьыкэ нъэлтык, аʼтав нымэԓьэв ӄынымытваркынэтык.
Ынпыначгыӄая ивнинэт: ―Ынан элеръук ӄэквэтгытык, ӄырым ӈутку ӄытэвиминӈытык, эʼтки аӈӄы.
Эйпэӈэӈынэ ивнин: ― Вынэ яраԓьыт аʼтчаркыт, гытгытэ мытрэпкиры.
― Наӄам чамъам мытранъотавӈытык, опопы аʼтав ынан лыги мытрэлгыркынитык пыкитԓьэтури.
Вэлер игыр ӈуткэкин варат таӈычьатыӈӈогъэ, – ивнинэт ынпыначга.
Ытленъюргин амналгыёлгыт нэнрынэт, ынпыӈавӄаеты ӄытгъэт.
Ынпыӈэвӄэй нивын: ― Ымы-ым гыт мурык рээн ӄылымӈэнагэ.
Ынпыӈэвӄэе ивнинэт: ―Вынэ тури пылевыр ӄыпкиргытык.
Вэлер игыр ӈотӄэн нымным таӈычьыӈӈогъэ.
Ынан гым юрэӄ ӄутырык тэӈу нэрэлгыгым.
Энмэч аʼтав ӄылеркынитык.
Аʼмын-ым тэнмаквъат колё ԓьаляӈмачы.
Гэмэлетлин, уйӈэ эгилкэ эквэтгъэт.
Итык ыʼтвынэлкэтыԓьыт нэвинрэтынэт.
ӄынвэр ичынрыт амэчатгъат, вытку ынкы напэлянат.
Пыкиргъэт ярак.
Йыӄӄай-ым ӈаргынэн, ӄынур элек тылегъэт.
Вытку пыкирык ёоʼръогъэ.
Эйгууԓьыт иквъэт: ― Рай Эйпэӈэӈ пыкиргъи.
Ынкатагнэпы рэмкын таӈычьыӈӈогъэ.
Ытръэч.
2-23 Миӈкыри мрэнэ гэтэмъюӈлин кытыйгын Тэленъеп гантомгавлен ӈотӄэн лымӈыл.
Гатваленат нылгинымкыӄинэт гытлимрэнти.
Ытръэч-ым вай ыныкит ныԓьуӄин ръэтэйӈэт, ныелырачвыӈӄэнат эмпичгэ.
Кытыйгыръок мрэнти амманаӈ ныриллеӄинэт.
ӄынвэр мрэнти чимгъугъэт, миӈкыри тэмъюӈык кытыйгын.
Чемгъоӈӈогъат.
― Эʼнӄэвык мури ныпыглянморэ, ныпэраӈӈоморэ ӄорамэл, ытри гарынныленат – ымы мури.
Китъам мынтэмъюӈын кытыйгын.
Кытыйгыръок мынивын: ― Мынӄоранмыгыт.
ӄыпаагэ кытыйгатык.
ӄонпы рапаагъа кытыйгатылъатык.
ӄол итгъи кытыйгыръогъэ.
Мрэнти риллегъэт тэнлымынкыри.
Мрэнэ нэвыӈӈон кытыйгын: ― Вэнъымгынан кытыйгатык.
Ынан вай мытраӄоранмыгыт.
Паагъэ кытыйгатык.
Кытыйга ԓьунин: ӄырымэн ынк ʼэн ӄораӈы.
ӄытлыги эʼнӄэвыԓьын мранлыӈын.
Кытыйгын анӈэнайпыгъэ.
Нэмэ кытыйгыръогъэ.
Ынкатагнэпы малмалянма нивӄинэт: ― Ынӄэн мрэнэ нэтэмъюӈыркын кытыйгын, эвыр-ым ныгтыйгыръоӄэн – нанӈэначьатӄэн мранэты.
Ытръэч оʼравэтԓьат нивӄинэт: – Кытыйгын нырулӄин: кытыйгатыркын, мрэнти-ым пэнинэмил мыкэԓьыт.
Ытръэч.
2-24 Чакыгэт ынкъам ыллеӈи Ганымытваленат чакыгэт гэлленъютэ.
ӄол итгъи ыллеӈи нытырынӈыӄин, нытарынныкоӈӄэн.
ӈытотыляма чакыгэт ивнин: ― Чакэй, ынӈэ эгитэкэ рынныкот, гитэк рэмлеӈыт.
Ыллеӈи ӈытогъэ.
Вэлывэл чакэттэн эрэтгъи.
Миӈкыри итгъи, гитэнинэт рынныкот, люур-ым мылегъэт.
Чакыгэт, эмчеӈыттэ, ратамыткынатгъэ.
Ынръам-ым кытыйга рылыпляннэн.
Тыляма таӈамалваӈ ваԓьын рилӄырил нинэԓьуӄин, ытръэч рылгэ нэнатааӈкэн, лыгэн ынӄо рымагтэты нылеӄин.
Люур Кэйӈыӈэвык пыкиргъи.
Рычаёвнэн пыкирԓьэн.
Чаёплыткок йылнинэт мэмычечгын, рытрииръыт.
Ынкоры Кэйӈыӈэв ынӈот иквъи: ― ӈутку варкыт энараԓьыт.
ӄээӄын вак ивнин: ― Элкычга ӄэнарагчегэ.
Эченур ынӈэ эвинвыллепкэ.
ӈэвысӄэтӄэй илкэ энарагчегъэ.
Энараԓьа нэпиринэт рытрииръыт.
Кэгынмыт чимыкылылетэ нэтэнйыръэтынэт.
Пэлӄынтэтгъи Кайӈыӈавэты.
Ивнин: ― ӄыллепги.
ӈэвысӄэтӄэй лылепгъи, гитэнинэт кылылет.
Аны нытаӈпэраӄэ- нат!
Кэйӈыӈэв иквъи: ― Виин ӄыкылылёйпатыркын, гым-ым мытъирэткук.
Ытръэч ынӈэ лявтэпы инэнйикэ.
Лыгэн пылвынтывылпата ӄэнаркыплыгэ.
ӈэвысӄэтӄэе тэйкынинэт иʼнничгын ынкъам вилюлгыт.
Пылыткук рыгъевнин Кэйӈыӈэв.
Пылвынтывылпата кыплынэн вэлёйпы.
Ивнин Кэйӈыӈэвэ: ― Пэлле рэенӈыт гымнин ылленъют.
Виин ёрочыко ӄатчыгэ.
Тэӈынӈэ эӄулиԓьэткэ, илюкэ ӄытваркын.
Ынӈин ёрочыко ратчыӈаннэн.
Нэлгэ энаръэнэн.
ӄээӄын вак пыкиргъэт.
Люур оʼравэтԓьамэл иквъэт: ― Чакэй, мэӈӄо оʼравэтԓьаткэркын ?
― Мэӈӄо нъоравэтԓьаткэн ?
–татлыӈыткогъэ ӈэвкэйӈын.
– Ынӄэн торыкайпы, ӄэлюӄ эмымэӈӄо лейвыркынитык.
Чаёплыткок овэчвыӈӈогъат.
Рыпэт ымы нытэнтиӄин ӈэвысʼӄэтӄэй, ӄол-ым таӈаӄочеткынка.
Йылӄэтинэӈу кэйӈыт, ӈэвысӄэтӄэй уʼрэквъи.
Кэйӈыӈэвэ ивнин: ― Ии, ӈавыл, эӄылпэ ӄырагтакватгэ.
Эмытъэт тэӈыӈэ атаалгылятка, ӄэйвэлым ръэнут равалёмыркын, лымэвыр увичвыԓьыт, лымэвыр-ым мэӈин ръэйӈэвыткуркын.
ӈытотыляма въарэйпы ӄуликэйӈин ӄыпиригын рыгытъол.
ӈэвысӄэтӄэе пиринин въарэйпы рыгытъол.
Эквэтгъи.
Ръэтъеквэ таӈамалваӈ увичвыԓьын нэнавалёмӄэн, микынэ чама нинъэйӈэвӄин, ытръэч вэнлыги таӈванэван нытаалгылятгъан.
Тэкэм эймэвык ярак, ылленъютэ ивнин: ― ӄыгитэ, рай кэйӈын вэлеркылеркын.
Ынӈин ивыплыткук – ырыткугъи кайӈэты.
ӈэвысӄэтӄэе нанӄытранэн.
Люур ынӄо ӈытогъэ гытэӈъаачек.
Ырык энараԓьо гитлинэт нэмыӄэй ыллеӈи гачакэтта.
Энараԓьэн ӈэвысӄэтӄэй етгъи.
Пынлёӈӈонэн ӈэвысӄэттумгын: ― Кита ӄикви, миӈкыри гыт эʼликэтгъи ?
ӄол-ым лыгэн пыӈылтэлгъэ.
ӈэвысӄэтӄэй –энараԓьын рагтыгъэ.
Ыллеӈи ивнин: ― ӄывакъогэ тытлык ӄача ынкъам ӄытарынныкоӈыркын.
Ыллён-ым ваӈэӈӈогъэ, ӄээӄын-ым вак иквъи: ― ӄынтогэ.
ӈытома ӄикви: ― Ынӈэ эгитэкэ рынныкот.
Ыллён ӈытогъэ.
Ӈэвысӄэтӄэйин вэлывэл люӈэрэтэ.
ӄынвэр ринтынин ынкъам гитэнинэт рынныкот, ынръам люӈымлетэ итгъэт.
Чинит мыленинэт.
Ратамыткынатгъэ.
Кытыйга рылыпляннэн.
Кэйӈыӈэв ӄутысӄычетгъи ынкъам ӄымэк тэнтисӄуйвынин.
Ынӄоры иквъи: ― Пэллеӄэй гымнин ылленъют рэенӈыт.
ӄатчыгэ ёрочыко.
Авъеткынка ӄывакъотваркын ынкъам ынӈэ этэнӈыткукэ.
Люур етгъэт кэйӈыт.
Никвъэн чакыгэт: ― Мэӈӄо оʼравэтԓьаткэркын ?
― Чинит-ым тури оʼравэтԓьалыкойпы левыркынитык.
Ынӄоры овэчвыӈӈогъат ёрочыко.
ӈэйвысӄэтӄэй, алымы нъэӄэлиӈэтӄин, наӄам-ым вэнлыги нытэнӈыткуӄин.
Йылӄэтгъэт кэйӈʼыт.
Кэйӈыӈэвэ ивнин: ―Эӄылпэ ӄыкытгынтырагтыгэ.
Тэӈынӈэ атаалгылятка, ӄэйвэлым ръэнут равалёмӈын.
ӈытотыляма ӄолекайӈэпы пиринин въарэйпы рыгрыг.
Ръэтъеквэ, ръэнут валёмык, ныттэтӄин гыргочаткынэты, наӄам тэӈэллы мэӈин ныԓьунин.
Пыкэттыляма ярак, ылленъютэ ивнин: ― Ынӄэн кэйӈэ найъоркынэгыт!
Ыллеӈи ырыткугъи, чакэтта-ым нанӄытранэн кэйӈын.
Нанӄычыкойпы пинтыӄэтгъи черитӄыԓьу агтэӈкэаʼачек.
Ымылъо чеэкэй нымытваӈӈогъат.
Ытръэч.
2-25 Каԓьанто Ганымытваленат ынпыначгыӄай гэнпыӈэвӄэе.
Ытри эӈинӄэйкыԓьинэт ынкъам нылгитэгъеӈӄинэт нананагты.
ӄол итык кыевык ынпыӈэвӄэе ивнин ынпыначгыӄай: ― Игыр вай рагалягъа кэԓьэмуурил.
ӄытрилгын расӄэвъянвык уттытъулӄэй.
Галяк ынӄэн – ӄытрилгын тинытъулӄэй, ынкъам вытку ынкы ыргынан нэрэйылгыт ӈинӄэй.
– Йылыплыткук ӄынрултэтгын тинытъул.
Волӄытвэӈӈок навалёмын выргыргын ынкъам нэԓьунэт тылеԓьыт.
Ынпыначга рытрилнин уттытъулӄэй.
Томгатгъэ мэйӈумкуум.
Ытръэч-ым кэлъетэ ытлён нагалян.
Ынпыначга рытрилнин тинытъулӄэй.
Томгатгъэ тэнӈагчыӈын.
Нылвавӄэн рымагтык.
ӄынвэр-ым кэлъэтэ нивын ынпыначгын: ― ӄынрултэтгын тэнӈагчыӈын.
Лыгэн ръэнут тэгъэӈу лынъё ӄыпиригын.
― Ыныкит-ым нъинэйылтык ӈинӄэй.
Найылыӈон мэйӈыӈинӄэй, ытръэч ынпыначга эʼнӄу лыгнин.
― Вынэ ынӄэн мэйӈыӈинӄэй, –иквъи ынпыначгын.
Кынвэр нэйылын вытку вакъотваӈӈоԓьын.
Ынпыначга рырултэннин тэнӈагчыӈын.
Ныгаляӄэн кэԓьэмуурил, ӄорат-ым ныӈылвыентоӄэнат.
ӈинӄэй пэрэё нанмайӈавыӈӈон.
Нэтэнынныӈын Каԓьантоно.
Ӈинӄэй ныйӄымэйӈэтӄин.
Нъэлгъи ынанармааʼачеко, наӄам гытиӈыԓьу.
ӄулигъевык ивнинэт ынпыначгыт: ― Вай-ым тыӈэвгилисӄивыркын.
Мэӈӄо ынан гавалёмлен гытиӈӈвысӄэтӄэй, нымытваԓьын пылвынтычанлячыко, ӈээкык Тыӈэчьынин.
Ытля ивнин: ― ӈыточьата ӄитыркын.
Ԓьунэӈу янрайъытъолӄай, лыги ӄылгыркын – митъэлыги трагтытыляркын.
Гырголятгъэ эʼъэʼгты.
Каԓьанто пыкиргъи йъилгык.
Йъилгын пынлёгъэ: ― Мэӈко етгъи, нырэӄигыт ?
― Вай-ым ӈээкык Тыӈэчьынин тырэлгыӈыркын.
― Аʼм вынэ чамъам!
Ымыԓьо ынӄоры люӈпэлӄынтэтэ гитлинэт.
Лыгэнитык наранмыгыт Тыӈэчьынэ.
Ытръэч-ым Каԓьанто вэнлыги эквэтгъи.
Йъилгэ эквэтыԓьн ивнин: ―Вынэ наранмыгыт Тыӈэчьынэ.
Етгъи Каԓьанто Тыӈачъына.
Тыӈэчьын пынлёгъэ: ― Нырэӄигыт ?
– Вай-ым тырэлгыӈыркын гынин ӈээкык.
Ӈэвысӄэтти Тыӈэчьынэ ывийгут рыннинэт.
Этын ытри Каԓьанто рэлку ёрочыко пычвэтгавыӈӈогъат.
Ывиплыткунэӈу – нэнъылин ӄэмэӈы.
Ынкаткынык нытваӄэн ымыԓьаймак.
Йъыӄамэтвачетымгогъат.
Каԓьантона винвыргынин троочгыӄай айколгэӈкы.
ӈэнри ринтынинэт эръэтъулти.
Рэтык ӈыраӄав аймак, Тыӈэчьын паагъэ ӄамэтвак ынкъам иквъи: ― Эргатык мытрэнэймэвӈын ӈэлвыл, гыт-ым аʼратыԓьо ритгъэ.
Кыевинэӈу ӈэлвыл нэнэймэвын ярагты.
ӄорат пылвынтырынныԓьыт, наӄам аны чъомыткынык гамоллыкыкватленат.
Каԓьанто ӄорапэнрыткогъэ, пэлгынкавравыӈӈонэнат.
Ымы ынкы лёӈынма нэнтын, ӄэлёӄ-ым колё нэрмэӄин.
Йигрэквъи.
Иквичисӄиквъи.
Пынвынтычанлячыко ԓьунин ӈэвысӄэтӄэй.
Ытрэчтэгын ныгтиӈӄин!
Уквэннин ӄлявыля ынкъам ӈэвысӄэӄэй нанӄатгъэ.
Тыӈэчьынэ ивнин Каԓьанто: ― Эргатык ӄыӈавынрагтатгэ.
Нагтогъан пылвынтычанлячыкойпы ӈэвысӄэтӄэй, аны ярачыко рыпэт ӄэргыръогъэ.
Эргыръок ытри эквэтгъэт гэкэӈэ.
ӈэвысӄэтӄэй гэнэнэнэтэ нытваӄэн каарачыко.
Гэкэӈыԓьу нитӄин эгтиӈкиӈэвысӄэт.
Тлеԓьыт ынръам иʼгэ нэгрулмынэт.
Тэнӈу нэтчыгъэн ӈэвысӄэт гэкэӈыԓьын.
Кулиԓьэтгъэт: – Наӄам нивӄинэт, иӈӄун Каԓьантон ӈэвъэн нылгиныгтиӈӄин, ӄытлыги-ым тэӈэгтиӈкыԓьин.
Ытлён иквъи Каԓьантон ӈавъанэты: ― Аны велер ӄъурэкви!
Люур тиркыръугъи.
Гынникыт гынтэвръугъэт лымынкыри, алымы этлы нырэгынтэвӈынэт.
Эмӄыниннъэ ытля Каԓьантонэн нынтоӄэн ӈаргыногты.
Люур ӄол рыннин ԓьунин янрайъыӄай.
Иквъи: ― Тылеркын мургин экык.
Пыкиргъэт гʼэкэӈыԓьыт.
Тагнымытваӈӈогъат.
Ытръэч.
Ӄайитъыԓьын то Ниӈвит-ынпыӈав Ӄайитъыԓьын ынӈин ӄонпы талʲымӈыԓьсинӈыткын.
Ӄайитъыԓьын ынӈин агут ынӈинытык никаткы талʲымӈыԓьсинӈыткын.
— Уся Калиӈав, ӄиналʲымӈыԓьги!
— Иняс аталʲымӈыԓьсинӈыка, ӄэӈун Ниӈвит-ынпыӈав маӈки валумтилыткы.
Тэлы нитканаӈ Йыссыӈавынаӈ ӄылаги.
Ӈанык ынлʲымӈыԓьгыт.
Тэлы галалин.
— Йыссыӈ, ӄиналʲымӈыԓь!
— Тинга-ӄи таӄлʲымӈыԓь иняс гыммы лʲымӈылʲык.
Ӈан Иԓьгыӈынаӈ ӄылаги, ӈан ынлʲымӈыԓьгыт ӈанык.
Ӈантиӈ галалин.
— Иԓьгыӈ, ӄиналʲымӈыԓь!
— Иняс аталʲымӈыԓьсинӈыка, ӄэӈун Ниӈвит-ынпыӈав маӈки валумтилыткы.
Ынӈин Ниӈвит-ынпыӈав иви.
— Мигга-ӄа ынӈин талʲымӈыԓьсинӈыткы?
— Ӄыги ынынну, Ӄайитъыԓьын!
— Ӄытыммы йилык мытгʼымтывагыт?
Йилыйил татгʼымтыва талʲымӈыԓьсинӈыткы.
Никы гаӈвулин кылалъатык.
Ӄонпы ана таӄылӄыл кылалъатыткынин Ниӈвит-ынпыӈава Ӄайитъыԓьын талʲымӈыԓьсинӈыткын.
Кылалъатыткынин.
Маӈки гаюгʼылин, никы гивлин: — Ӄинантилпаллатык нурала, ӈан Ниӈвит-ынпыӈавыӈ инанакмитыӈаллаткынитык!
— Пысяся-ӄун мисъысвыстурак.
— Ынки ӄытисъысвыстураӈыткы, инанакмитыӈатыткы Ниӈвит-ынпыӈавыӈ!
Гавʼалӄивлин васӄинынаӈ галалин.
Гивлин никы: — Ӄинантилпаллатык!
Ниӈвит-ынпыӈава инаткылалъатыткы.
— Пысяся-ӄун мисъысвыстурак.
— Ынки ӄытисъысвыстураӈыткы.
Накмитыткынигым.
Гавʼалӄивлн ынӈин нумал.
Ик гʼоро ынӈин ниткыӈыт кымиӈӈыт гаюгʼылин Ниӈвит-ынпыӈава наӄам-ат — авʼэвʼэвʼэ.
Танньысӄыӈыткынин унюню.
Ниӈвит-ынпыӈав: — Алло гуткэ агалака Ӄайитъыԓьын?
— Ӄывыттэ, мыри амыктирӈата титыткы.
Ана яплу гагалалин.
Никы: — Маӈкыт ам гынин ӄылавул ӄытыййи?
— ылвʼагили.
— Матка талгуӈи?
— Ӄэӈун талгуӈи.
Тинга ана ныынмылӄивнин.
— Ӄэӈун талгуӈи.
— Матка-ӄи гутку-ӄи тыыткивык?
— Ӈанык гаткивылӄив, тинга ныынмылӄивнин.
ынин киркир гапрылин, ӈан гаӄуӄлюткуйвыл, ӈанык гапуӄъюсгал, ганикал гарылтил, гамлыӄуӄлюткул.
Маӈиняс... Гʼыԓьвʼытняӄ йылӄатыткы.
Гʼыԓьвʼытняӄ йылӄатыткы ынӈин никы... Киткит ӈывалыткы: Яппо амъаӈарин.
Ӄысын ынин киркир гаӄуӄлюткул, ӈанык гапуӄъюсгал.
Явас ганкиругʼыл.
Увик туткынин, пунта туткынин.
— Гатаӄлин-ӄа, нисъысасаӄин ылвʼапунта?
Ӄысын ынин увик пунтуткынин.
Гʼоро гактыгʼамйирлин киркир, тин ӈанык гапытӄаллин.
Ӄысын никы гʼыԓьвʼытняӄ йылӄатыткы.
Гаӄуӄлюткул киркир пуӄъюсгу лыӈыткынин Ик гавʼвʼавлин ынки ынтавʼыт.
Ӄайитъыԓьын ынӈин гагʼирлин вʼаямык.
Никы ынӈин вʼаямтэныӈ галалин ниткы Ниӈвит-ынпыӈав.
— Ӄайитъыԓьон, таӄа тытынны вʼаямняӄу?
— пыло, пыло, пыло, пыло... Галпылӄивлин.
Ӄылпылӄивгын вʼаям, таткуӈын.
Ойивъа калисгаю тавыррылӄивлаӈина ӈанык гива: тыткуткы.
Гʼоро гаӈвулин таткуӈки вʼаям.
Гʼэл, гʼэл, гʼэл... Гʼоро ынкэпы вʼытвʼытпиԓь никы ԓьиӈлётыпиԓь галаткын, наллыплатыткы.
Ӈанината гаӄталлин нанӄын.
Тин гапыткыӈталлин.
Ръэв ынкъам ӄораны.
Аӈӄачормэпы нылеӄин ӄораӈы, ръэв-ым аӈӄайпы ныӄолен- тоӄэн: - Китаӄун мынтэйкэвмык.
Мэӈин эплеэн армаӈ ваԓьын!
- Ээ!
Мынтэйкэвмык!
- очыткогъэ ӄораӈы.
Ӄораӈы тачаанӈыгъэ въэе, ръэв-ым - мыргота.
Нэкылвынэт чааттэ.
Ӄората чаат ръомравнэн, ръэвэ-ым мыргочаат кылтынин ӈойӈык, ынӄо аʼрэчетыткогъат - ръэв аӈӄагты, ӄораӈы-ым амноӈэты.
Ръэвэ аӈӄы нэнанпэглявӄэн ӈойӈа, ытръэч лымынкыри мимыл нэтчетыръоӄэн.
Ӄораӈы рыпэт нутэргычыку гэнъэтлин, вэнлыги ныкытъыматӄэн.
Люур тылпъигъэт чааттэ.
Ръэв аӈӄачыкотгъэ, ӄораӈы-ым амноӈэты риӈэгъи.
Ынкэтэгнык ӄораӈы эмэмнуӈкы ваӈӈогъэ.
Пипиӄылгын ынкъам иʼӈыпчиӄ.
Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ: - Ӄаймыгэ.
- Трэпылӄэтгъэ, - очыткогъэ иʼӈыпчиӄ.
- Умкык ӄинэнрэтгъи.
- Трэлпиквъэ, трэтэргъэ.
- Ытлыгин лилит ӄыйпыгынат.
- Эʼтки тратъайытчаӈынат.
- Ынан ытԓьата рэннигнинэт.
- Гэвылӄэтлин титиӈы.
- Ытлыгык варкын пынаквын.
- Пынаквын гъэӄэрэлин.
- Опопы ӄырэмкичиги нымэты.
- Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ: - Рэӄэ-ым гэначъэлен ыргин яраӈы?
- Ыʼттъынэлгэ.
- Утъымыт-ым рэӄэ гэтэйкылинэт?
- Ыʼттъин ыʼттъымэ.
- Рэӄэ-ым гэтэйкылинэт тэврит?
- Ыʼттъыгытолӄыля.
- Чоттэ-ым рэӄэ гэнатыеленат?
- Ыʼттъыналгыӈойӈа.
- Рэӄэ-ым ныӄамэтватӄэнат?
- Ыʼттъыйиле.
- Раӄытӄынык-ым нувиӄинэт?
- Лявтъыттъымыткынык ыʼттъин.
- Миӈкы-ым игыт нымным?
- Гэлвылин.
- Эʼми-ым игыт йынйын?
- Иле гэттулин.
- Эʼми-ым илиил?
- Пычиӄэтэ гэлпылин.
- Эʼми пычиӄэт?
- Гэриӈэлинэт.
Иʼны, вэтлы ынкъам кытэпалгын.
Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым=ым ныялгыттэнмавэгым.
Люур=ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи: - Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми=ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай=ым гатампъаленат уттыт.
Ынкы иквъи иʼны: - Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы=ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи: - Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
Пипиӄылгын ынкъам рэӄокалгын.
Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй ик-въи: - Етти!
- Ии, - очыткогъэ рэӄокалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ: - Ытръэч=ым миӈкэмил мытрувичвэтгъэ?
- Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
- Кита мынтэйкэвмык!
- иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи: - Кита ынръам мынатчычет.
Микынэ рэԓьугнин ӄол - ынӄэн рэрмэлтэтгъэ!
Ӄээӄын елырачвыӈгъат –ипэ мэӈин ыʼттъыёл ратчыгъа.
Рэӄокалгын армаӈ вагъэ - ыʼттъыёл ратчыгъа.
Атчыгъэ, налгыӈойӈ-ы-н=ым ӈаргыноӈӄач вагъэ.
Пипиӄылгʼэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи: - Вэлет аны ӄыӄолентогэ!
Пипиӄылгын очыткогъэ: - Гым ӈутку!
Риӄукэтэ пэнрынэн ӄолентоԓьын, ӄол=ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт га-ел-ы-нто-лен, ынӄо ик-въи: - Калырогъэ, - гыт эрмэлтэтгъи - иквъи рэӄокалгын пэпэӄылгэты.
Мэлёталгыӄай ынкъам кэлы.
Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин: - Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы: - Гымнан инэнукыԓьигым ынӄэн тэкичгын!
- Ръэнут-ым нинэнуйгыт?
- Ӄоратъол, - амвыета иквъи мэлёталгыӄай.
- Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи: - Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ: - Эʼми мэлёталгын?
- Омкычыкогты гынтэквъи.
Ӄол гатле иквъи: - Мывинрэтгыт энарэрык!
- И-и, вынэ!
- Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
Вэтлы ынкъам мэлёталгыӄай.
Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи: - Энараԓьэгыт!
Аны ӄинэвинрэтги, тырэпылӄэтгъэ... Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓья гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ: - Ванэван микынэ ныԓьунин гымнин экык?
Ымыԓьо иквъэт: - Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты: - Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъя.
Ялгытгъат.
Эчги въик, Украинак гым Ӄэнамайынлятык; Мачынан нитгъэн маёлгын Ванво въийылӄэтык, Уӈӄун ынӄо ергыт, энмыт Мэчынкы ӄонпы ԓьук, Таӈвалёмы Днепр-эрмэчьын Эʼйӈэԓьын имъэлюк... Эчги Украинаеквэ Рэйӄыпыԓьыԓьэтгъэ Эӄэԓьин мутлымул, -ынкы Вытку тырэлӄутгъэ, Тырэюгъэ... ынкъам этын Иʼиʼн траванляӈын Йылынво гымыгнотагты Тэӈычьын вагыргын.
Майынляплыткок, вутилгыт Ӄынчимиръэквыткы; Эʼӄэԓьымутле иʼвчимгъут Ӄылгинэрмэквыткы.
Ынӄо гым майӈыройыръык, Торъечьамвагыргык, Нытэӈъэв ӄэнакэтъотык Кычьымвэтгаквыргык.
Ятгыргын.
Увиԓьын Панечев.
Увиԓьын Панечев эӈинкыԓьин, ытръэч эвын ӄонпыӈ ныкорыӄэн, наӄам йъарат этлы эмӈэлюԓьэткыԓьин, ытлён нунтымнымӈэлюӄин.
Эʼквырга-ым ынан чиниткин мигчир тэнлыги нинэлгыӄин.
Нытэӈӄинэт тэйӈэтти етъаӈ нинэтчыӄинэт, ӄэйвэ ымы тъэрылтэтык ыпатъёлӄылтэ.
Вэнлыги тъаркэнайпы таӈамчачагты тэйӈэтти нинэнтыӄинэт.
Ӄымэл ӄонпыӈ ынныӈыттыԓьыт ванэван нъэнӄэтынэт ӄамэтвак, энмэч ӄонпыӈ нэнаарванляӄэнат.
Амынан ыннээн рук нутгинэнкытчирэвӄин, наӄам ӄол нынтыӄин нынкимэлтэтӄин кимитъын ривлык, ынӄэната Панечевына амыннэпы нэнатайкыӈӈоӄэнат амалваӈ ваԓьыт ыннытэйӈэтти, эʼквырга-ым панэна ынныӈыттыԓьыт ныӄытчирэӄинэт эмыннытъуле тэйӈэтык.
Тэгъеӈу нытчыӄинэт ӄутти роолӄылтэ.
Ӄол рыннинэт ынныӈыттыԓьыт «рыгалгатъолёвнэнат».
Таӈымыԓьо ынныӈыттыԓьыт нылгэчачаԓьатӄэнат ӄамэтвак.
Увиԓьын нанъаӄэн, миӈкыри ӄун нинъыӄин.
Лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик.
Галгат-ым ынӄэнат ынӈот ганмыленат.
Ыннин ыʼттъымыт гамайынляленат амноӈэты Панечевына готкочьынтыватленат.
Ыннэнтыкэчьык нылгинымкыӄинэт йъаяӄыт ныкваӄэнат.
Лыгэн ӈэнку увиԓьэ нэнаргоӄэнат ынкъам левытти нинэчвиӄинэт, иӈӄун ынныӈыттыԓьэ лявтэпы эвнэчичевкэ ыʼнынтыркынэт ыргинэт роёттэ.
Ынныӈыттыԓьыт ныӄамэтваӄэнат ынкъам ымӄамэтваӈэт нанъяӄэн увиԓьын таӈгалгапатыԓьын.
Панечев-ым эмтэнӈэ нытваӄэн, ымыӈ ӈутку ытлён аʼӄачечавыӈ, ръэнут коргаво лыӈыркынин: эвытлым анъяткоԓьэты коргавыркын лымэвыр тумгыт «галгатъолёԓьыт» тэнӈу лыӈыркынинэт.
- Ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты, ивнин Семенковына Панечев.
- Вынэ алымыӈ ынӄэн итык тэӈычьэтык эмытъэт тыранмыткоӈынат.
Ытръэч ивкэ Ӄэргынкаав нывинрэтыркын галгаӈыттык, ӄэлюӄ гымнан ӄутти нэналвавэгым йъок, йъарат нинъыӄинэт гынтэвык.
- Вынэ ӄынпэляквын ынкъам энмэч ӄэквэтгытык.
Ынныӈыттыԓьыт неводэты элкыгъэт.
Панечев-ым нонтымытваӄэн, ванэван ныгагчавын.
- Вайыӈӄэнат уткучьыт ӄырыгынэт ынкъам мынэквэнмык, ивнин Панечевына Ӄэргынкаав.
- Лёӈытъак уткычьэ мытрагалгаӈыттыгъа?
пынлёнэн Ӄэргынкаавына.
- Лыгэн мынлеркын, ынан рэԓьуӈын, татлыгнэн Панечевына.
Ытри эквэтгъэт.
Аны ыннъыттъымык колё йъаяӄ, нывакъотваӄэн.
Лыгэн йъаяӄыт нэнриӈэвынэт, Панечевына Ӄэргынкаав ивнин рамынноӈэты: - Ӈотӄэнат-ым галгат.
Мыноткочьынтыватынат ынкъам эӄылпэ мыныргонат лыгэн ӈутку, ӄынвэр рэвулӄытвигъэ, тырэкимылтэтгъэ увик.
Ӄэргынкаавына энэчгытэтэ ынкъам камчечавэты гитэнин Панечев.
- Гынмыл-ым руткы, мытив чачаԓьаттык.
Эченур ынӈэ тумгыт ивкэ, иӈӄун моргынан мытнуркынэт вэнгалгат.
Эвын тэленъеп, нэкэм гытъанма, Ӄэргынкаавына йъаяӄыт нинэнуӄинэт, ынӄэната ытлён ванэван нычирмыӈэтын.
Энмэч вэтыӄун ытри «рагалгоӈыӈӈогъат», ӄоныры-ым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат.
Ӄэргынкаав «галгаӈыттыма», Панечев «ныгалгаргоӄэн», эвыр ынкы нэнарыгнарӄэнат.
Пылыткук, танъетъаӈ рытчыплыткук «галгат», рагтыгъат ынкъам Ӄэргынкаав неводэты янръатва ӄытгъи.
- Ыʼмто галготык?
Ӄынур ыннэн пынлёгъат ынныӈыттыԓьыт.
- Энмэч гынмылкинэк мыкыӈ ваԓьыт мытынмынат.
Игыр мэчынкы ринӈыт, ӄырым мынӄэюлтэнмык.
- Ӄэлюӄ-ым ынанкэн ӈирэнлеӈу галгаӈыттытык, иквъи Нэнэн.
- Нинъыӄинэт галгат?
пынлёгъэ Семенков.
- Ынӈатал вынэ нинъыӄинэт, чама ныгыттэӄинэт атчык, рамынноӈэты татлыӈыткогъэ Ӄэргынкаав, эʼквырга-ым Панечев нылгининъыӄин, аʼтавынан пэнин мэрынрэ тылеԓьын.
Тэӈэӄытликыԓьэ Панечевына таӈымыԓьо йъаяӄэн левытти ганыпъавленат.
Ынныӈыттыгыргын пылыткугъи.
Неводтэ нэгтынэт.
Ярагты тэнмавымгогъат.
Энмэч ымыԓьо эвиръыткут кунгасык гэйӈэлинэт ынкъам ытръэч нъатчаӄэн катер.
Люур Панечев миӈкыри рай гагчыръогъэ.
Аплёратвака рэннин левтъэтйивӄэй.
Ынныӈыттыԓьэ камчечеты ныгитэӄин левтыӈынрэтылын увиԓьын.
Мэӈин люнчичевэ нитӄин, раӄынвы румэкэвыркынинэт йъаяӄэн левтыт.
- Ынраӄ-ым раӄылӄылтэ, рэӄу рэтынэт йъаяӄэн левытти?
энэчгытэты намӈылён ынныӈыттыԓьэ Панечев.
- Мытив-ым ӄыԓьугыткы, миӈкыри ваԓьыт галгат торгынан нинэнутури ынкъам вэлерӈан-ым нылгэчачаԓьатторэ, рамынноӈэты татлыӈыткогъэ Панечев.
- Ӄытлыги тагноӈ ваԓьыт, ытръэч ынӄэн эӈинму лыгнин Семенковына, наӄам нинэгитэӄинэт йъаяӄыт, галяԓьыт.
Кычгэпыт, чечавъёлӄылтэ, алкыԓьёлӄылтэ.
Мэӄин ӄыроча гивик ныторавэръэпыӄэн?
Ръэнут тъайытчак, чывик нылвавӄэн?
Нивӄинэт варкын ынанчачаԓьын вагыргыкэн тэйӄэт.
Ымыԓьорык ынӄэн ыʼлгу.
Ръэнут?
Ръэнут аʼӄатъайытча – эʼӄэлви?
Ныгтыӄэн, ныравӄэргыӄэн, омавык-ым нытилиӄин.
Ръэнут ынӄэн?
Ръэнут нынӄэӄин гырокы лявтыӄалетлы?
Нъэӄэгниръуӄин, игытӄэй нымэрэнторъоӄэн.
Гарычгытвален, гарычгытвален, ынӄо ваамэты гакытгынтатгъэ (иʼрэгъи).
Ръэнут ынӄэн?
Нилгыӄин, нымыркуӄин, эрилкэ ныриӄэмъетӄин.
Ръэнут?
Тэгнилгыӄин, нымыркуӄин, гырголяйпы нэрэтӄин, гыныгмынгык риргъэ, игырӄэй ӄымилӄэю рэнъэлгъэ.
Ръэнут?
Эрилкыԓьин, нилгыӄин, наӄам ныриӄэмъетӄин.
Ръэнут?
Нилгыӄин, ӄырымэн мэлёталгын, ныриӄэмъетӄин, кырымэн йъаяӄ.
Ръэнут ынӄэн?
Нилгыӄинэт мрэнти ныриӄэмъеткинэт, эʼйӄэкыԓьинэт, эйгуткукыԓьинэт.
Ръэнутэт?
Ӄынур ӄылгыл, ытръэч ӄырымэн.
Ръэнут ынӄэн?
Валвыйӄын риӄэпкиргъи, рэлпиӄыт ръэвытлявнэнат, тиркытир ратчыӄаннэн.
Ръэвэтлы ынӄэн?
Эвыр ныпкирӄин, нывыргыръуӄин рэсӄык.
нутэнут ныкоргавӄэн, нытаӄвыентоӄэн.
Ръэнут ынӄэн?
Люур аӄӄы гырголяйпы эрэтгъи, ымыԓьо ритӄыевэннинэт, ярачыкогты агтаннэнат.
Ръэнут ынӄэн?
Пэнин гым аʼтчаёйгым, наӄам ныетигым-ым – ымыԓьо натчыръоӄэнат.
Ръэнут гатвылен?
Янор йынӄэргын, ынӄо - выргыргын, яачы имлыттъэт.
Ръэнутэт ынӄэнат?
Тылеԓьын, пыкирԓьэн этлы мынԓьун, ытръэч чыкэю нинэлгымури чама нэнавалёмморэ.
Ымнотаеквэ нылейвыӄин, наӄам ӄырымэн гынник; лымынӄоеквэ ныриӄэмъетӄин, итыкэвын ӄырымэн гатле.
Нывыргыргэтӄин, ныӄъоляӄэн, нывъёпчаӄэн.
Ръэнут ытлён?
Ымаляӄэт ныгагчавӄэн, ныкытгынтатӄэн, нывыргыргэтӄин.
Рэънут?
Йъэлыги ытԓьата нэналёоӄэнат чиниткинэт нэнэнэт.
Ынӄин нымэйӄэтӄин.
Ръэнут ынӄэн?
Элеръук нывэнтыӄин, нэйычгиръуӄин, ԓьэлеӄкы ныӄитыӄин, нилгэтӄин, нымъиръуӄин.
Ръэнут?
Ԓьэлеӄкы найпытваӄэн, нэлгыпэраӄэн.
Гытгычормыт турынӄэвъэгԓьэт камлелы.
Ӄынур левыт, ковлкы ваԓьын, мыгкырвирԓьэн, ытръэч этлы микынэ нымчунэӄэткунин.
Увиккыԓьин, нутэк нытваӄэн.
Ръэнут?
Умкык йъагыргоча нытаӄӄэргыӄэн, эйынкэ нынлетӄин, ымыԓьо нэнаномаватӄэнат.
Ръэнут вытку вулӄытвик ныӄэргатӄэн, эргыръома-ым, намэчатӄэн (найыӄкоӄэн)?
Эʼрыкут ӄол аʼачек ӄоленавысӄатэты рэмкичигъи.
Эчги аʼачек пинтыӄэтгъи, ӄэвысӄэт атчыгъэ.
Ынкатагнэпы пэнин ытлён тылеԓьын, наӄам ӄэвысӄэт ԓьук лывавыркынэн.
Мынгыткэн ӄирэӄ парол йичьэмиттумгыт (йичьэмрэт) ыʼттыёлягты кытгынтатыркыт, наӄам йъоткок лывавыркыт.
Ынӄэн микынти?
Ыннэн ӄлявыл эмӄынвулӄытвик нынъюлӄытӄин, ӄалвыԓьыйӄын игытӄэй нылвэкатӄэн.
Эгыттагнэпы гичик ӄэлвыл лывавыркынэн.
Йъилгын ынкъам эӄэтти.
Ынанмаӄэн ныӄорагынрэтӄэн?
Наӄам тъэр ӄорат ӄэлвылекы, ынан гэмо.
Итыкэвын этлы ныӄоратымӄэвын.
Иʼиʼк варкын тылян, имымиӄкыри ныӄэргатк‘эн, нилюԓьэтӄин, ӄынур путурэԓьын.
Ръэнут ынӄэн?
Ӄол ӄлявыл мыгэчинэӄу ныӄамэтваԓьатчыӄоӄэн; гаймаӄэн ымъылёӄэт раӄамэтва, ыныкит амӄынъычо роолӄыля пынрээвык.
Ныйылӄэтӄин, ароолӄылка нъэлинэӄу.
Ӄирэнйичьэмрэтэ нанмынат эмыннэнъют ръэвыт; ӄутынэ ыпаннэн эвытӄэй, ӄутынэ-ым ымыԓьэты гивиӄит, ӄынвэт-ым ръэв вилетгъи.
Пэнъёлгын ынкъам тиркытир.
Раӄъоравэтԓьат ыннанванвык умкычыку пэнин вакъотваԓьыт?
Ытръэч кытӄонача ӄоя нитӄинэт нэлгыкъалейпыӄэнат.
Мургин ергын илгымилюннэлгэ гэнаръэлен.
Мургин ергын илгынэлгэ гэнаръэлен.
Нивӄинэт, ивлыӄилгын нутэсӄык ганъэвытлявлен, наӄам аʼӄанчымӄаты ваԓьын.
Ръэнут?
Гыныкгэта, рэӄуӄӄэмӄэгти тэӄумӄэӄкы амынгыка, уттыкэ, аʼлыгатuака?
Гынык-ым ръэнгут - нутэуӄӄэмӄэй?
Гынык рээн ачгыта рэлеркын, наӄам аʼӄапычвэтгавкы.
Мури гэтумгэ пэнин рачвыӄыԓьыморэ, наӄам мэӄин этлы ныянотын.
Пэнин ачгыта тылеԓьын, наӄам авэтгавкыԓьэн.
Ръэнут?
Ынанмаӄэн лявтыткынык нуттынӄэӄин?
Гынник, эмнуӄкин, ватапа нытэйӄэтӄин.
Оʼравэтԓьата нинэгынритӄин, ялгытык нэнаяаӄэн.
Ытлён = мургит тэйӄэт, эвиръын.
яраӄы чама лейвинэӄ.
Рэӄэ элеӄит иръын нэнаяаӄэн, ыʼлятыӄок-ым нинэгтыӄин чама нэнатъайытчайвыӄэн?
Ръэнут – элеӄит иръын нэнаяаӄэн, ԓьэлеӄкы-ым ытръэч элечгыт?
Ӄыранорвык увъаляӄлявылтэ нывакъотваӄэнат ынкъам нылеӄинэт тумыгрээн.
Нывтэлгыӄэн ыʼттъын – оʼ равэтԓьэн, ӄорэн эʼӄэԓьын.
Ныԓьэлеӄитӄин, нэлеӄитӄин ыннэниръэ, пэнин ытръэч ыннэн илгыръын нэнаяаӄэн, вэлер ӄунэче эвнэгтыкэ.
Мэӄин ытлён ынӄин ваԓьын?
Мытив йичьэмиттумгыт, наӄам алвалԓьаԓьыт, элвэллыгыԓьыт, итыкэвын гэнанглятленат, ытръэч иръыт алваӄ ваԓьыт: ӄутынин уэʼлы, ӄол-ым илгиръыԓьын.
Ынанмэкынтэ ынӄэнат?
Мэӄин ӄэтынӄок ныйылӄэтӄин, вытку гырокы ныгъевӄин?
Мэӄин ԓьэлеӄкы ныйылӄэтӄин, наӄам аӄамэтвакыԓьэн?
Ԓьэлеӄкы ынин нынны оʼраӄ атвыкыԓьэн.
Мэӄин ынӄэн?
Ԓьэлеӄкы нилгыӄин, элек нычевароӄэн, нытэйӄэтӄин итӄилгэ.
Мэӄин ԓьэлеӄръунэӄу нэлгэръэпыӄэн, элеръук-ым чевароэръа нинэлпууръыӄин?
Нилгыӄин, имыргыԓьын, найылгыӄэн.
Ръэнут?
Нымлыӄэн, ныйкыӄин, оттывырыткынъеквэ ныпиӄкуткуӄин.
Оттыраӄагчыко нытваӄэн.
Ръэнут?
Ынин яраӄы уттычыку, ныриӄэпиӄкучитӄин, наӄам кырымэн гатле.
Тэлвээлек пэнин иʼӄӄитыԓьын.
Нытгымӄин, тэӄвинрэттумгын, ӄулитэ эʼӄэԓьыт нэнагтатӄэнат.
Ԓьэлеӄкы ытлён таӄымыԓьэты нилгыӄин, ытръэч ӄалгыӄойӄыткын нувӄин.
Ӄэргыԓьын, лелюԓьын, нылывээръоӄэн, нытипъэйӄэӄин.
Пытӄытакалгыт ӄонпыӄ чеэӄэй рэлеркыниӄыт.
Амынгыка, аʼлыгатгака, нытэминӄыӄин тараӄкы.
Ръэнут?
Ынанмаӄэн ӄирэче нъурэтӄин?
Янор гарама, яачы-ым иръыԓьын?
Мэӄин ӄирэче нъурэтӄин: янор ярачыко, яачы вытку чинит.
Яраӄай еӄата рычимэвнин, ынкы ӄытогъэ, тэӄвытку ӄаргынэн нинэԓьуӄин.
Чиниткин яраӄай еӄата нинэнчимэвӄин, вытку ынкы нынтоӄэн, ӄаргынэн тэӄвытку ԓьунин.
Рэӄин яраӄай ковлёкы нытэйкыӄин тымӄэнотак, ӄаргын, оттыткынык, наӄам эрэтэмкэ, атытлыка?
Ръэнутэт мимлычыку ныкоргъав нувичвэтӄинэт, нотасӄыткынык-ым нывъиӄинэт?
Ръаварат патгыргырак рэсӄивръугъи, наӄам ӄыток лывавыркыт?
Кыткытръок нэръэпыӄэн, гытгаръок ниръыттвыӄин.
Ръэнут эʼчгынрэ элек навэръэпыӄэнат, йыӄӄай-ым нынъэлӄинэт, ӄэтыӄӄок-ым - пууръу ниръытвыръуӄинэт?
Мыгтиԓьыт, наӄам ваӄэк аʼӄаяа ваԓьыт.
Ръэнутэт ынӄэнат?
Рэӄэ иръу нинэлгыӄинэт чиниткинэт титит?
Кыткытык-ым нынӄэӄинэт, гытгак-ым нэрэтӄинэт.
Гырокы нъурэтӄин, гытгак-ым ныпэтатӄэн, ныкыкватӄэн, вытку ынкы оʼравэтԓьата нэнаяаӄэн.
Ръэнут ынӄэн?
Ръэкылылет ганылвэкавленат: нычелгыʼкэнат, нувӄинэт.
Тытааӄынат – нэтлегӄинэт.
Ръэнутэт?
Таӄковлёкы ваԓьын, нычелгыӄэн, нывэривӄин.
Ръэнут?
Нувӄинэт оонъыйӄыт нутэк нынӄэӄинэт, вэлвэ ыʼлгу нылгыӄинэт.
Рэӄуунъыт?
Иквыкыԓьин, ӄынур витъывит, ныйыркыӄин, ӄырымэн рыгрыг, нутэк нинӄэӄин, ӄората ыʼлгу нылгыӄин.
Ръэнут?
Ръэӄинӄэйӄэй люур нотасӄычыкойпы пинтыӄэтгъи?
Элевтыкыԓьин, наӄам митъэкъэлиԓьын?
Кората ԓьунин, игыткэй рунин.
Еп оʼранма ныкъалейпыӄэн.
Ынӄин ӄырым къэли ныгтынин палӄаттагнэты.
Мэӄин ынӄэн?
Ӄонгыткаԓьыӄай, наӄам йыӄӄай-ым къэли: нычелгыӄэн, кэлиԓьын.
Нутэк нынымытваӄэн, лымыӄко нъээʼкуткуӄин, вэнлыги микынэ ыʼлгу элгыкэ.
Мэӄин эвытлым ръэнут ынӄэн?
Ӄирэӄ ытԓьат, наӄам амъянра мытлыӄнананаԓьыт.
Амъянра нырулӄинэт, кынмал – нэрмэӄинэт.
Мытлыӄэн йичьэмрэт кол нитӄинэт амчыганчы ныранӄаӄэнат, ынӄин амъянра нытванӄоӄэнат.
Ынӄэн микынти?
Гынык-ым ръэнут – рэлпъалявыл?
Ӄыроӄ ӄлявылтэ, авынкытъыматэты чеэкэй лявтэпы гъэлевлинэт; ынӄин кытъыматэты нытвэтчатваӄэнат, ымыԓьэты яраӄы нынрыӄин.
Ръаӄлявылтэ ынӄэнат?
Гынык-ым ръэнут – этъэтэвкы?
Гынык-ым ръэнут – коталӄыэнмын?
Ръаяраӄай ярачыко гэтэйкылин?
Рэвивык нарычганморэ, вытку ӄулирэвивык нычвачгынлеморэ.
Ӄыраӄ патгыргыт ыннанпатгыргэпы нъурэвӄинэт, ӄыронпатгыргэпы – нынтоӄэнат.
Ръэнут ынӄэн?
Ыʼлёӄэт кынмал нытваморэ, ӄынур тэнтумгымури: кынмал нылемури, ныкытгынтанморэ, ныпинкучинмури.
Ытръэч йылӄыӄӄок амъянра нынъэлмури.
Мури ытръэч гэтумгэ кынмал ныяаморэ, амъянра – раӄылӄылморэ.
Мургин амчыганчы этынвыт – ӄирэӄ йичьэмиттумгыт.
Ынӄин ытръэч ӄыраморэ нылейвымури.
Ӄирэӄ тумгыт ытръэч кынмал ныралечетӄэнат.
Ынӄин ныралечетӄэнат, йъоткочьата чама янотыткочьата, наӄам ӄутынэ эвын ӄырым ӄол ныпэлянэн.
Микынти ынӄэн?
Гымнин ӄутти ӄорат тэӄвинкыԓьинэт; наӄам яак-ым тэӄӄырым ныпэӄъивэтынэт, ынӄин тэпэнинэӄэ раркычавыркыт.
Гымнин варкыт ӄирэӄ оттыӄорат.
Этлы мыкылгэтынэт, ынӄин иʼлгыкэ нэнаяайгым.
Тырэтрилӄынэт – ӄырым нэвиисӄивынэт, ынӄин ратваркынэӄыт.
Ръаӄорат?
Ӄирэӄ ыʼттъыт ытръэч ачгыта ныръилемъетӄинэт, эʼрыкут ӄорагты нывэлеркылеӄинэт, наӄам эвын ӄырым ӄорат ыʼнийъонат.
Рэӄъыттъыт?
Элек мури конпы эмигчиркэ нытваморэ, ԓьэлеӄ нэнъатчаморэ.
Ԓьэлеӄ пыкирык – ымыԓьорык мури ыʼлгу нытчымури, ынпыянва, нэнэнэтэ.
Гымнин ӄораӄы ытръэч ӄалетлы нъэмэтыткуӄин, эӄопы-ым – гымнан чинит нинъэмэтигым.
Ръаӄораӄы ынӄэн?
Ӄынур ӄэмэӄы, ытръэч нымэйыӄӄин, итыкэвын ӄырымэн ӄэмэӄы, нъэмэтыткуӄин, ныйӄэткуӄин.
Ръэнут?
Мэӄин гатчылен ыʼлчыку, рэӄокалгын унрэпэтгъи, ынан юунин?
Таӄынанвыткокэн ӄол оʼравэтԓьан гымнан лыги.
Ӄирэӄ йыкыргыт, ӄирэӄ пилгыт ынин: ыннанйыкыргэпы ныӄамэтваӄэн: ӄолейыкыргэпы – гаӄолема ныгрэлӄин.
Эрилкэ, наӄам ныриӄэӄин; кырымэн валы, наӄам нытынпыткоӄэн.
Ръэнут?
Ръэнут: уттыӄэйык – ӄилгын, уттыӄэй кэгынмык, ӄилгын вээмчыку?
Рэӄин левыт таляк ныяаӄэн?
Ръэвитӄимэӄин эʼнныӄалетлы пэнин йымэтваԓьын?
Пысӄонрыннык кукэӄы ныкваӄэн, йыныткыныгъет ныймэтваӄӄоӄэн.
Миӄкы гавакъолен – ынкы гуврынлин.
Нъэйӄэӄин, нывыргыргэтӄин, наӄам ӄырымэн роӄыр.
Ныриӄэмъетӄин, наӄам ӄырымэн гатле.
Ныйӄэткуӄин, итыкэвын ӄырымэн ыʼтвъэт.
Ръэнут ытлён?
Рэӄин рилти арыгкыԓьэнат?
Ӄаргынэн нилетӄин, Галгат ныриӄэкинэт, Нутэсӄын нувъэтӄин, Вээмыт ныӄитыӄинэт, Ӄэгти нилгэтӄинэт, Ӄаргынэн ныёаʼтӄэн.
Чьэчеӄти пыкиргъэт, Ымнотанот ыʼлетгъи, Вээмыт ӄитыгъэт, Тинтин вээмык, гытгык.
Ӄаргынэн нычьэчеӄэтӄин, Колё нывъялятӄэн.
Ыʼлёӄэт ивлетгъи, Вээмкэгти пыԓьыԓьэтгъэт.
Титэ ынӄэн гатвален?
Аӄӄы нывэнтыӄин, Эмнуӄ нэюӄин, Тиркытир нъэӄэгнитӄин.
Наӄам ныравӄэргыӄэн.
Таляк нутгыӄин.
Ръэнут ынӄэн?
Легко раскалывается Ӄырымэн пэнъёлгын, Наӄам нэнаномаватӄэн, Колё ныӄэргыӄэн, Ръэнут ынӄэн?
Ярко светит, Ныӄэргыӄэн гатле, Ымъылёӄэт ныриӄэмъетӄин, Вулӄытвик-ым нывакъоӄэн, Эвытрыкэ нынъэлӄин.
Ръэнут?
Эмӄынԓьэлеӄкы Тынупу нынъэлӄин, Ныкыттывэӄэн, Ӄэйӄэймил нымэйӄэтӄин, Кмиӄыт нэнанкачьаравӄэнат.
Ынӄэн ръэнут?
Тэнлымынкы ръэнут нилгыӄин: амвыенота, амвээгырга, Ымыԓьо нинэнилгыръувӄин, Ръэнут ынӄэн?
Рэсӄигыӄкы Тиркытир ръурэквъэ – равӄэргыӄай рэрэтгъэ.
The sun appears – Ӄаргынэн нытиркэтӄин – Тыливлетэ нитӄин.
Нынпэвӄин – чевмыӄ нынъэлӄин, Тылетэлпэ нитӄин, Эвытлым нэрэтӄин.
Ԓьэлеӄкы нилгыӄин, Элек нычевароӄэн, Пиӄкуткутэ ныгынтэвӄин, Колё найылгыӄэн.
Рэӄилгыкувлюк нотӄэн?
Эвытлым илгыттъыӄэӄэй?
Ытръэч лылет-клюкэт.
Ынкы нытъирэтэткуӄин, Ытԓьагты нъатчаӄэн.
Ръэнут ытлён?
Еттык, ӄыпалёмтэлгыткы торПыӈылтэ.
Гым Анна Гыргоԓьгыргына Янор тратвыӈын пыгʼыл авынУправленияйпы МЧС.
Рагтыйгыръогъа айгысӄы- нэкъаанӄач мурыгОкругык.
Беринговак анӄаЧормыеквэ ынкъам Чукотский анӄак янрайгыт ӄликкин мытлыӈэн парол метрат секундак.
Ынӄэната гынрырэтыйгут итык лыӈыткуркыт, эвнэЭквэткэ ӄитгыткы нымнымгыпы.
ӃиврэВинрэтыԓьин вэтгавъёлгын 112.
Ныплыткуӄинэт ромакавкы ынныӈыттыкинэт отчёттэ.
Ымыԓьо кэлит тыӈивылӄылти ӄликкин январьТагнэты.
Миӈкыри кэлийвылӄылти рыкэтъоӈаннэн инэнлеԓьын Управлениен авынНымытваԓьэн Чукокак Елена Евтюхова.
Ынан тывнэн, нымытваԓьыт микынти гэнъэллинэт энаНымыԓьавКалек северо- восточного територриаԓьного управлениен ынкъам Департаментэн сеԓьского хозяйства ынӄэнат отчётаКалелӄылтэ, тъэр гыннулинэт ынкъам гаГыннэгӈыттыленат кытур.
Чама микынти эннукэ гитлинэт, нэмыӄэй рыԒьататъёлӄылтэ кэлит.
Отчётак кэлийвылӄыл чама миӈкы, ръаЫнныӈыттынвык, гыННыӈыттылинэт.
Эвыр ым эрэткэ нэрэнтыӈыт кэлит, эвытлым кэлик мыкыӈ ынныт гэкэлилин, ынӄэн ымыԓьэты инэНымчевинэӈу ваԓьылӄыл, нараШтрафӈыт.
Ынӈатал таӈыМӈылёк мигчитԓьэт управленияк авынНымытваԓьэн, вэтгавъёлгыткота 6-90-24, 9-90-30, эвытлым ынныӈыттынМигливкин комитетагты ваԓьын Департаментак сеԓьского хозяйства 6-35-18.
Чама гамгаРайоныткок варкыт мигчитԓьэт ассоциацияйпы авынНымытваԓьэн Чукоткак.
Мигчитԓьэ округкэн управленияйпы гыннигГынритыԓьин ӄээӄын нэГитэркынэт ӈаргыночьыт лейвыԓьыт Беринговскак, миӈкы гынникыт гаЛяйвыМголенат торГэвэӈӈок.
ИАйпы Чукотка нымӈылтэлӄэнат, нымнымык ганТомгавлен ӄол группа охотИнспекторык рээн, микынти амӃынъычо энаЁпатычьата рэЛейвыӈыт тылечьыткынык нымнымык ӄача.
Эвыр ым нэрэԒьуӈынэт ӈаргыночьыт, лыгэнЭвыр нэрэлӄэгнэвӈыт.
Игыр ым Угоԓьные копик рээн лейвыркыт, ынӈытэӄ ынкы гэԓьулин ыннэнчьэн ӈаргыночьын мэйӈыԓьын.
Игыр ынкы нэмыӄэй охотИнспектор нымигчирэтӄин, ытръэч люнԒьутэ гэнтылин ынан винвыт.
Лыгэнитык нэГынрырэтыркынэт нымнымыт.
Транкэтъоӈатын, нымытваԓьа нэԒьунэт ӈаргыночьыт чит ӈэръамытлыӈӃав январык.
Гытъатэты гэетлинэт, ӈэранНымнымыткок ӈойЭнатъатынвык рээн гатваленат, гэлейвылинэт.
Нинэвинрэтӄинэт таРоолӄылӈыԓьэты Чукоткак.
ГаляԓьыГэвэк манэта гэВинрэтлинэт котъёма турТэминӈинэӈэт ӈыроӄ предприятиягты Чукоткак.
Департаментайпы сеԓьского хозяйства гамӈылтэтленат, ынӈин гаМанэПэрэленат Билибинская рывэлытковКомпания, вилыткуԓьыт Лаврентьевское ынкъам ӄол предприниматеԓь нэмыӄэй Билибингыпы.
Ыргынан чинитЧимгъутэ гэркурлинэт ынкъам гэРивлылинэт яанаӈат мэгчерынвэты, ынӄом ырыкы рыПэлӄынтэвнинэт бюджетгыпы ӄмэк ӈыраӄлеккэн мынгыткэн парол процентат манэта.
Ынӄэнагты гэтриллинэт мыкыӈ кылгынкэн ӈыраӄ паролкэнак млнак рубԓьти.
ЫнанМыкыӈ манэт гаЯаленат танкавӈыма таЛывээръыӈкэн цех Ӄытрык.
Ынӄъом ӈыръо млнат гаяаленат инэнВилыткувыԓьыт билибинская торговая компанияйпы, нинэтэйкыӄинэт тыргыёчгыт ӄораТъолгыпы ынкъам галгаТакэчгэпы.
Ынкъам ыннанмытлынча мытлыӈӃлеккэн тысячтэ гаяален таКавкавӈыԓьа Билибингыпы.
Ӈуткэтэгнык мытыплыткуркын.
Аʼтав нымэԓьэв, эргаттагнэты!
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Венык Ганьянкаленкавевленат федерацияйпы ынкам регионкена Энанлялепы Нымытвалит Чукоткакен Тевмилсеԓьат.
Гиненкавивлинет Айвэ Ананыткома Ныраккылеккен мынгыткен Гивинити томгатьгыргепы округан.
Рывьёлявьёйпы Иненлеля регионкен Роман Копин АньяЭнанкалекавевытколё гилин Ытыёԓькен такаԓьгыпорын Иненлелин Алеся Калинова.
ЭквыАньякалета Гекевилин Раиде Отке, Григорию Тегреттыну, Елизавете Добриевой, Таисии Головковой и Владимиру Етылину.
Иван Омрувье Лауреато Премия перелё Чукотский автономный округайпы.
Федераԓьные Аньякалет Иненыйгулевылин Айванали Йиликин Натаԓье Радунович Министерствайпы просвещения инкун Энаныгтасавылит Урет Йилик Федераԓьный агентствайпы Ганьякалекавеленат Людмиле Даниловой ынкам Лариса Выквырагтыргыргына.
Ымылеты мынгыткен Амныроткен Ганьякалекавеленат Нымытвалит.
Войво Нымныметы Чукотского районкен Гекимитырелинет.
Мынгыткен тоннат Кимитытейнети Геренлятелинет Кытреты Конасгынкавык декабрек Ринетве.
Минкыри генанымнылявлен администрация Вуйвунымнымкин торынмайнав овощи ынкам Унытейнети Танырорате ынкам кути АмаԓьванВаԓьыт.
Игыр Нынмананавкенат Кимитыт инкун сымкык рылятетык Ринетве Янравойвонымнымты Уэлэгты Инсывигты ынкам Нескеты ынкам Энурменагты.
Энанымнылявыркыт программагет эмкитпылятык Нымытвалит предприятия «Берингов Пролив» Гаманевенраленат районкена Манейпы ынкенайпы ГемесынНинвилевлинет ТорынМайнавьёте овощи ынкам Унытейнети.
Тринернын пыныԓь январьгыпы июньтагнеты нутин гивик Чукотский районеты Гинерелинет ынанмытлинса мыкелю Гинелятелинет ниреккыликкин мынгыткен тоннат Гапароԓьма Кимитыт.
Ынкам пылитконок ноткен йиԓьгын Ананытконок тургивинит Нынтенмысавкенат Ринетве Инелятетык КимитыТейнете.
Компания «ЧукотАВИА» Гавелевымголенат билета явренкен.
Ынин генанымнылявлен округакен департамент промполитики.
Венгыпы Ямга Районеты ынанмытлинена йиԓьгык ынентоԓь таныркорыБилете Амынан Кепервээметы ненри кыткин ынен Йиԓьгык ынентоԓь таныркоры.
Ынкам танбелет перек ынентоԓь Венгыпы Укыԓьнигты Рагеневеты ынкам Варегенеты.
Колэ войво нымныметы таныркоры ныраккылеккен мынгыткен ылёнете ренанок амынан АԓьваВаԓьын Мыс Шмидтакен.
Ненри кыткин танкалейпаты нырон Йиԓьгык ынетоԓь ынкам Такам ренанок таныркоры вытку билете.
Ынин немыкай Войвонымныметы Кэпервээметы Пээгты Увралеты Укотнигты ынкам Рагеневеты.
Калейпанмакен Эвыр АмровВанвыт Нытвакенат Амынан ынкен Корьёԓькыԓь каленомраваквыргын инкун Авнаванвока.
Эвыр уйнэ Абилетка Ринатвылейвиненкин танПеляк заявка сайтак ԓьмневыр БилетВелевынвык.
Чукотка ныкетьюсаткин теньгыенкы коле Регионыткокена.
Регион амнырокена гапароԓькайма баллылё геԓьгылин галяли йиԓьгык теньгыенкы «Петербургская политиката ныракавык ванвык Тюменской область.
Ныяноткен Ямало-Ненецкий автономный округ амнырокен гапароԓьма баллыё гатваленат ынкегрен Туԓьская область.
Чукоткакен кетьюкаву гилинет галяли йиԓьгык Нинвилевылит билете ринетвылейвиненкин Венгыпы Москагты, ынкам компанияйпы «МегаФон» рымкавынветы спутникгыпы ваԓьыт Каналыт рылянветы Милсертенмысын Интернет яакен округак.
Экспертата кетью геркурлинет лейвылит Ринатвылейвиненет ОраветлянНератылит Койманкаекве.
Ынкам Никвыкинет Энанкалеровыт регионкенат мыньйыквыяргепы ынкам Энаркоратьгыргепы ковлёрвык.
Ынкеным ытрас атав Нымеԓьав.
Еттык, ӄыпалёмтэлгыткы торПыӄылтэ.
Гым Анна ЯнварьЙъэлгын Чукоткак ынанЧьачаӄэты ратваӄын, эвыр гитэк кытутГивиткут.
Пыӄылтэлыгъет ӄаргынВагыргыГэтаԓьэн, ӄутинГивик алваӄ ваԓьын ӄаргынэн ӄутинЙъилгык, чъачаӄэты кытуркинэткук ӄыронГрадусагты.
Чьэчен рыПкирэвын берингоморский циклоната.
ЫнанӃэввагты игыр ӄнут тэПэнинэӄэ континентаԓьный амноӄВанвык, ынкъам айгысӄыАнӄаеквэ чама ныЧьэчеӄэтӄин гаКытийгыма.
Транкэтъоӄатын, айвэкэнайпы айгысӄы- нэкъаанӄач Беринговкэн ынкъам Чукотский анӄаЧормык ныгтыйгыръоӄэн янрайгыт ӄликкин мытлыӄэн паролмэл метрат секундык.
Наӄам мыкыӄ ӄликкин мынгыткэнак грудустэ нынкалыровӄэн, билибинский районак ӄыраӄлеккэн мынгыткэн ӄыроӄ парол ныЧьэчеӄкин.
Ынӄин ратваӄын ӄыръо кивкивыт, амЫнӄэната гынрырэтыйгут итык лыӄыткуркыт мигчитԓьэт МЧС, вэтгавволгын ӄиврэвинрэтыԓьин 112.
Чукоткак ӄээӄын нЭЮмӄыркынэт нымытваԓьыт эʼӄэӄэ аТъылыӄокэгты коронавирусата.
Губернаторына Роман Копинына гамӄылтэтлен инстаграммГыпы, инӄун округэты энмэч гэривлылин инээӄ гаВакцинама Спутник V, мыкыӄ ыннэн гапаролма тысячКэнак.
Ынӄэнат энмэч нынӄивӄинэт Паакэгты, Ӄытрэты, Эквыкыннотагты ынкъам Билибиногты.
Лыгипэтле вакцинат нэрэРивлыӄыт ымы Говралеты.
Въэӄык ынкъ\ам Угоԓьный копик панэна ныПрививкайпатӄэнат нымытваԓьыт.
Миӄкыри гамӄылтэтленат таПыӄылӃыԓьэты ИАгты Чукотка, эгыттагнэты гЭюплинэт мынгытӃлеккэн ӄирэӄликкин кылгынкэн ӄыраӄ варол оʼравэтԓьат.
Ынӄэнайпы мытлыӄэн оʼравэтԓьат Угоԓьный копик, ӄликкин мытлыӄэн парол Пээкик, ӄутти Въэӄык.
Игыр чама амӄынъычо ныТестаПэрэӄэнат, эвыр тэгъеӄыркыт нымытваԓьыт, инъэ инфекционный отделенияк ынкъам вулӄытвик нэнэнэргин поликлиникак мытлыӄычьэпы.
Тринээрӄын эгыттагнэты Чукоткак гаТъылыӄоленат 557 парол оʼравэтԓьат, ынӄэнайпы мэлеквъэт 492.
Ярак ванвыйгот гэнтылинэт 177.
Игыр нынТэнмавӄэн ԓьэлеӄРъэт Въэӄкин ӄоймаӄӄак.
Энмэч ӄутинНеделяк нэрэнВэнтыӄыт эʼрынвын тылянвыеквэ ЫнныБаза – Нымнымэты Шахтёрски.
Эрым тэРъэнӄыԓьин управленияйпы Михаил Одоренко гамӄылтэтлен, ӄутинГивик гилгил ръомравын чьэчеӄэ мачЫʼтъыёл кытуркинэк.
Айвэ гэнТэнмыӄлин гэлОʼмгыргын, игыр ымысӃымчайпыНвык ӄирэӃликкин гапаролма сантиметрамэл нытваӄэн, чама ӄръо тэнЧыӄатгыргыт нытваӄэнат.
НырэНВэнтыӄӄин ынӄэн ръэт кылгынкэн ыннэн паролӄав январык.
Ӄол ым эʼрынвын ынанЧевмы ваԓьын Въэӄкин ӄоймаӄӄакэн рэнвэнтыӄыт этыъым ыʼтъыёлӄавТагнэты марта.
ӃэнСпециалистагты, микынти мигчирэтыркыт Чукоткак, ринэвинрэнӄыт нымытварарКорма.
Департаментак гыёлятгыргэн ынкъам наукакэн гаНомакавыМголенат кэлит, ынӄэнагъет нэрэТрилӄыт манэт винрэнву котъёма нымытварат 2021Гивик.
Ынӄин ваԓьын программа чит рыМигчирэвнинэм нэмэ кытур рывъёлявыгъет губернаторэн Роман Копинэн.
Ынӄин раМанэтрэлӄыт мэгчетԓьэты, микынти ӄирэӃликкин гэвэгты мэйӄэԓьу ваԓьыт, микынти нымигчирэтӄинэт государственный эвытлым муниципаԓьный организацияк, предприятияк Лымӄэвыр учрежденияк ынкъам микынти ныМынгыкватПэрэӄэнат округкэн бюджетгыпы.
Документат ӄэнри рыԒьататъёлӄылтэ ыʼтъыёлӄав мартаЙъэлгыТагнэты.
МачТаӄыӄ пыӄылГэчек вэтгавволгыткома 6-43-59.
ТранКэтъоӄатын ынӄин кытур гаМанэПэрэленат ынӄэнаПрограммагъет ӄэръамытлыӄэн оʼравэтԓьат.
Ӄуткэтэгнык мытыплыткуркынэт торПыӄылтэ.
Атав, эргаттагнэты.
Еттык, ӄыпалёмтэлгыткы торПыӈылтэ Гым Анна ОРВИтъычгыргын ымыԓьыЧукоткак игыр тъэттывиТылеркын.
Эмкэткыԓьинэт тъылыӈоԓьыт тэгйиӈэ мэйӈыԓьин ынкъам нэнэнэргин.
Ынӈин гамӈылтэтлен инэнлеԓьын РоспотребНадзорэн Антон Семенихин.
Чукоткак амӈыроотӄавтагнэты января гатъылыӈоленат ОРВИ тэгйиӈэ мытлыӈӃлеккэн ӈыроӄ парол оʼравэтԓьат.
Тэӈынӈин ӄнут ымыԓьыокругык ымы тъарыӈ ныТъылыӈоӄэнат Въэӈык.
Ымыԓьэты Ӄликкин ӈыръо парол оʼравэтԓьат, ынӄэнайпы мынгыткэн мэйӈыԓьыт, ӄутти нэнэнэт.
Транкэтъоӈатын, инӄун Чукоткак чама тъарыӈ энаврыӈыркыт коронавирусата.
Таӈыӈ ынкэгйит вагыргын гэнъэтлин.
Инӄун амыгԒьовылгыка гитлинэт крычмынПаӈъэвӈытома нымытваԓьыт, чама амАӄаӈаргынэната люнЛейвыткутэ гитлинэт нымытваԓьыт.
Ӈирэӄликкин ыннанмытлыӈэн парол ройыръыт Чукоткайпы гаЯаленат нымытвараНВэлытковкэн программа ʼДаԓьневосточная ипотекаʼ.
Ынӄэнайпы ӈирэӄликкин сентябрьгыпы кытур, титэ пууръу гэнтылин тэнмычьын программакэн, ганВэтгытрэлявленат курык ынӄэнаПрограммагъет ымы пэтыНымытварат, наӄам ымыԓьыЧукоткак.
Ынӄэнак гъАчыӈыМанэнтоленат амалваӈ ваԓьыт нымытваԓьыт, люнГитэтэ нэнтынэт майӈагыргын ынкъам ройыръытВагыргын нымытваԓьэн.
Ынӄэнак гэМигчирэтлинэт таӈЫмыԓьо банкыт Чукоткак.
Нымытваԓьа ым тэӈу нылгыӄэнат, инӄун таДокументаӈкы отгыӈ гатваленат пэрэма ӈинвилԓьэн ипотека.
Ӄол нымытваԓьа гивлин, инӄун тэгНытэӈӄин программа, нэкэм ӈэныԓьэты.
госАвтоИнспектортэ Въэӈык рылеПлыткунэт ӄол мигчир нынныԓьэн Нетрезвый водитеԓь, ръэнут гамголенат торГэвэКрычмыӈӈок ынкъам гэплыткулинэт пытӄайвэ мынгыткэн ыннэн паролӄав январык.
Ыргынан гэГитэлинэт тылечьыԓьыт, инӄун Этылечьыткутэ нъытванат аӄатчытвама.
Миӈкыри гэнЛелинэт ынӈин ваԓьын мигчир, гатвылен инспектора тылечьыткоГынрырэтыԓьэн отделгыпы ГИБДД Татьянана Полищук.
Ынӄэната ыргынан гэԒьулинэт крычмынЫʼлёма ӈыраӄ аӄатчыТылячьыткоԓьыт, наӄам чама ӄол аПравакыԓьэн.
ЫнӄэнаМэгчерынЛяма ганвэтгавленат чама ылечьыԓьыт, нымкыӄинэт ковлёрвыма нывэтгавволгыткоӄэнат, чама эРичиткыԓьинэт вакъонвык тыляма.
ГИБДДмэгчерынвык нинэԓьуӄинэт, инӄун тылеМкэтвитэ нитӄинэт аӄатчыКовлёрвыткоԓьыт Въэӈык, кытур ынӈин гъАрэленат ыргынан ӈирэӃликкин мынгыткэнамэл, пытӄыКытор ым тъарыӈ - ӈирэӄликкин ӈыроӄ парол тылечьыԓьыт.
Въэӈык гэГитэлинэт миӈкы гатвата аӄарагыргыт, ръэнутэт гэнчимиръэвлин ёоʼКытийга торГэвэКрычмыма, титэ янрайгыт гатваленат ӈирэӃликкин метрамэл секундак.
Ӈирэӄэв ӈыроӄав январьЫʼлёк кытийга рыЧимиръэвынэт рэсӄыт мынгыткэн майӈыНымытваракэн.
Нэкэм равытгырык Оʼткэ 32 ынкъам Откэ 50.
Элек ынкы майӈыТанкавӈылӄыл.
Чама ӈыраӄав ыʼлёк гэЧимэтлинэт аакалпынрыӇэлгыт, амЫнӄэната гэПиӈкулинэт ээкэт ынкъам рыПиӈкувынэт кытэ омылпынрыткогыргын, эмРэнТэнкэвӈэ ымыԓьо пылвынтыӈилгыт.
Итыкэвын гэӃиврэТэнкэвӈылинэт, амЫнӄэната эТэӈӃытвикэ гитлинэт нымытварат, нэкэм гытрочакэнат.
Ымы амАӄаӇаргынэната галвавленат ӈойНомакавкы, рыРаӄылӄылявъё гэнԓьэтэтлин ытръэч пылыткоӈӈок крычмынПаӈъэвӈыток.
Атав!
Еттык!
Чукоткак нэмэк айвэкэнайпы амӈырооткэн оʼравэтԓьат энаврыӈгъат эӄэтэгйиӈэ СOVID-19.
Ыннэнчьэн оʼравэтԓьан Въэӈык, ынкъам ӈэръамытлыӈэн Билибинок.
Ымыԓьэты торыМгойпы пандемия гытъылыӈоленат 568 парол оʼравэтԓьат.
Ынӄэнайпы гэмэлевлинэт 526 парол оʼравэтԓьат, айвэкэнайпы мэлеквъэт ӄликкин ӈэръамытлыӈэн.
Игыр ярак ванвыйгот нэнтынэт 145 парол оʼравэтԓьат ымыԓьыОкругык.
55 тысячкэнамэл гаТестаПэрэленат.
Транкэтъоӈатын ӈутинНеделяк нэмэ микынти тэгъеӈыркыт тестаткок нинэгитэӄинэт инфекционнай отделенияк инъэ, ынкъам нэнэнэргин поликлиникак вулӄытвик мытлыӈычьэпы.
Округкэн Департаментат аройвыГынрэтгыргэн гатвыленат, ымыԓьо анализыт ынкъам кэлит ынӄэнагъет нинэТэйкыӄинэт тэӈэВилԓькэ.
2020й гивик ӄликкин амӈырооткэн парол ройыръыт РЫНЫматНымнымгыпы Чукоткайпы гэПирилинэт государственные нымытваракэнат сертификаттэ.
Транкэтъоӈатын, тэӈвытку амӈырооткэн гивит галяма федераԓьный бюджетгыпы гэтриллинэт 158 млнат манэт, ымыԓьэты тэнмыӈылӄылти, инӄун нъыЯанат нымытваракорма.
Чит 90-е гивиткук ганныматленат кылгынкэн ыннэн парол нымнымыт - ЗолотогОрье, ОтрОжный и Шахтёрский в Анадырском районе, ВстрЕчный в Билибинском, ИуԓьтИн, ЛенингрАдский и ПолЯрный в городском округе Эгвекинот, а также БарАниха, БЫстрый, КомсомОԓьский, ВаԓькумЕй и КрасноармЕйский в городском округе Певек.
ЫнӄэнаНымнымгыпы ымыԓьэты ӈыраӄлеккэн амӈырооткэн парол ройыръыт манэтрэлылӄылтэ, ытръэч ӄутти кытур гэвэПлыткоӈӈок галвавленат ԓьук.
Амынӄэната виин раСертификатаПэрэӈыт ӄликкин амӈырооткэн ройыръыт, ыркы нэТрилынэт ӈирэӄликкин кылгынкэн н/ыръо парол млн.
рубԓьти.
Ынӄэн кылгынкэн ройыръыт Паакэйпы, амӈырооткэн Эквыкыннотайпы, ӈроӄ Анадырский районгыпы ынкъам ӈирэӄ Билибинский.
Ытри ымыԓьо нэрэркурӈыт нымытварат ӄолеРегионак Россиен.
Ӄутти сертификаттэ нэрэЙылӈыт ӈотэнӇыронЙъэлгыТыляма.
В Чукотский районак гамголенат конкурс, ынкы рэнумэкэвӈыт кэлит, инӄун нъынЧимгъувӈынэт чинит нымытваԓьа ръэнут тайкыёлӄыл районак 2021 гивик, ынӄэнагты раМанэтрэлӈыт округкэн бюджетгыпы.
Манэт наранВэтгытрэлявӈыт тараӈгырнэты, танкавӈыгыргэты, эвытлым таръанӈыгыргэты.
Чама эвыр рэкэлиӈыт инӄун танкавӈынво яаёлӄылтэ паӈъэвӈытоЯнвыт.
ТаӈМанэнӈатыӈ эвыр тэнмавылӄылтэ амалваӈ ваԓьыт майӈыМероприятият, эвытлым гынрыру ваԓьылӄыл вагыргын авынНымытваԓьэн, эвытлым ӄръачетгыргэты ынкъам аройвыВагыргэты.
Заявкат ныНумэкэвӄинэт мынгыткэн ыннэн паролӄавТагнэты февраԓьЙъэлгэн.
Транкэтъоӈатын, ынӈин ваԓьын программа нымигчирэтӄин Чукотский районак 2019 гэвэпы.
ПытӄыКытур ынкы рыМигчирэвнинэт ӈыръо проектат: гэнТурэвлинэт эмыннэнъюну нэнэнэргин гэчеватынвыт Ԓьурэк ынкъам Энурминок ынкъам гэнТэнкэвӈылинэт рэсӄыт мэнъотамэнӈырак Уэлек.
Кытур чит тайкыёлӄыл ралечетъЯнвын Ӄытрык ынкъам ӄръачетЯнвын Ӈэсӄэк, ытръэч амКоронаВирусытвама ынӄэнат мигчитти тайкыёлӄылтэ ӈутинГивик, гаймаӈэн рэенӈыт инэнТэнкэвӈыԓьыт.
Нэмэ ӄол кэликэл ымыԓьорыкы таӈГэтаӈ гэнъэтлин.
Гэтэйкылин туркэликэл ноябырык кытур, нынныԓьын ʼПрикладная этнология Чукотки: народные знания, музеи, куԓьтурное наследиеʼ.
Ынӄэн кэликэл гантомгавленат кэтъонво Николай Ԓьвович Гондатти, ытлён этнографо гитлин, ӈирэӄэв инэнлеԓьу Анадырской округик.
КаленТэнмавыԓьо гитлинэт гъюлԓьэт историягъет ынкъам экономикагъет Северо-Восточного комплексного НИИ ДВО РАН ынкъам мигчитԓьэт Музейный центрайпы Наследие Чукотки.
Ырыг рээн гэмигчирэтлинэт тэКэлиӈыԓьыт россияйпы ынкъам аʼоленотайпы.
Ынӈин ымКынмалԓьа ыргынан рыТомгавнэнат кэликэл, миӈкы рымыԓьавынат мигчир ынкъам ӄэтпыԓьатгыргын ынкъам гыттапгыргын Гондаттинэн.
Ынкы гэкэлилинэт ымы энанЭргыпавыԓьыт куԓьтурэн ынкъам вагынрэн мурыгНутэкин.
Ымыԓьэты кэликэл гаЙпатленат интернетСайтык Музейный центрэн ʼНаследие Чукоткиʼ.
Атав!
Еттык!
Ӄыпалёмтэлгыткы торПыӈылтэ.
Энанымӈылявыԓьэгым Анна Гыргоԓьгыргына Въэӄык полицияк мигчитԓьэ нэԓьунэт нымытваԓьын, микынэ гэнКэливлинэт ченэтНымытварак ӄоленотаԓьыт.
Амынӄэната гэтэйылин инэнымчевмигчир ӄавъанйыръэты.
Ынан августык гаРегистироватленат чиниткин нымытварак ӄыръо пыкирыԓьыт Узбекистангыпы.
Ытръэч аНымытвака ынкы гатваленат.
АмЫнӄэната ныРанВосӄыравӄыӄэн ӄэвъэнйыръын ӄыронГэвэгты.
ӃутинГивик ынӄин полицияԓьа нэԒьунэт ӄэръамытлыӄэн ыръыРегистрациянТэнмавыԓьыт.
Мигчитԓьэ отделгыпы по вопросам миграции округкэн УМВД нынКэтъоӄатӄэнат, ӄырымэн рыКэливылӄылти нымытваԓьыт ӄолеНотайпы, эвыр аНымытвака рымагтын рытъёлӄылтэ, чама эТэйкыкыԓьинэт ыръыКэлит.
Ынӄин нараШтрафӄыт мытлыӄӄылеккэн тысячКэнайпы талваГынонМиллионагты манэта.
Эвытлым рыВосӄыравылӄылтэ ӄыронГэвэгты.
Ытвъымпанвык Беринговский ӄутингивик лыгиНымкъэв гИнээӄынМигливлинэт.
Ынкы ыʼтвъыляйвыгыргыма гэнМигчирэвлин вылӄывыл итычыӄэву 760 тысячтэ тоннат ынкъам ӄол инээӄ ӄанъачгынкэн тысяч тоннамэл ваԓьын.
Миӄкыри гамӄылтэтленат компанияйпы Tigers Realm Coal, ынӄэн ынанМыкычьын энааӄРэвлятгыргын 1992й гэвэпы, титэ мыкгыргын гатвален 715тысячтэ тоннат.
Ымыԓьэты мигчитԓьэ Беринговскак гэнМигчирэвлинэт кылгынкэн ӄиръэ парол вылӄыРивлеткинэт ыʼтвъыттэ, эквэтыԓьыт ӄолеНотагты.
Ӄутингивик гэвылӄынԒьэтэтлинэт Беринговскакэн вылӄыНтонвэпы Китаягты, Япониягты, Мьянмагты ынкъам Въетнамагты.
ГэВылӄылӄыРивлетлинэт чама ӄликкин тысячтэ тоннамэл Паакэгты.
Нэмэ ӄутти ӄыръо оʼравэтԓьат пууръу нъэлгъэт инэныгъюлевыԓьу.
Ытри нъэлгъэт программак, миӄкы нинэныгъюлевӄинэт нымытваԓьыт, микынти эМигчиркэ гэнъэтлинэт амКоронаВирусаТвама.
Миӄкыри гамӄылтэтленат Департаментайпы гыёлятгыргэн ынкъам наукакэн, ымыԓьо гэТэӄыПлыткулинэт пууръу пытӄыКэлиткук Чукотский многоПрофиԓьный колледжык, гэпирилинэт документыт, ынкъам гэнъэтлинэт инэныгъюлевыԓьу кынъёрак.
Ытри гэкэлиткулинэт платформык Союзен «Ворлдскиллс Россия», ынӄэнагты гаМанэтрэтленат ӄол программагъет.
ЫнӄэнаПрограммагъет ынӄин рыгъюлевылӄылти ӄликкин ӄирэӄ парол оʼравэтԓьат.
Въэӄык торГэвэКрычмынвыКэнат овэчвынкалыровӄагтэ нырэнлеӄк“инэт.
Ынӄин ваԓьыт тэӄэвиллкэ нынтэнмавӄэнат оптытъар гивит инэВинрэткин организацията Отдам добро амалван“ ваԓьэн нананагты.
Морыкы гамӄылтэтлен инэнлеԓьын ынӄэнОрганизациен Юлия Бобкова.
Н“утинГивик тэн“к“итпын“у лынъёлк“ылтэ н“ырок“леккэн мынгыткэн нэнэнэт, ынк“эн мачМыкын“ кытуркинэк.
Рэк“эвииръыПирин“ыт ынн“ин нэнэнэт, микыргин ройыръыт игыр кытвагыргык нъэлгъэт.
Ынк“ъом уунъыК“эвииръэ энаЛпынрылк“ылтэ нэнэнэт ваԓьыт психиатрический маляврак.
Ыргынан энмэч гэкэлилинэт ръэнут ыргынан пэгчин“у к“эвииръык нылгык“энат.
РинэВинрэнн“ыт к“эвииръынТэнмавкы Совет депутатэн, ытри к“унт кытур раМанэТрэлн“ыт.
Н“утинГивик чама тинэнТэӄӄитпыӄылӄылти нэнэнэт эк“уВикиԓьыт.
КрычмынТэнмавыԓьыт рэенн“ыт ыргин ярагты, ынкы рОвэчвынКалыровн“ыт.
Н“утинГивик нымкык“инэт вилыткуԓьыт гэвинрэтлинэт, чама нымытваԓьа нинэРэтк“инэт кывэгти.
Ымыԓьо ӄэвииръыт нэркурынэт Хабаровскак.
Ынӄытэӄ гэныПкирэвлинэт ыʼтъыёчакэн инээӄ, лыгиПэтле нэмэ ӄутти ӄэвииръыт нэрэРэнӄынэт.
Ӄнур кытур, овэчвынкалыровыԓьо ринӄыт нэнэнэт кынъёрайпы Холотой ключик.
Ӈуткэтэгнык мытыплыткуркын.
Атав нымэԓьэв!
Эргаттагнэты!
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Чукоткак ынанмыкВакциналё АкатагЕнынокегты ямга регитонкена гатвален.
Пынлепы Фондайпы Петербургская политика, ынин ваԓьыт субъектат Мытлинен Москван ынкам Московская область, Сахалинская область ынкам Ненецкий автономный округан.
геТеньгыенкы Вакцинаяргын ЭмкынЙиԓьгыкин рейтингак Ямга регионкенат.
Чукоткакен Эненыт АкатагЕнынокегты Генлятелинет Билибиногты Иԓьгыканьеветы ынкам Кытреты ынкам Панена Нененеткенат нымытвалит Венкен Выԓькыкин ынкам Пээкин.
Увралеты нынтенмысавкенат рылятетык петле ринетве.
Пынлепы Тапынлинылепы ИА Чукотка Игыртагнеты Гененелинет мынгытккылеккен нереккыликкин нырак нымытвалит Венкен Ныраргаре Иԓьгыканьевык мынгыткенаргаре Выԓькык кыликкин мытлинен Пээкик.
Анкагыненытылит Чукоткакен Галяли гивик Геравулинет мытлинккылеккен ниреккыликкин мынгыткен ыплиле Равит.
Минкыри морыкы генанымнылявлен Иненлелин комитетык Ынынытыгыргык Алексей Берёзкин, квотат галяли гивикин ымылеты мытлинккылеккен кыликкин кыԓьгынкен мытлинккылеккен кыликкин мынгыткен ганмананавленат мытлинена общинагты мытлинен лёнЯлит Квотат.
Анкагыненытылит Лъурекин Геравулинет нереккыликкин амнырокен Ревит мытлинен квотагет ваԓьыт Лёнынмылит.
Ымылеты гаяплитколенат Равинытыкинет квотат Нереккыликкин мынгыткен нырок Агнкагыненытыля общината ДаУркин гриланылен Равит ЭмЫненьют Гагналенат Келит Лъурек ынкам Сиреникак ытрас Уйнэ гатваленат.
Анкагыненытыля округакен Ганмыленат Конасгынса мытлинккылеккен Ниреккыликкин кыликкин мынгыткен Амныроткен Рыркат ынкам Рытенмысава нырок тысяч Мемыԓьте Унаԓьти ынкенат Тейнету Ныԓьгыкинет Нымытваля.
Ынытак округан ГакВотанален нутин гивикин Рырканытыкен Мемыԓьнытыкен ытрас нымас МесКимыԓьтетыркыт.
Аяка рытьёте квотат Наранмананавнынат округакена рыбохозяйственный Советык Омакатьгыргын ратваа рытенмысава Майк.
Мынгыткен ыненпароԓькавык мынгыткен нырокавтагнеты января Энанмананав центр Выԓькыкин кымек мынгыткен тоннат ПочтаИненивыт Генлятелинет ВойвоНымныметы.
Ынкен мытлинен гапароԓьма тоннат Генрелинет Венеты Нирак Укԓьнигты ынкам сымкык Увралеты Капарваметы Ватыркагты ынкам Мейныпеԓьгеты.
Игыртагнеты Торыныпкеравьёте Мейныринетве Москвайпы Выԓькык Энанмананавынвык нытвакенат Кыликкин ыненпароԓь тоннат тыневыёт.
Минкыри энанымнылявыркын Иненлелин Каленеветракен Александр СемерикОв, Гиливылит Каленеватрак Тургивинит Ананытко Паневнытома Гемилсирелинет сама ринатве Торыныпкеравьёте Ганмананавленат.
Ытыёԓькенат нутин гивик ковлёрвы ТРЭКОЛЫТ Венеты Герелинет нырокавык ынкам ныракавык январек, Нерамытлинкавык Етыля Герелинет Чукоткагты мынгыткен амнырокен тоннат тыневыёт Нымытвалеты.
Мынгыткен ыненпароԓь Валякы Гинерлин ԓьмне кыликкин ыненпароԓь тоннат.
Выԓькык айвэ Кытреты Генлятелинет Ораветля Эналятат РинатвыкРэн нырак тоннат почта-тыневыёт.
Ынкам айвэ Выԓькык гаваколен Ринатвын ʼПочтакен Россииʼ мынгыткен тоннат Иненет ынкекин сымкык ратьёԓькыԓьте Венеты.
Нырак тоннат Неренлятенынет Пээкегты.
Милсити ВетьгавьёԓьгыЯнанкенат Неренленынет Венык.
ынин Генанымнылявленат тыпынлинылит ИА Чукотка.
Эмилсиретке ратваркыненыт амныротысепы Мытлинысытагнеты мынгыткен Амныроткавтагнеты Января.
Неренленынет Милсити Теминыля филиалкен.
Эмилсирке рыляма милсити ренаԓьныт Ветьгавьёԓьгыт ынкам цефрагЕт ваԓьыт каналыт.
Теминылит нинайвыткуркыт нымытвалеты эвненракевке настройкат пылиткук Милсити Тепенинене Рамелсерымгоныт программат.
Тринернын пыныԓь тепенинене ремилсиретыркын Мургин Ветьгавьёԓьгын Ёʼон.
Ынкенайпы тыплиткуркын атав нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Чукоткагты Генирекавлинет Гавакцинараленат Акатагенокегты коронавируса.
Гавыԓьты Ананатымголенат ынытак.
Ынин морыкы генанымнылявлен Такалԓьгыпорын Авын Иненмелеветылин Венкена малявракен Эмилия Рамазанова: кути рыпкератьёԓькыԓьте игыр Нереныпкиренынет мынгытккылеккен Эненизгыт ынкенат Нараянынат Венык ынкам Выԓькык.
Ананынлятатынветы районыт нынсисаткинет пыныԓьте минкыри ынкенат Вакцинат ТаныгЕпьёԓькыԓьте ынкам ымы тылененек.
Тынкетонаркын ытыёԓькенат нереккыликкин нырак эненыт Гепкирелинет пылитконок сеньтябрь йиԓьгын.
Ынкы Гененелинет Миляврамилсиԓьат Венкен.
Ымылеты районеты нынтенмысавкенат рылятетык мынгыткен нырок тысяч Эненыт.
Нынтенмысавкенат инкун синит Аройвыгыепытколит Релейвыркыниныт Янра войво нымнымгыпы вакцината ананатынветы нымытвалит.
Ройрыт Генененелинет Венкен Татанымытваранкы Раванвыԓькыԓькыли пынрык Яврена.
Нергеры НаранЕтанавыплитконынат Ымылеты.
Минкыри генанымнылявленат мэрык галяли неделяк Иненлелин Венкен Леонид Николаев гетеньгыенлинет минкыри нынтенмавьякенат милсити.
Милсити гамголенат ытыёԓькавык декабря, пылиткук нынтенмысавкенат ноткен йиԓьгын пылиткук.
Тынкетонаркын Раванвыԓькыля гаԓьпынрымгомголенат Мыгнанана ройрет Амныроткен Гивинити Яалегты игыр нереккыликкин мынгыткен нырок геналинет ытрас инженерные сети НыранЕтанавныкенат нымкыкинет гивинити.
Инкун Рыранававынветы игыркин Иненлеля рыетанавыйгот рынинет инкун таранылит ройрыт Каветы нытваркынат.
Кытур «Чукотэнерго» Гемилсервыԓьгымголенат ынкам Тараныли компаниякрэн инкун рагЯвкы таранылит нутин гивик Гакалейпаленат администрация тамелсертемысынынветы рававнвыԓькылеты инженерные сетей ЭнанОмьявкенат Нымытваракен ынкам Рэте.
Ынкенат милсити нынтенмысавкенат пылиткук яврена августак.
Чукоткак Геплиткулинет нацпроектагЕт рыляёте милсити.
ымылеты рытенмысавьёте пыткытейкык ковлёрвырете геплиткулинет.
Минкыри генанымнылявленат Департамент промполитикак округакен ымылеты регионык гентенытвелинет мытлинен рэтСымкыкинет Урэлит нырак км Ковлёрвырэт Иԓьгыканьяквыпы Мыс Шмидтагты пыкерынвын Мыткымайтванветы Венкена Ренатвываконвын ынкам Ковлёрвырет Наргыненаеквекен Строителей ынкам Каврарэт Акаԓьпынрыретагнеты.
Манеягыргын гемкелинет нутин гивик ныраккылеккен млн.
пыткытайкыплиткоёте ковлёрвырете Гаямголенат.
Яврена нацпректагет нынтенмысавкенат пыткытейкык Ковлёрвырете Пээкгыпы -Апапеԓьгино-Янранай Урелин мытлинен гапароԓьма км ынкам нырок РетСымкыкенат Урлин ынен тысяч мынгытккылеккен Венкен наргыненаеквекен Партизанская, Мира ынкам Тевлянто.
Чукоткак Генкетемевыплиткулинет конкурсат «Я – гордость своего народа!».
Ынкен Генлелин тенвытку кыликкин мынгыткен гивинететы томгатьгыргепы Ассоциация Авын нымытвален.
Минкыри морыкы Генанымнылявлен Иненлелин Милсертенмысыкен Маргарита Тнескина, Конкурсанветы Генивылинет кыликкин гапароԓьма заявкат.
Гаравынленат Канчаланылит Сиреники санкпетербургакен ыргынан Гатвыленат Урет Йимиԓь синиткин Варгыт Ройрен.
номинации «Я – чукча, ынкен ытыёԓькена ванвык гатвален Анастасия Ринту́вье Ватыркакен Гуԓьна́ра Родио́нова Венкен гым Айваналевым Ораветляйгым Анкасормыкенайгым номинации гым эвенылевым Ораветляйгым Умкынутекинейгым Ксении Кулине́нко Анюйскакен.
Маргарита Тнескина энанымнылявыркын инкун рыпьёперелё гатваленат ымы Колэ регионкенат Нененет сактпербургакен ынкам алтайкен, нырокав ванвык гатваленат Нененет кыньёрагты кытылит номинацияк Гым айваналевым анкалевым сиреникакен ынкенат Ԓьгекоргаво гылинет минкырим ыргынан ԓьги Урет Йилииԓь, ыргынан Нелюнет роликык инкун ытри ныпылюкинет Урет Йилимиԓь ныветьгавкенат энмес.
Ынкеным ытрас атав Нымеԓьав.
Еттык!
к“ыпалёмтэлгыткы торПын“лытэ.
Энанымн“ылявыԓьэгым Анна Гыргоԓьгыргына Департаментайпы социаԓьной политики нымӄылтэлӄэнат, ӄутингивик ӄэръамытлыӄэн ройыръыт гаМанэПэрэленат, инӄун мачыННыматык нымытвараКотъёкэн ипотека.
Ынӄин ваԓьын вэнратгыргын мыгКымэӄыԓьэн ройыръэты гамголенат ӄотэнГэвэпы.
Ынӄин амЫннанча ныМанэтрэӄэнат департаментайпы мытлынча мытлыӄӃлеккэн тысячмэл ройыръэты, микырык ӄутинГивик гъурэтлин ӄыроӄав ынкъам мыкыӄ нэнэнэт, ынкъам микырык ачыӄо нытваӄэн ипотека.
Наӄам ымы инээру нэмыӄэй манэта нинэвинрэтӄинэт ӄолеПрограммагъет.
Нывинрэтӄинэт манэтрэлык ӄмэк ыннэн гапаролма миллионамэл котъёма нымытваран, ынкъам эмӄынЙъилгык департаментайпы инэВинрэтыркыт ачыӄӄыток, оптыТъар процентат нэйылыркыт банкагты.
Ынн“ин гаВзносаПэрэленат н“утинГивик ыннэн мыгКымин“ыԓьын ройыръын.
Н“ыръоРойыръа ым манэПэлятъёттэ нэнаЯак“энат процентаТрэлык.
ГамгаОтделак социаԓьной поддержки тан“ыМн“ылёк ваԓьыт ръаВэнратгыргыт ынкэгйит нытвак“энат мурыгОкругык.
Нэмэ к“ол компания гэнъэтлин ТОРык Чукотка, ынк“эн АрктикПромПарк.
Ынн“ытэк“ ганъОмравленат кэлитэ рээн Корпорацияк развития Даԓьнего Востока.
Ынн“ин нымн“ылтлк“энат мигчитԓьэт Фондайпы развития Чукоткак.
Эвыр рытэн“ытвивкы Промышленный парк Анадырь, рын“Рыляё ратван“ын ымыԓьэты бизнесынЛягыргын.
Ынн“ин ваԓьын парк ганТомгавленат 2018 гивик.
Ынкы нытГиливк“инэт мэгчерТэнмычьынТомгавыԓьыт тэННын“кинэт, тын“ачьынМайн“авыԓьыт ынкъам мигчитԓьэт энанК“этавЯанан“Мэглегыткоԓьыт.
МэчЭкэвку бизнесынЛяԓьа нэлгыркын, инк“ун тэн“Уйн“ыԓьинэт мэгчерВанвыт, ымыԓьо торТайкыёлкылтэ, чама ляйвэнан“гыргын.
Кынмал гАрмамкыма округкэн, бизнесынлягыргэпы ынкъам МинвостокРазвитияйпы, нынЧичьэтк“инэт, инк“ун рымагтын“ инэТэйкынвылк“ылти объектат, мин“кы рэтГиливн“ыт организацият.
Чукоткак гамголенат тэнмавкы ӄонъачгынӄавкэн омакатгыргэты айгысӄыНотакэн авынНымытваԓьэн.
Ынӄытэӄ мынгыткэн ӄыръо парол декабырык гумэкэтлинэт энанТэнмавыԓьыт, ынкъам анъОмравленат титэ рыляёлӄыл омакатгыргын.
Румэкэнӄыт делегатыԓьыт ӄликкин мытлыӄэн парол мартак Салехардык ямало- ненецкий автономный округкэн.
Ынӄин морыкы гамӄылтэтлен ыʼтъыёлкэн такалгын Ассоциациен авынНымытваԓьэн Чукоткак Александа Тэвлявье.
Чама тривӄын, нынумэкэтӄинэт ассоциацияйпы авынНымытваԓьэн амЫннанча ӄыранГэвэк.
НыМэйӄУмэкэтӄинэт эмрэнԒьуӄэ торЭнанляԓьыЯн Российскакэн ассоциациен.
Игыр ынкы инэнлеԓьу нитӄин депутат Госдумэн Ямалгыпы Григорий Ледков.
Инээру тратвыӄын, ынанЯачыкэн амӄыроотӄавкэн омакатгыргын гатвален нэмыӄэй Салехардык.
Ынкы умэкэтыԓьэ гэтэйкылин авынВаратэн программа Коренные 2021, таӄымыԓьо тывъёттэ чимгъут ганъОмравленат ыннэнКэлик.
Нымытваԓьа гайман“эн ринэВинрэнн“ыт курык тылечьын, ръэнут нараЯан“ынат мигчитԓьэ билибинский ы“тъынМигливкин приютак.
Интернет площадкак planeta.ru гамголенат манэтНомакавык.
ИАгты Чукотка гамӄылтэтлен инэнлеԓьын приютгыпы Елена Веселова,ынан тывнэн, инӄун Билибинок ӄача энмэч ӄыръо гивит нынтэнмавӄэн ырган приют.
Игыр ынкы нытваӄэнат ыннанмытлыӄӃлеккэн мынгыткэн ӄыръа парол ыʼтъыт ынкъам мыԓьЫтъыт.
Ниӄинэт, лыгэЯагты ваԓьын тылечьын.
Ӄэԓьуӄым ынӄэната таӄРэвлыӄ ратваӄыт ыʼтъыт, кимитъыт, амалваӄ ваԓьыт яанаӄат, нэкэм тараӄэчгыт, чама ӄойЭнатъытынвэты таӄТыляӄ.
Игыр ым ытри нИмрыРивлетӄинэт, ныКимитъыНэймэвӄинэт яама мэйӄыВиԓьэт ковлёрвыт такси.
Ынӄин манэНомакавкы планетак ру гэвинрэтлинэт мигчитԓьэт юристано Асоциацияк гынниГынритыԓьин ЗооПраво.
Ытри нинэВинрэткинэт билибинкэн нымытваԓьэты оптытъар гивит.
Эвыр ым ралвавӄыт манэНомакавкы тылечьынӄак, ромакавъёттэ манэт нараЯаӄынат манэТрэлгыргык чама ачыӄынтоӄатык.
Ӈуткэтэгнык ытръэч, атав нымэԓьэв, эргаттагнэты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Чукоткак эсверагыргын неплиткутылеркын ноткен гивинит кайвэлим Манеяргепы мастары гатвален.
Ынин генанымнылявлен округакен Манеяргыкен председатеԓь Михаил Андреев.
федераԓьный бюджетгыпы Манетрэԓьгыргепы округагты Гетарыԓьтелинет амныроткен млрд ынкенат ганмананавленат Явренагты.
Ынанмытлинен млрд налоговые манетрэԓьгыргепы инкуным кайвелим Акатагевма Венли ынен мыкелит Манетрԓьгыргыи округакена бюджететы.
Нынтенмысавкенат яврена Манетрэлик инкун рымкевкы мыньйквыт ынкам мыньйквы энарте Милсеԓьэты бюджетык ынкам колэ организацияк.
Тринернын пыныԓь ясынкен кыликкин мынгыткен нерамытлинкав сессиян округакена Думакен гатвален ынытак.
ДепутатА Генсисалинет мынгыткен амныроткен пыныԓьте ынкегрен рыпанревавьёте налогагты манетрэлитколит бизнысынлялит ынкам ранымкавныёте Манентогыргыт ынпевылин Нымытвален Мегсерпален Явренкен рамканоныт мынгыткен конасгынкен гапароԓьма тысяч.
Тургивиниткинеит Эненыткут Чукоткак нутин гивик Рыляма кырым нывыԓьтумеукетынет.
Минкыри морыкы генанымнылявлекн авын аройвыгыепытколин округакен Роспотребнадзора Антон Семенихин, Яливену нереԓьгынынет инкун Эвневыԓьтумекетке Ораветлят.
Ынкената Венык Ныриткин программан Авын елкак касса кырым нынлеан.
Менотаменырак гантенмавленат Нананагты ынкам Ройреты Айнананатко Ԓьмныԓь «Морозко».
Тургивиниткин Эненыткут ренленыт нырокаквык ныракавык мытлинкавык января, равелевымгоныт билета кыликкинкаквыпы декабря.
Конасгынкавык января Росвынкалеровныт Эргырон.
Ԓьлепыскивылит мастары ратваныт кырым тепенинене нымкав.
Нененет кытылит томгатьёԓькыԓьте Майноравектлята тепенинене Нарагыԓьтаныркынат ынкам Гайкыргыквыма Валиԓькыԓьте.
Нанана дворцак Сененткена Нананагты гантенмавленат ЭнанГесеватынвыт.
Ынкам Ананытконокен елкат Нананагты калеткорак Эмрыньйите ямга классеты Некренленынет ынкам Кыньёрален нымыкай.
Рывьёляквыргепы Департаментайпы ынкам науки Ройрыт таркинергери реԓькыныт.
Кутырыкы неретейкыныт видеот инкун ярак Тангета.
Билибинский районык панена нывыԓькыривлеткинет Войвонымныметы.
Кээпервеметы генлятелинет ныраккылеккен ынанмытлинен процентов ымылеты гемкелин нырак гапароԓьма тысяч тоннат.
Ымыли лялененмискин нынтенмысавкенат реймевыплиткук пылитконотагнеты ноткей йиԓьгын.
Ынин генанымнылявленат тапынлинылеты ИА Чукотка Такаԓьгыпорын Иненлелин администрации Билибинского района Евгений Патрушев.
Выԓькывыԓь Кэпэрвеметы ныривликын Ляленкы Анюйскайпы ненри нынлятеткин ЭлеИнеривлетык Верхнеколымскайпы Якутиянкасайпы.
Ԓьмне нирак тысяч тоннат выԓькывыԓь ревлиёԓькыԓь Анюйскайпы Остравноеты.
Ненри раляйвымгоныт вытку Яанок тенкитыплиткук Мэйнутывээм.
Ынкам ԓьмне Неран Войвонымныметы Илирнее ынкам Омолонеты предприятия ЖКХ Ване ынЯан Выԓькывыԓь ныякен Тылесымыткымыт.
Ынкен немыкай ныривликин Ляленкы.
Районте НагЯкенат Билибинкена АЭСгыпы.
Гантомговлен Келикеԓь Чукоткакена Гиуԓьмилсиԓьин Денис Литовкан Пувракыт Венкенат.
Нерамытлинса мытлинккылеккен Нереккыликкин мынгыткен экземплярте Гантомгавленат гранта манейпы округакена департаментайпы энаныйголяквыргыкен ынкам науки ынкам «Русского географического обществайпы.
Минкыри генанымнылявлен Калентомгавылин Тапынлинылеты ИА Чукотка ынан кыликкин гивинити гееньгыенлинет.
Нереккыликкин кыликкин мынгыткен гиуԓьМилсити ынкам сама гиуԓьмилсити роиссиялен ынкам эԓьвенутелин ынкам Анкагыненытылен генсекевлинет.
Ынкы гетенинайвыткулин ийам нынылин Пувракыт Венкен.
Ынкен келит генлятелинет ямга музееты Калеветьгаврагты ынкам институтеты ымылиВаратен.
Ынкам генивылинет ямга администрациягты округагты.
Ынкенайпы тыплиткуркын атав нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
госудастывайпы Гасертификатыналенат Ранакенат Манетрэԓьгыргепы Гемкелинет мынгыткен нырак млн.
ынинваԓьы келинелит галяли гивикин нымытвалит Чукоткак конпын акватылит округайпы Ынанмытлинен.
Минкыри генанымнылявленат округакен департаментак экономики ынкам финансов, ынанмытлинен Ройрыт Гекелинелинет ранакенат колэ регионык Манетрэԓьгыргепы кыликкин нирак млн.
ынкегрен гаманетрэленат Маневенратьгыргыт ниреккыликкин кыликкин нырок млн гапароԓьма проценталё этсывеԓьгыргепы Раркоранмакен.
Гараркораленат Московской области, Краснодарском крае, Ленинградской, Новосибирской, Уԓьяновской ынкам Белгородской областяк.
Моонок ноткен гивинит РакалэАтсалит ынен тысяч Мытлинккылеккен Ораветлят Экветылит Айгыскы Регионгыпы Масам Пенсиялит.
Игыр Нынранававкенат ынкегЙиткинет Келит.
Рытенмысавьёйпы кырым Ныракаленанат мытлинккылеккен мынгыткен нерамытлинен Ораветлят Раналит сенеткена манета экветылит Айгыскы регионгыпы ԓьмневыр ГаманевенраТыналенат ранакен округакена программагЕт.
Сенеткенагты гиливылит округакен кытур гатваленат Тасэ Гатваленат Омакынвы Выставкак ынкам Ярмаркак.
Геԓькылинет Венратьгыргепы Фондайпы развития Чукотки.
Минкыри морыкы Генанымнылявленат Фондайпы Ясынкен Энанкалеровын тургивинитАнанытконокен ярмаркан Южный Уралык».
Ынкен гинлелини Челябинскак конасгынкаквыпы мынгыткен Нырокавтагнеты декабря.
Чукоткайпы Ыныт рымелсеравьёте сенеткенагты гиливыля Юрий Крючков ынкам Александр ОрАтчекын.
Ынкам Венкена ВанкытТаменылен Милсити Оԓьган МанасбАеван.
Сенеткенагты гиливылит энанымнылявыркыт инкун ынкенат Винреткаву Ниткинет минкырим Аманетрэԓька фойндайпы Синит кытык Итсывиԓьат РинатвылейвиненкетеЛейвык.
ынкы Нынвиливеткинет Синиткинет Милсити.
Тринернын пыныԓь венратьгыргепы ыргынан галяли гтивик мынгыткен Нерамытлинен сенеткенагты гиливылит морык округакен гатваленат ЫмылиВарат форумак Москвак.
Народной дружине Венкен кыликкин гивинити Геналин томгатьгыргепы.
Гетенкитпынлинет Эненыткулит Администрацияк галяли неделяк Иненлелин такаԓьгыпора Сергей Спицын гевелинкыкунелинет китпыгиливылит ынкам ынанкетпысыт гиненкавивлинет.
Аньякалета гекевилинет Венкена Администрацияйпы Олег Соколов, Игорь Папанов, Петр Черненький, Иван Баскин, Алексей Першин ынкам Руслан Диев.
Иненлялепы округакен Гекевилинет Аньякалета Александр Мартынов.
Ынкам Владимир Турочкин ЭквыАньякалета гекевилин Губернаторгыпы округакен.
Тринернын пыныԓь Игыр Веныкена народной дружинак ныгиливкинет мынгыткенаргаре Ораветлят.
Иненлелю Ниткин Руслан Диев.
Ытри гынрыретылю ниткинет ынкам нывинреткинет инкун ныйкыргыквыяркынат Венык ынкам полициялякырэн нылейвыкинет ынкам Калеткорат ныёпаткенат.
Генкетемевыплиткулинет округакен конкурсан рисункакен нынылин «Малая Родина моя».
Гарасвынленат Нененет кыньёрагты кытылит ныроса мытлинккылеккен гапароԓьма Ненененет кыликкин нырокена Кыньёракен мынгыткен нерамытлинена ВуйвуНымнымкин Чукоткакен.
Конкурсан генлелин ныраккыликен мынгыткен гевенететы томгатьгыргепы округан.
Гиненлелин конкурсак Винретылин Ораветлягты Чукотский АО Анастасия Жукова.
ЫНАН ГАТВЫЛЕНАТ Рамилсити генивылит Нененете.
АмКырвенВаԓьыт Гекелилинет рисункат Вытпералин Нутенут кутырык Гыникыт.
Геремеԓьтелинет Нененет Венкен Пээкин Иԓьгыканьевкин ынкам Рыркайпиякен Биллингсакен Нескыкин ынкам Рыткусыкин.
Расвыныля Гантанператвавленат Кергысыт департаментакен соцполитики ынкам психоневрологического интернат.
Гайманен мас Ясы рисункат Нененин наранкалеровнынат интернетык.
Ынкенайпы тыплиткуркын атав нымеԓьав.
Еттык, к“ыпалёмтэлгыткы торПын“ылтэ.ю Гым Анна Гыргоԓьгыргына Тургивикинэт крычмъЫлёт Чукоткак мачАлвагты нэрэнЛен“ынэт амТъычВамачы коронавирус.
Пын“ылтэлыгъет инэнлелин управленияйпы РоспотребНадзорэн антон Семенихинин, тэн“эНумэкэвкэ ваԓьылк“ылтэ нымытваԓьыт ыннанВанвык.
АмЫнк“эната Въэн“ык энлекэ нэрэнТын“ыт турГивиКрычмын“кин ныкирит н“аргынкэн авынОмакатЯнвык.
МэнъоТамэнн“ырак мигчитԓьэ гантэнмавлен овэчвынКалыроквыргын — лымн“ыл Морозко.
НэрэнЛен“ыт н“ыронЫ“лёма нырокав ныракав ынкъам мытлынкав январьЫ“лёк.
Билеттэ котъёлк“ылтэ к“лик“К“эв декабрьТагнэпы.
Ынкъам к“онъачгынк“ав январьЫ“лёк тэнмычьу гайпатлен млявОвэчвынкалыроквыргын ансамлен Эргыръон, микыргин программа чит ваԓьылк“ыл эргатык.
Ынк“энат овэчвынкалыроквыргыт наВэтгытрэлленат, эвыр эНумэкэвкэ ратваӈыт нымкык“инэт о“равэтԓьат.
Ымыԓьо пыкирыԓьыт гэчеватынвэты нэнэнэт нэрэГитэн“ынэт термометра ынкъам тан“ымыԓьо гаЙыкыргыКванма ваԓьылк“ылтэ.
Дворцак детского творчества нэмыкэй ноВэчвынКалыровТэнмавк“энат, ытръэч нананагты, микынти нИмыръэтГиливк“инэт ынкы.
Калеткорак ынкъам кынъёрак нэмык“эй тан“амЯнрэты румэкэнн“ыт нэнэнэт, гамгаКлассык ынкъам гамгаГруппак.
Чама инээру тривн“ын, эгыттагнэты гаТъылын“оленат Чукоткак эк“эТэгйин“э 476 о“равэтԓьат, ынк“энайпы гэМэлевлинэт нрыача мытлын“К“леккэн мынгыткэн, н“рыак“ гэВъилинэт.
Галяԓьэн к“ликкин кылгынкэн н“ирэк“эв сессияк Думен, ръэнут ынн“ытэк“ рылегъи Въэн“ык гэнчичьэтлинэт нымкык“инэт пын“ылтэ.
Ынкы валёмъё гэнтылинэт дупутата ымы к“орагынрэтыԓьэн вагыргын.
Вэтгавма губернаторык рээн Атанолий Тын“эрунэ гатвыленат н“иръэ предложеният, ръэнутэт рычичьэвылк“ылти ынкъам кэлийвылк“ылти мэгчерТэнмычьык яврэнагты.
Ынк“эната майноМаканма Думак к“орагынрэтыԓьэн вагыргын вэтгаво гэлгылинэт.
Ръэнут инээрылк“ыл мэгчерТэнмычьык гивлин Анатолий Тын“эрунэ: Транкэтъоӈатын, ынӈытэӄ губернатор гэмигчирЛейвылин эквыкыннотагты, ынкы ԓьовылгыма гавэтгавленат.
Чама ӄутти вагыргыкэнат пынлёт чит гэнчичьэтлинэт омаканма ыннанмытлыӈӄав омакатгыргык ӄорагынрэтыԓьэн торыМгоӈӈок ӈотӄэн гивин.
Эквыкыннотак гатвален ынн“ытэк“ суд, энмэн к“ол к“орагынрэтыԓьа нэлк“эгнэвын о“равэтԓьан.
Ынк“эн гатвален элек августаЙъэлгык н“утинГивик.
Эмнун“кы к“олеБригадак к“орагынрэтыԓьыт гаМаравленат, вездек“отык рээн гОлытвален ырыт, ынан пиринин ынкъам вакъотваԓьын к“ол о“равэтԓьан нэлК“эгнэвын левтык.
Нак“ам судЫнляма гивлин, инк“ун эпылмэркэ гитлин ырытПэрэма.
Чама к“ырым нъыЯагъан чиниткинэн“у ырыт, ачваК“орагынрэтыԓьэн.
Лыгэнитык ым наСутын, ынкъам наранВоск“ыравн“ын мынгыткэн ыннэн парол гэвэгты.
Н“утингивик ымыԓьыЧукоткак н“ырак“ ак“атвагыргын гатваленат яама нымытваԓьа милгэрти, ыннэнчьэн о“равэтԓьан егтэлытваркын, к“утти н“ырок“ гэвъилинэт.
Ӈуткэтэгнык мытыплыткуркынэт пыӈылтэ.
Атав, ӄолеПалёмтэлынвэты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
АкатагЕнгыргын коронавирускин Чукоткак гемкелинет Тылинолит Мес ниресе галяли неделякена.
Ананыткома Мана Маляврагты Геԓькылинет Амынан АнаныткоПаневнытоплиткок Гемкелинет тестайпы Таньгыянымгок ынкам Гемкелинет ТегЙинылит.
Ынин морыкы генанымнылявлен Иненлелин Аройвыгыепытколен округакен Управления Роспотребнадзора Антон Семенихин: Кулюсикин АкатагЕнгыргын Эсверагыргын геналин.
Игыр ынкекин Нарасынпанревавнынат Рерысгагвыргык рыляёте Гынонгыпы декабрьгыпы.
Энанымнылявыркыт Кээливтек тар Ораветлят АкетегЙинылит ТегЙин кавилит Колёсейпы.
Ынкам ТегЙинылит гининилинет Омолонык.
Карантинеты кырым ыныныматынат ынкенат Вуйвунымнымыт.
Игыртагнеты Ымылё калеткорат Нымилсиреткинет округакен.
Акция «Ымылё кынмаԓь: Ганергававлен Чукоткак Тынеёԓькыԓьте ОмАверыт Корагынректылеты.
Акциянлянветы Насынкенат Нымытвалит округакен.
Энантенмавылё Ассоциация Авын Нымытвален Чукоткак.
Ынин морыкы Генанымнылявлен вице-президент организации Людмила Данилова, Ванетаменыля Таныне Ԓьгевирыт ԓьмневыр Танталяты Эвирыт, Милсеԓьэты Эмнункы.
Ганциянлямголенат ытыёԓь Невьанйрыт Якутии: Нымысвынаткенат инкун РекитпыВинреныт нымытвалит Корагынретылеты Таверынынветы.
Энантенмавылит Энанымнылявыркыт Чукоткак Гиливыркыт рытенмысава ынен тысяч Корагынретылит.
Эирыт тайкыёте Танынлятаты Венык Минкы Беринга, 11, Районыткок Минкы филиалах Ассоциации.
Кыньёран Юргыликайин Неретейкынын Венык нирак гивинити пылитконок.
Нирен кеԓьгилин Неретейкынын ʼЧукотская строитеԓьно-буровая компанияʼ минкыри энанымнылявыркын Тапынлинылит ИА Чукотка, округакен управление Тарангыргыкен Гакаленомрававлен декабрь Йиԓьгын пылитконок.
Кыньёран неретейкынын Минкы Яраны Мира Кыԓьгынкен.
Манетрэԓьгыргын Таранкен кыликкин мынгыткен нырок гапароԓьма млн.
Милсертенмысыкен Келит гемилсиревлинет галяли гивик компания «Строй-снаб».
Кыньёрак Нынтенмысавкенат нырак группат АмКыԓьгынкен Нененет, ымылеты Нынтенмысавкенат Ниреккыликкин кыликкин Ораветлят.
Ынен гивиликагти Нырон гивитагнеты Венык Аванвыкеԓьтатыркыт ынкена гивилит Нененет.
Рытенмысава Нырок Гапароԓьма Тысяч Расвынылит Генумекевлинет АнаныткоПаневнытома, ынытак округак геплиткулинет Крясетьгыргыт.
Ынкенат генлелинет ямга районык Чукоткак.
Пынлепы округакена департамента куԓьтуры ынкам спорта, ыкекун масТары ынен тысячак рымагты кытуркине АкетегЙине коронавируса.
Минкыри Энанымнылякват Гиливылит департаментак, Эмвиринкы выԓьтумекетылит Ораветлят ынкам Генлелинет мыԓькоԓьГыёлятьгыргыт командакен.
Сама гелювыԓьгылинет Расвынылит Гамас Кряселенат Амаԓьван.
Увреԓькин ГатегылятРаслесетымголенат хаккейОсвылит Гатанлен ТорКойвералесетын.
Ынкенайпы тыплиткуркын атав Нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
АкатагЕнгыргын коронавирускин Чукоткак гемкелинет Тылинолит Мес ниресе галяли неделякена.
Ананыткома Маляврагты Геԓькылинет Амынан АнаныткоПаневнытоплиткок Гемкелинет тестайпы Таньгыянымгок ынкам Гемкелинет ТегЙинылит.
Ынин морыкы генанымнылявлен Иненлелин Аройвыгыепытколен округакен Управления Роспотребнадзора Антон Семенихин: Кулюсикин АкатагЕнгыргын Эсверагыргын геналин.
Игыр ынкекин Нарамасын панревавнынат Рерысгагвыргык рыляёте Гынонгыпы декабрьгыпы.
Энанымнылявыркыт Кээливтек тар Ораветлят АкетегЙинылит ТегЙин кавилит Колёсейпы.
Ынкам ТегЙинылит гининилинет Омолонык.
Карантинеты кырым ыныныматынат ынкенат Вуйвунымнымыт.
Игыртагнеты Ымылё калеткорат Нымилсиреткинет округакен.
Акция ʼЫмылё кынмаԓь: Ганергававлен Чукоткак Тынеёԓькыԓьте ОмАверыт Корагынректылеты.
Акциянлянветы Насынкенат Нымытвалит округакен.
Ынкена Энантенмавылё гилин Ассоциация Авын Нымытвален Чукоткак.
Ынин морыкы Генанымнылявлен вице-президент организации Людмила Данилова, Ванетаменыля Таныне Ԓьгевирыт Умрытсира Танталяты Эвирыт, Милсеԓьэты Эмнункы.
Ганциянлямголенат ытыёԓь Невьанйрыт Якутии: мурыкекинет Нымысвынаткенат инкун РекитпыВинреныт нымытвалит Корагынретылеты Таверынынветы.
Энантенмавылит Энанымнылявыркыт Чукоткак Гиливыркыт рытенмысава ынен тысяч Корагынретылит.
Эирыт тайкыёте Танынлятаты Венык Минкы Беринга, 11, Районыткок ВуйвуНымнымкине филиалеты Ассоциации.
Кыньёран Юргыликайин Неретейкынын Венык нирак гивинити пылитконок.
Нирен кеԓьгилин Неретейкынын ʼЧукотская строитеԓьно-буровая компаниятаʼ округакен управление Тарангыргыкен Гакаленомрававлен декабрь Йиԓьгын пылитконок.
Кыньёран неретейкынын Минкы Яраны Мира Кыԓьгынкен.
Манетрэԓьгыргын Таранкен кыликкин мынгыткен нырок гапароԓьма млн.
Милсертенмысыкен Келит гемилсиревлинет галяли гивик.
Кыньёрак Нынтенмысавкенат нырак группат АмКыԓьгынкен Нененет, ымылеты Нынтенмысавкенат Ниреккыликкин кыликкине Ораветлягты.
Ынен гивиликагти Нырон гивитагнеты Венык Наван-выкеԓьтаткенат ынкена гивилит Нененет.
Рытенмысава Нырок Гапароԓьма Тысяч Расвынылит Генумекевлинет АнаныткоПаневнытома, ынытак округак геплиткулинет Крясетьгыргыт.
Ынкенат генлелинет ямга районык Чукоткак.
Пынлепы округакена департамента куԓьтуры ынкам спорта, ыкекун масТары ынен тысячак рымагты кытуркине АкетегЙине коронавируса.
Минкыри Энанымнылякват Гиливылит департаментак, Эмвиринкы выԓьтумекетылит Ораветлят ынкам Генлелинет мыԓькоԓьГыёлятьгыргыт командакен.
Сама гелювыԓьгылинет Расвынылит Гамас Кряселенат Амаԓьван.
Увреԓькин ГатегылятРаслесетымголенат хаккейОсвылит Гатанлен ТорКойвералесетын.
Ынкенайпы тыплиткуркын атав Нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Чукоткак ГамасЯрантаты ТагЕнгыргын ОРВИ Майнораветлят.
Пынлепы регионкена Аройвыгыепытколепы Роспотребнадзора, Галяли неделякен Мес гынунете нытегЙинкинет Кыԓьгыкена гивилит ынкам ынпыВаԓьыт.
Ынин морыкы генанымнылявлен Иненлелин Аройвыгыепытколякы Чукоткакен Антон Семенихин.
Нырокена Неделякен Ымыли округак мынгытккылеккен кыликкин гапароԓьма ТегЙинылит Венкен Ниреккыликкин кыликкин конасгынкен Майнораветлят.
Амнырокен Нененет.
Тринернын пыныԓь Игыр ылёгты ТегЙинылит ОРВИ Билибинский районык Эмвыԓьты тегЙинкы Нененет гапален Милсиретык Кыньёран Вуйвунымнымкин Илирнейкин ынкам Калеткоран Анюйскакен.
Чукоткак Какын Рерысгаквыргыт АкетагЙине коронавируса ратваныт Рытенмысава Нырокавтанеты февраля.
ынкегЙиткене келик Гакалейпален Иненлелин округакен Роман Копин.
Минкыри энанымнылявыркыт Тапынлинылит округакена правитеԓьствакен регионык Нывиринкинет Рылек Нымейкинет расвынгыргыт РасыкоВаԓьыт.
Ынкам Йыкыргыквыялиԓькыԓьте нымытвалит ынкам Ремкылит Велиткорак Рескивкы ԓьмневыр минкы нывыԓьтумекеткинет Ораветлят.
Нымытвалит Ниреккыликкин кыликкин мытлинена гивилит кырыменат тымнеляйвыԓькыԓьте АтагЕнкавекегты томыкайпы.
Пынлепы оперативный штабгыпы Торымгойпы АкетегЙин регионык ГетегЙинлинет мылинса мытлинккылеккен ныраккылеккен мынгыткен гапароԓьма Ораветлят.
Гемелевлинет мытлинса мытлинккыликкин Ниреккыликкин конасгынкен Нымытвалит.
Гетенгыенлинет сенка тестайпы Ниреккыликкин мынгыткен тысяч.
тынкетонаркын инкун панена Гененеткинет АкатагЕнынокегты Нымытвалит Синит ТегЕнылит.
Компания «Кутх тревел» ГанНоталяйвымговленат Ремкылит Етылит.
Ытыёԓькенат нутин гивикин нутелейвылит Етылит Чукоткагты Камчаткайпы, Генлятелинет Иԓьгыканьеветы.
Минкыри морыкы генанымнылявлен Иненлелин Нутелейвылекы Анжела БыстрЫх, Ройрын Геелин Нерамытлиненаргаре Венеты АнаныткоПаневнытома Генутелюԓькивлинет Чукоткагты.
Генлейвылинет Венгыпы Уэԓькалеты Иԓьгыканьеветы Онванветы Ковлёрва ынкам Тылененете «Хищник».
Программан Ноталяйвыгыргыкен Епезги эплиткуке Игыр Неренлятенынет Канчаланкена КорагынретНымныметы Гетанветы НымытваВаргыт Эмнунылин.
Рымагтеты компанията ремилсиреркыниныт нутелейвылекырэн.
Энанымнылявыркыт гину ныԓьгыкинет Нутелейвыля Иԓьгыканьев ынкам мыс Дежнева.
Сама Элек гайманен Рытвылейвыркыниныт Паневныто ылён Кынур Галяли Элек.
Чукоткак Ганранававленат рытенмысавьёте рылек МыԓькоԓьгыКрясетьгыргыкен нутин гивикин.
Ынкэнат ымылё Нэмэ нытанкенат тэКытуркинене, кытур АкетегЙине коронавируса люнынлелит округакен МагЛялиРелягыргын ʼНадеждаʼ.
Нутин гивик ренали кыликкин мынгыткен гивинити Рылямгок Магляли Релягыргын нутин гивик Неренленын Лъурейпы Вентагнеты.
Нынтенмысавкен ԓьмне рылек Анелё расвынгыргын Венык ынкам регата ʼБерингияʼ Тор Чаплинок.
Ынкам Нивлевкы нынтенмысавкенат рылек Рэлягыргыт Анадырский районык Ламутскайпы Чуванскатагнеты ынкам Кулюсик КорагынретНымнымык Неренленынет КораРелягыргыт.
Сама ынкегрен неренленынет округакен хоккейРасвынгыргыт ынкам ТегылятРасвынгыргын.
Энанымнылявыркыт инкун Венкен Майнырасвынгыргын Неренленын «Белые ночи», ретенмысавьёте Венык пылитконок Май Йиԓьгын.
Программык Рарасвыгныт ынен гапароԓьма км ынкам Мынгыткен.
Ынкенайпы тыплиткуркын Атав Нымеԓьав кытваркынетык.
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Моонок тургивинит Чукоткак Гакалейпаленат Нырак Каньятьгыргыт.
Минкыри генанымнылявленат Авын Управление МЧС, Нирак Гатваленат Рымагты Субботак Нымытварак Омолонык ынкам Билибино.
Вуйвунымнымкин Гагтынакаравлен Нымытваран Каньятьгырга.
Ведомствак Энанымнылявыркыт кытуркине масМыкы Каньятьгыргыт.
Спасатели гаполицияМелсеԓьама ынкам Рулягынритылекырэн Нылейвытеньгыенкинет Нымытварайпы ынкам Нынинайвыкинет ынпевылит нымытвалит Минкыри Ветьгавьёԓьгыткок нырыМинкыри Варынкы.
янравойвоНымнымык нумекеткинет ынкы нымытвалеты Нынкетонаткенат инкун Авнавеԓьвасатка Пеньёԓьгыяма ԓьмневыр АкайпыВаԓьыт тылесыт Яама.
Ныраккылеккен гапароԓьма нымытвалит Чукоткакен Гененелинет АкатагЕнокегты коронавируса ымнытат ылёнетык.
Ымылеты Мытлинса мытлинккылеккен ныраккылеккен Нерамытлинен Ораветлят.
Сымкыкинерык ымылё нирак гавакцинатыплиткулинет.
Ынин генанымнылявлен морыкы Такаԓьгыпорын Авын Иненмелеветылин Венкена Малявракен Эмилия Рамазанова.
Игыр округак Гыгнулин ынен тысяч гапароԓьма «СпутникV».
Петле Нереныпкиренынет нырок тысяч Эненыт.
ВакцинаАнанатьгыргын Нынлекин Емге Вуйвунымнымык Амынан Увреԓькин игыр, Гамголенат Молиԓькыԓьте ытыёԓькавык февраля Укыԓьник.
Тринернын пыныԓь пынлепы оперативный штабгыпы, Нирергери ИгырЫлёгты торТагЕнынолит Пээкин.
Ымылеты Моонок АкетегЙин ГетегЙинлинет Мылинса Мытлинккылеккен ныраккыликкин мынгыткен нырок.
ГетенМелевлинет Мытлинса Мытлинккылеккен Ниреккыликкин Конасгынкен Ораветлят.
Гетеньгыенлинет сенка тестайпы Ниреккыликкин кыԓьгыкен тысяч.
Правитеԓьство Чукоткакен компаниякРэн «Селигда́р» Гакаленомрававленат ОраМелсервыԓьгыво.
Соглашенияк Гакалейпаленат Иненлелин регионкен Роман Копин ынкам президент компаниякен Константин Бейрит.
Ынкенырык селёпыԓьвынтыЭнагтонво Нереԓьгынын «Пыр-ка-кай-скен Ванвык Сарамкыкен.
Минкыри энанымнылявыркын Иненлелин регионкен Роман Копин, ынкен Винреткеву риты округакена Эканомикагты ынкам Рантомганынен МилсерВанвыт Нымытвалеты.
Манетрэлитколит ынкам правитеԓьство Нынмилсиревкинет инкун эвненАкеревке Авевыт ынкам ЭвненАкеревке нутезгын.
Тринернын пыныԓь «Пыр-ка-ка-йкен ымыНытвакенат АмаԓьванВаԓьыт Пыԓьвынтыт Селёпыԓьвынтыт ынкам Равкергыпыԓьвынтыт.
Рымилсеревыплиткук гайманен Селёпыԓьвынтынтонво Нереԓьгынын кыликкин мынгыткен Гивинити.
Кыликкин амнырокен тоннат ИненивытПочтайпы АнаныткоПаневнытома Выԓькепы Герелинет Венеты.
Ынкам галяли неделяк Нерамытлинен тоннат Генлятелинет Укыԓьнигты Увралеты Кытреты Пээкегты Капервээметы ынкам Мейныпиԓьгеты.
Нырок гапароԓьма тоннат Генлятелинет Ковлёрва Иԓьгыканьеветы ынкам Канчаланеты.
Ынин генанымнылявлен Департаментак промполитики округакен.
Моонок ноткен неделяк Амныроткен тоннат почтаИнанат Непыткынлятетынет Иԓьгыканьеветы Укыԓьнигты Мейныпиԓьгеты Ватыркагты ынкам МысШмидтагты.
Игыр энанмананав центрык Выԓькыт Гапеляленат Нерамытлинен тоннат Тыневыёт ынкам Мынгыткен тоннат нытвакенат Ромкавьёԓьгык Ренатвываконвык районеты рылятатынветы.
Ынкенайпы тыплиткуркын атав нымеԓьав.
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Эненетык АкатагЕнынокегты рамгоныт нотен неделяк Анадырский районык.
Мытлинккылеккен Эненизгыт Геныпкирелинет Выԓькыкена маляврагты.
Энанкетатьёԓьгыт АнанЁзгыԓькыԓьте нытвакенат Аройвыгыепытколит ЕтаГеналинет вакцина Аёпатынветы, ынин генанымнылявлен тапынлинылеты ИА Чукотка арматакаԓьгыпорын Авын Аройвыгыепытколин Венкена Малявракен Эмилия Рамазанова, игыр Венкена Маляврата Ныркуркинет вакцина Энаёзгыт ЭнанАкаравкегты гыепынветы.
Ынкенат рыкиретык регионеты танЭналятаты Ренаԓьныт ВойвоНымныметы.
Тынкетонаркын Гавыԓьты Ананатымголенат Венкенык мынгыткен нырокавык декабрек.
Милсерынвыкена Эрмете келит Синит милсилинет таньйыли Маляврагты Ананатынветы.
Кутиым танкалейпаты Ветьгавьёԓьгепы 2-32-37.
Ытрас Ананатынок НараАройвытаньгыягнынат.
Пынлепы коронавируса гатылиноленат Чукоткак Ныраса мытлинккылеккен Нереккыликкин кыликкин мынгыткен Ораветлят ныроса мытлинккылеккен ныраккылеккен мынгыткен нырок Гемелевлинет, Ныярамалявкенат ныраса Мытлинккылеккен мынгыткен Нерамытлинен нымытвалит ныраргаре Гевьйитеԓьпылинет ынкена ТагЕна.
Гетеньгыенлинет сенкаТестат нереккыликкин мынгыткен НИРАК ТЫСЯЧ Гапароԓьма Кытырык Полиция мелсеԓьа гелюлин Ванкыт тамены толятылин.
Минкыри генанымнылявленат тапынлинылит округакена Управления МВД, полициялеты Винретыйгут гилин Наветын Ванкытаменыракен.
Ынан гатвыленат инкун ынин гетулялинет Нерамытлинен тайкыплиткоёте Ымтенминыт.
Манейпы итселит кыликкин нырак тысяч.
Полицияля ԓьгеневыр рытенмысава энарасо геԓьгылин тасе судьё нымытвалин ынкекин.
Рыгйивевкы герескивлин ВанкытТаменырак Аномавке тылепы.
Ванкыт тамена Гевиливлин ВуйвоНымытватомгеты ЭмЫнен тысяч ынанмытлинса мытлинккылеккен рубԓьте.
Тулятылеты Гетейкылинет Иненымсевкинет Келит.
Толятьёте геткелинет.
теныныгЙивевыплиткук Ымылё Ванкыт таменыт Неренпеԓькынтевнынет этынветы.
Ытыёԓькена Ванвык Левтынимет Гиливылит Снеткена Гиливылекы Гатваленат нымытваля Чукоткак.
Ниракав ванвык Раԓьпынратылит томыкагты ТарГеветагнеты нырокавык ванвык Тыленете Энаревлятьгыргын.
Ынин Генанымнылявлен округакен департамент экономики.
Ведомствата Нытеньгыенкенет Манетрэԓьгыргыт налогагты сенетГелевылепы.
Чукоткак ынкен ганлямголен Ытыёԓькаквыпы июԓьгыпы.
Игыртанеты синет гиливылит Чукоткак мылинккылеккен мынгыткен нырак Ораветлят.
Ыргынан генлелинет милсити мыкы ныракенна ттысяч.
Ымылеты манеягыргын Гемкелинен Нерамытлинен млн.
ыргынан танМанетрэлик Маненнаргепы налогагты мынгыткен нырок прцентов мыкелю нырак ԓьмневыр ынанмытлинен процентов.
Ракалейпанылеты синетГелевынветы Чукоткак гантенмавленат ырыкагты Нинайвыткулит центрык «Мой бизнес».
Нынинкуинет командат хоккей Усвылит Койветкыны Венкенат Генрулиԓьтевлинет Сочакен клубылит.
Галяли неделяк гепеԓькынтелинет расвынынвепы рыляёте ытыёԓькаквыпы кыԓьгыкавтанеты декабря Сочик.
Минкыри генанымнылявленат Департамент спорта ынкам туризма Чукоткакен гарасвыныскевленат Келитвилит амныроткена гивилит ынкам мынгыткен Нерекене гивилит мытлинса гусвеленет этынвыкрэн «Черномор».
Мургине келитвиля геруԓьтевлинет Ямга расвынык.
Ненинкинетым Тейкевылит Чукоткакен гатваленат тамены Энаныйголявынвык нынылин Кынаԓьги чемпионо Иненыйгулевылекырэн тейкевкы Сергея Липинца.
Тынкетонаркын ынанмытлинен округакен МыкоԓьгыКалеткоракен Геԓькылинет москвагты расвынынветы нынылин «Рождение легенд» ынкам ымылё рыпьёперелё гатваленат ынкам Гепирилинет Масвэ селёпыԓьвынта.
Ынкенайпы тыплиткуркын атав нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Ринатвын ТыляЭнагтатылин игыр ЭмАкеԓьтетык Ринатвытылесын Гакаваколен Кээпервеэмык.
Минкыри генанымнылявленат тапынлинылит ИА Чукотка галяк гынунете Линыткусывытьгыр Ринеплиткук Гаваколен.
Сит Пээкегты кытылин ынкоры кытыԓькыԓь ВойвоНымныметы.
Ринатвык нынатвакенат нырок Ораветлят Ринатвытылесыткулит.
Тва магаданкена тылянанЯргыкена прокуроракен Анатолий Никитин, Итыкевын Гаваколен месынкы ЫНКАМ Ораветлят Лёнраквасалит.
Ведомствата Нытеньгыенкин ранут Тылесыкин Акеԓьтеткаву гилин Ԓьмневыр ИнегЙипыля ԓьмневыр Ринатвытылесыткулит Гелегтиԓьтелинет.
Тынкетонаркын Ринатвын Ми-8 Аройвыгыепытколен Яаёԓькыԓь тыляЭнагтаткен ЯнраВойвонымнымкин.
Ынкен Геркурлин пылитконок гивинит.
Нерамытлинса мытлинккылеккен Гененелинет Вакцината Акатагенынокегты коронавируса.
Сымкинергерин ЫмНерак гавакциналенат.
Минкыри морыкы генанымнылявлен Арматакаԓьгыпорын Иненмелеветылин Венкена Малявракен Эмилия Рамазанова, ымнытак ылёнетык Гененелинет мытлинккылеккен Амныроткен Ораветлят.
Игыр ылёгты Гененелинет Венкен Ныымытвалит ныраса мытлинккылеккен мынгыткен амныроткен.
Выԓькыкин Кыликкин Конасгынкен нымытвалит, Пээкин мытлинккылеккен мытлинен Билибинок Ниреккыликкин кыликкин кыԓьгынкен Иԓьгыканьевкин Нереккыликкин мынгыткен Кытрыкен мынгыткен нырак, игыр ытёԓькенат Гененелинет Нымытвалит Увреԓькин.
Тринернын пыныԓь игыр Чукоткагты Геныпкирелинет Эненыт Спутник V».
Ныкеликинет Ренененылит нымытвалит Ямга Маляврак округак.
Торынмайнавьёте Уныт ынкам Овощи Неринелятенынет Чукотский районеты.
Ынытак Кытреты Ринатвын Кикимитырелин мынгыткен тоннат.
Минкыри Генанымныляывлен администрация Ринатвын ринеретыркын кунесе ынен Йиԓьгык АнкаеквеЭнаревлятымготагнеты.
Ринетве Энаревлятьгыргыт ГенНинвилевлинет.
муниципаԓьная программагЕт ГемесынНинвилевлинет этсывеԓьгыргыт Кимитыкин Ратьёте Ринетве.
Ынкенайпы предприятие «Берингов Пролив» Ныманеякен районкена манейпы сымкык ныԓьпурыкин Манеяргын Энаревлянмакен.
Тринернын пыныԓь ратьёте Уныт ынкам Торынмайнав овощи Эвыр наргын Эсверагыргын ратваркын Неренлятенынет Янравойвонымныметы районыткогты.
Гамголенат тенмавкы маглялиРелянветы Надежда.
Нутин гивик Ненрыньйивыркын кыликкин мынгыткен гивинити Томгатьгыргепы МагляриРелягыргын.
Департаментак куԓьтуры, спорта ынкам туризма ГеныгЙивевлинет тите неренленын ынкам Тылявыԓькыԓьте ГеныгЙивевлинет.
Нынтенмысавкенат МагЛяли релягыргын рамгоа ытыёԓькавык апреля Лъурайпы ынкам Эрапкерынво Нереԓьгынын мынгыткен Нерамытлинкавык апрелик Венык.
Янотылит МаглялиРеляк Неренненкавивнынет Менотаменырак.
Тынкетонаркын ынан ытыёԓькен магляли релягыргын генлелин Кыликкин мынгыткен гивинити Яалегты.
Ынкы генлелин ымылиВаратыкрэн.
Ынкы гатален кымек Нирак тысяч км нынлекин янор Аляскак Номгыпы Уэйлса, ынкоры Чукоткакекве Войвонымнымекве Уэлееквэ Кытрепы Увраԓьгыпы Иԓьгыканьеквыпы ынкам Эрапкерынво Геԓьгылин Вен.
Еттык, ӄыпалёмтэлгыткы торПыӄлытэ.
Гым Анна Гыргоԓьгыргына Нымкыӄинэт кытвагыргыТваГынрэткэнат тэнмычьыт нынтэнмавӄэнат Чукоткак, ымы бизнесынЛеԓьин.
Миӄкыри гивлин губернатор Роман Копин, ынӄин гантэнмавленат мачОтгыӄ вагыргын вилыткуԓьин, нэкэм манэтрэлгыргыт ыргин коммунаԓьныкэнат налогакэнат ынкъам мэгчерВакаӄынвыкэнат.
Эгыттагнэты ырыкы гэвинрэтлинэт ӄыроӄлеккэг миллионамэл, ымыԓьо манэт коммунаԓьные манэтрэлгыргыт.
Тэӄвытку ӄутинГивик гаСубсидияПэрэленат ымы социаԓьные предприятият.
Гэкэлилинэт ынӄэнагты ӄыроӄлеккэн ӄыроӄ парол мэгчерВакаӄынвыТрэлыԓьыт, ырыкы тыӄивнинэт мынгыткэн ӄыроӄ парл млнат рубԓьти.
Чама правитеԓьствойпы гинэВинрэтлинэт процентаТрэлык кэмэтъыРэвлятыԓьэты.
Ынӄэнагты гэкэлилинэт кылыгнкэн соглашеният предпринимателиԓьырык рээн, ырыкы нэтрилынэт ӄонъачгынкэн гапаролма миллионат.
Въэн“кин мэрияк гумэкэтлинэт инэнлеԓьыт ынкъам нымытваԓьыт, микынэ гэрКурлинэт торТаран“ъёлк“ылтэ нутэт.
ЧэнэтНотаԓьэн этынвэты гатвыленат мин“кыри нымигчирэтк“ин к“ол программа, рэк“э ринэВинрэнн“ыт таран“ма.
Инэнлеԓьэ Департамента промыш й политики Виктор Бочкарёвына гатвылен, гайман“эн Правитеԓьствойпы округкэн ринэвинрэнн“ыт манэта котъёма таран“эчгыт ынкъам энаан“Рэвлянма.
Виин ым ытръэч гэмо тъэр манэт нэрэТрилн“ыт ынк“энагты.
РаманэтРэлн“ыт правитеԓьствойпы округкэн лыгэн эвыр н“эранГэвэгты, ынкэн“ит рывэтчавылк“ылтэ торНымытварат чиниткин нутэк.
Нак“ам чама аТымн“энРывэтчавн“ыкыԓьэнат амалван“ ваԓьыт нымытварат.
Гивлин Въэн“кин эрым Леонид Николаев.
РыТомгавылк“ыл тан“ПэраНымнымк“ай, мин“кы ратван“ыт мачЫннаны ваԓьыт нымытварат.
Ынк“эната янор кэлитэ рытогавылк“ыл тэнмычьын, ръэнут наранВэтгытрэлн“ыт Совет депутатэн.
Янор ым наранТэнмавн“ыт общественные слушания, мин“кы нэрэнЧичьэнн“ыт тотТаран“кэнат мэгчерТэнмычьыт.
Нэмэ к“ээк“ын моргынан мытратвын“ын мигчир рыляё Омваанвык.
Ынн“ытэк“ гавэтгавморэ инэнлеԓьык к“орагынрэтХозяйствен Амгуэма Анатолий Тын“эру рээн.
Ынан ымы гатвылен мигчир ынн“ытэк“ рыТомгавъё тэн“элгын“кин заводык.
Ымыԓьэты тэминн“инэн“эт тэгМигчирээркыт.
Департаментак сеԓьского хозяйства ынкъам продовоԓьствия рычичьэву нэрэнтыӈыт рымагтыӈ тъэр о“равэтԓьат рэмигчирэнн“ыт инэээру ваӈэԓьо.
Въэӄык мигчитԓьэ ГИБДД гитэйву нэлгыркынэт оʼравэтԓьат, микынти энкуврэтэвкыԓьинэт тэнмычьылӄылти аӄаТагъеӄВагыргыкэнат, айыкыргыКватка нитӄинэт мыграсӄэвынвыкэнак тылечьык.
Гамӄылтэтлен инспектор Въээкин ГИБДД Татьяна Полищук: Тъивынн“ивыгъет губернаторэн мурыгОкругкэн кылгынкэн н“ирэк“эв апреԓькэн ымыԓьо энаврын“ыКватылк“ылтэ.
Тэн“ынн“ин итылк“ылти ымы тылечьыԓьыт, мигчирэтыԓьыт такси.
Лымынкы мыграск“эвынвык йыкыргыкватылк“ылтэ нымытваԓьыт, вэлыткорак, маляврак, эвытлым раск“эвма мин“кыри мэгчерынвэты.
Эвыт ым энКуврэтэвкыԓьин тъивынн“ив, инэнымчевинэн“у штраф к“ликкин мынгыткэн тысячмэл рубԓьти.
Ынӄин торыМгойпы тъычВамакэн вагыргын Въэӄык гИнэнымчевлинэт мыкыӄ ӄэръаМЫТЛЫӃКлеккэнак оʼравэтԓьат.
Ӈуткэтэгнык мытыплыткуркын.
Аʼтав нымэԓьэв.
Эргаттагнэты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Спасатели Энанымнылявыркыт Акереркын Нагынен.
Сымсе ымнытат ылёнетык Анкасормыеквек Рейкыпкиры кыликкин метыртагнеты ынкам Гаянрайгыма Кыликкин Нерамытлинен метырте Гавьяԓьма.
Венык ныките Йыкыпкирыԓькыԓь гаянрайгыма кыликкин нырак метырте гавьяԓьма.
Спасателя Нымытвалит Нанымныоявыркынат инкун ЭвнеНутегсике нырыМинкыри Варрынкы Ветьгавьёԓьгыткок 112.
Прокуратуралит Чукоткакен Энанымнылявыркыт Темьюнытку тулятылит ныветьгавьёԓьгыткокенат нымытвалеты ынкам Ненанымнылявкенат инкун Милсиԓьат прокуратуракен.
Минкыри морыкы генанымнылявлен Винретумгын прокурорен округакен Артур Драгунов, ырыы милсиԓьат Гемкелинет округак.
Энанымнылявыркын инкун нымытвалит нынУтьйсавкинет тумьюнкы Ораветлят Маненанветы Ырыкайпы.
Ынкам Петле нылималявкенат Нынивыкинет Манет.
Тынкетонаркын Нергеры кытур Венык Иненлелин ыненса организациякен ырыПрокуроро итылеты Генивылинет мынгыткен нирак тысяч.
Ынкам Писыкевылит ынин итык Гемкелинет.
Нутин гивик нымытвалин Венкен Ветьгавьёԓьгепы Генымнылявлен инкун ынык милсерынвык Неретеньгыегнын Минкемиԓь нымелсератьякен ынкам Гентенсинынлин исверагыргын Нытеньгыенан Маненеватыԓькыԓь Кавеё перекен ныраккылеккен нерамытлинен тысяч.
Айванален Ԓьораветлен ансамбԓь «Эргырон» АнаныткоПаневнытома Росвынкалеровныт Венык.
Росвынкареровныт конасгынкавык январек Менотаменырак.
Наранкалеровнын прогамман нырак гивинити Яалегты АньякалеПерелё гилин Гран-при ымылироссиякен фестиваԓь «Улицы Даԓьнего Востока».
Ынин морыкы генанымнылявлен Эрым «Эргыронкен » Виктор Цвигун: Ԓьлепыскивылит мастары ратваныт ынкам Гайкыргыквыма АкетегЙине коронавируса.
Тринернын пыныԓь Билета гагелевымголенат Галяли неделяк тепенинене.
Ынкам сама эвыр нымкыкинет билитперелит нынлятеткинет ярагты Эвытлим Милсерынветы.
Еттык!
Ӄыпалёмтэлгыткы торПыӈылтэ.
Энанымӈылявыԓьэгым Анна Гыргоԓьгыргына БизнесынЛяԓьыт Чукоткак нинэВинрэтӄинэт ӄээӄын энанМалявыԓьэты, микынти ыӄитпыԓьэтӄинэт тъылыӄӄоԓьык коронавирусата.
Ынӄин пылвынтоԓьыт ВалунистыЯйпы ынкъам предприятияйпы Highland Gold нэЙылынэт маляврагты турТэминӄинэн, рэӄэ йыӄыӄ нэрэԓьуӄынэт эӄэТэгйиӄТъычгыргын COVID-19.
Чама маляврак нараЯаӄынат турыԓьыт яанаӄат энаврыӄЧеритвыкинэт, нивӄинэт правитеԓьствойпы округкэн.
Ынӄэната мачОтгыӄ рэмигчирэнӄыт инэнмэлевыԓьыт.
Ымы ӄутти предприятият чит винрэнву гэтГиливлинэт.
ЧукотЭнергойпы гэтриллинэт мытлыӄэн млнат маляврагты, инӄун нъыркурынэт чеӄкаПэрэкэнат яанаӄат.
Энаврын“ыКватЯанан“ата гэвинрэтлинэт ымы к“утти майн“ыпредприятият вылк“ынтоԓьэн, пылвынтоԓьэн, чама энаан“Рэвлятыԓьыт.
ЫмыԓьыПЦР- лабораторият Билибиногты ынкъам Паакэгты нэрКурынэт манэпы РосЭнергоАтомнэн.
Ынн“ытэк“ Билибинский районагты гэМигчирЛейвыск“ивлин такалгын инэнлеԓьин департаментайпы сеԓьского хозяйства Сергей Эттъыкэу.
Ынан гитэнин к“орагынрэтПредприятие Озёрное, гэлейвылин амнон“эты.
Тан“К“эглынангэт, к“нут отчётный кэлигйит тэн“Ынн“ин мыкэԓьу нытвак“эн н“элвыл, кытуркинэк мыкын“ к“мэк н“эръамытлын“эн тысячмэл.
К“ликкин ыннэн паролк“ав декабырьЫ“лёк гэԓьувылгылин мигчитԓьэк рээн Ассоциации авынНымытваԓьэн Билибинский районак.
Морыкагты мы гамн“ылтэтлен ынкэкин такалгын инэнлеԓьин Асоциациен Анна К“утынкэу: МэгчерЛяйвыПлыткома Сергей Эттъыкэвына гивлин энанляԓьэты, инк“ун тан“Тэнмавылк“ылтэ лыгЭвиръэ к“орагынрэтыԓьыт чама лыгэрата.
ТорГэвэМоон“н“ок мычвынатыркын лейвыск“ивкы к“орагынрэтыԓьэты сеԓьхозПредприятиен Олой ынкъам Островное.
Ыннанмытлыӄэн ӄръачетЯнвыт гантомгавленат ӄутинГивик Чукоткак.
Гаманэԓьоленат федераԓьный программак нынныԓьын ʼСпорт – норма жизниʼ.
Ынӄэната гэркурлинэт нымкыӄинэт тэминӄинэӄэт ынкъам яанаӄат, чама ръэнутэт таӄЯаӄ ратваӄыт эӄувикиԓьэ.
Департаментайпы куԓьтурэн, ӄръачетгыргэн ынкъам нотаЛяйвыгыргэн гамӄылтэтленат, кытур тамэнӄэнаӄанТэнмаквыргэты гэтРиллинэт ӄыръо млнат ӄэръамытлынча мытлыӄӃлеккэн тысячтэ.
Ынӄэната мъаӃръачетЯнвыт гэтэйкылинэт Въэӄык, Пээкик, Билибинок, Уголник ынкъам Эквыкыннотак, чама Нунлыгрэк.
Нэмэ ӄол турыԓьыт площадка наранТэнмавӄыт яврэна Уэлек.
Ымыԓьо яанаӄат энмэч гэркурлинэт, чымӄык гэРивлылинэт Ӄытрэты.
Ынӄъом ԓьэленРъэтъеквэ тыӄэвъёлӄылтэ ӄээӄын Овалягты.
Чымӄык ым ыʼтвыЛяйвыгыргыма элек.
Департаментак чама гивлинэт, талва2023й гэвэТагнэты мытрэтГиливмык федераԓьный мэгчерТэнмычьык Спорт норма жизни.
ЫнӄэнаГэвэгты ӄръачетЯнвыт рыТомгавылӄылтэ ӄмэк гамгаНымнымыткок Чукоткак.
Ынӄэната мытыплыткуркын.
Атав нымэԓьэв, эргаттагнэты.
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Авын управления МЧС Пыныԓьтелиркыт.
Инкун Ракереа Наргынен арктикакена анкасормыеквек Иԓьгыканьевык.
Вуйвунымнымык Рыркайпияк Ванкаремык ынкам Нутепеԓьмык РайАйкатьяа кыликкин метырте.
Амыли анкасормыеквек Гаянрайгыма кыликкин амныроткен метырте Райяйкатьяа Гайвьяԓьма.
Нымытвалит Нанымнылявыркыт инкун эвнекветке ВойвоНымнымгыпы.
Нырыминкыри вагрынкы Ветьгавьёԓьгыткок 112.
Житеԓьница Анадыря получила 2 года колонии за неуплату алиментов.
Как сообщает окружная прокуратура, женщина задолжала своему несовершеннолетнему ребенку 150 тысяч рублей и не пыталась устроиться на работу, чтобы выплатить эту сумму.
Кроме того, ранее ее уже привлекали к уголовной и административной ответственности - за уклонение от уплаты алиментов и за кражу.
В итоге ее приговорили к лишению свободы в исправитеԓьной колонии общего режима.
Приговор вступил в законную силу.
Добавлю, что в прошлом году Служба судебных приставов по Камчатскому краю и Чукотке возбудила 120 уголовных дел за неуплату алиментов.
Общая сумма задолженности за прошедший год составила почти 1,5 миллиарда рублей.
Нымытвалин Венкен Гавоскырален Неран гивигты Аманетрэлтткока итылин расинтетыплиткук Нананагты.
Минкыри генанымнылявленат округакен прокуратура, Невьанйрын Гасынрален мыкелю мытлинккылеккен Ниреккыликкин мынгыткен тысяч ынкам Ване Нымилсиретын ынкам ЫмыВане Ныремилсиреныан инкун Асыныт Энарек.
Ынкегрен Иненымсевкинет келит гетейкылинет Аманетрэлиткока итылин ынкам тулятылин.
Тринернын пыныԓь судебные пристава Иненымсевкинет келит гетейкылинет мытлинккылеккен кыликкин Аманетрэлиткокыленат алиментагты.
Ымылеты Асыныт ынкенагты галяли гивикин кымек ынен млрд мытлинса мытлинккылеккен тысяч.
11_00 В Анадыре приступили к строитеԓьству еще одной аптеки.
На участке рядом с домом по ул.
Ленина, 10, начался монтаж свайного поля.
Застройщиком выступает компания «Северо-Восточные Теплосети», зарегистрированная в п. Угоԓьные Копи.
Как нам сообщил ее руководитеԓь Степан Саевич, здание аптеки будет двухэтажное, быстровозводимое, каркасного типа.
Строитеԓьные материалы для возведения фундамента имеются, остаԓьные придут в Анадырь первым судном навигации.
Завершить строитеԓьство объекта планируется к концу сентября.
Напомню, что в этом районе города нет пункта продажи фармацевтической продукции.
При этом рядом расположены детская поликлиника, боԓьница и другие медицинские учреждения.
Венык Гатайкымголен ԓьмне коԓь малявезгыВелитклран.
Сымсе минкы Ленина мынгыткавРан гамголенат Упынпыт ЯраЭвсакенат рыпык.
Таранылё милсилё ниткин компания «Северо-Восточные Теплосети гакалейпален сенеткенагты гиливылин.
Выԓькыкин.
Минкыри морыкы генанымнылявлен ынкекин Иненлелин Степан Саевич, Яраны ратваа НиренКеԓьгилин Тарантайкезгыт Нереныпкиренынет АнкаЕквэ Элек ытыёԓькена ытвэ.
Тейкыплиткук Яраны нынтенмысавкен пылитконок сеньтябрь Еԓьгын.
Тынкетонаркын ынкена раноԓьгыеквек уйнэ сымсе Амалявезгывелиткорака.
Накам ынкы сымсе нытвакен Нанана малявран ынкам кути маляврат сымсе.
Не стало Ивана Омрувье.
Известный чукотский журналист и писатеԓь скончался накануне в боԓьнице, он был госпитализирован ещё до нового года.
7 января Ивану Васиԓьевичу исполнилось 80 лет.
Более полувека из них связаны с чукотской журналистикой.
Он начал работать в редакции газета «Советская Чукотка» в конце 60-х.
Тогда же начал писать стихи, а в 80-х вышла его первая книга в прозе.
Его повести и рассказы о чукотской тундре и о людях, живущих там, переведены на французский, английский языки.
Имя писателя, журналиста, поэта включено в энциклопедию «Лучшие люди России», он носил звание «Хранитеԓь традиций» и остается Почётным гражданином нашего округа.
Похоронят Ивана Омрувье в Анадыре.
О дате пока не сообщается.
Айвэ Геквелин мургин ԓьОраветлян Иван Васиԓьевич Омрувье.
Маляврак ытлён епезги малявраг галилен тургивинит налинок.
Ниреккыликкин гивинити гемилсирелин Текелинылю таныЕлимеԓь ынкам Ԓьоравкетля Елимеԓь Нинекеликинет ʼМургин нутэнутʼ.
Ынинет тастихныргыт нымытваВаргыкен Авын нымытвален Чукоткакен.
Иван Васиԓьевич ынан Оравалё Ваԓьын Ягтаԓьма ынкам Накамсама Ԓьгем Нинайвыткулин Ненылеты
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Иненлелин округакен Роман Копин Ветьго геԓьгылин Иненлелин россиякен инкун эвнемилсиретке кыликкин мынгыткен ыненпароԓькавык декабре.
Иненлелин регионкен Гакалейпален Келик ынкегЙиткин.
Ынкена КалегЕт Эрмете милсерынвыкен калентемавылиԓькыԓьте инкун ынен ылёк Паневнытолиԓькыԓьте Милсиԓьат.
Ымылё ЭрметМилсерынвыкен нанывьёлявынат инкун эвнемилсиретке Ананытконок тургивинит.
Тынкетонаркын галяли средак Умекетык Госсовет ынкам Совета нацпроектагеткен Иненлеля россиякен Ганывьёлявленат Ямга регионте кыликкин мынгыткен ыненпароԓькавык декабря Амелсерке ылёно рытык.
Энанымнылякве инкун Явренаткогты Неренсисанын инкун Тургивинит Налинокен ылёнет Паневныто ылёно рытсык федерациягет.
Выԓькык Анадырский районык Гананатымголенат АкатагЕнынокегты коронавируса.
Мытлинккылеккен вакцинат генлятелинет Венкена маляврайпы кыликкин ниракавык декабрек айвэым Гененелинет мытлинен Милсиԓьат ынкекине малявракен.
Ынин генанымнылявлен тапынлинылеты ИА Чукотка Арматакаԓьгыпорын Венкена малявракен Эмилия Рамазанова инкун ымылеты мынгыткен нырокавык декабрьгыпы Гененелинет округак мытлинккылеккен Нереккыликкин кыликкин конасгынкен Ораветлят.
Январек Иненмелеветыля нынтенмысавкенат Ананатымгок Канчаланык ынкам Варегенык Анадырский районык.
Нымкев инеретыплиткук Энене.
Моонок ноткен Йиԓьгын округагты герелинет ныроса мытлинккылеккен Эненыт Эюпеткинет Акатагенынокегты кути рыпкеравьёԓькыԓьте ынен тысяч мытлинккылеккен.
Пынлепы округакена департаментайпы Аройвыгыепытколит ымылеты февраԓьЕԓьгытагнеты Чукоткагты Ретысате рытьёԓькыԓьте нырак тысяч ынанмылинса мытлинккылеккен вакцинаЭненыт.
Венык гепыткытейкыплиткулинет Наргынкенат Освыгесеватынвыт минкы Ярат тевлянто.
Милсити генлелинет программагет Нымытваля Раманетрэԓьныёте.
Кыликкин нырокавык Геньгыенлин минкемиԓь Гатайкыялен комиссията.
Минкыри генанымнылявленат тыпынленылеты ИА Чукотка тар гивинити Яалегты гагЕпымголенат энара Ракен нымытваля манетрэԓьгыргепы спонсор венратылепы.
Ытрас ыргынан гетейкылинет сымкык милсити рытенмысавьёте.
Пылитконветы моёте милсити гаманетрэленат бюджетгыпы ганконкурсавлен инкун теминылит лёнветы компания ʼСеверо-восточные теплосетиʼ.
Мелсертенмысыгет гепыткытейкылинет Йин эйпизгыт ынкам выквыБитон энарезгын ганрымелен ынкам ЙызгыЭнарезгаГенарелен Итыкылин гайпаленат Яананат Усветкинет ынкам Гекелин Камлели.
Милсирынлекин манетрэԓьгыргын гемкелин нырак гапароԓьма млн.
милсити неракав милсертенмысыкен Раманетрэԓьныёте нымытвален Венык Панена нынлекинет ныкеткинет Амнырокен Освыгесеватынвыт.
Тынкетонаркын ынкен программан ганлямголен Чукоткак Раманетрэԓьныёте нымытваля Ганлямголен рывьёлявьёйпы Иненлеля округакен Романа Копин Галяли гивик.
Рысисавыплиткук Нымытваля рануте Раманетрэԓьныёте ынкегЙит нытазявканкенат конкурсанветы.
Нутин гивик гермеԓьтелинет конкурсак мынгыткен нырак Милсертенмысыт АмаԓьванВаԓьы Вуйву нымнымык.
Ынкенайпы тыплиткуркын атав нымеԓьав.
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Авын управления МЧС Пыныԓьтелиркыт.
Инкун Ракереа Наргынен.
АймавЫмнытат ылёнетык анкасормыеквек РайАйкатьяа кыликкин мытлинен метырте Йыкыпкирысате кыликкин мынгыткен метырте Гаянрайгыма.
Венкен Сымкенагты Ресасенеты Ниреккыликкин мытлинен.
Венык Гаянрайгыма кыликкин мынгыткен метырте Гавьяԓьма.
Нымытвалит Нанымнылявыркыт инкун эвнекветке ВойвоНымнымгыпы.
Нырыминкыри вагрынкы Ветьгавьёԓьгыткок 112.
Нымытвалит Венкен Мэргыпы Нанымнылявыркынат Эргаты конасгынысепы ынанысытагнеты рыляма ТенкевыМилсити Омьёԓьгыт ЭмилсиреткеРенаԓьныт.
Сымкыкине Нымытваракен Отке.
Ынкам сымкыгНымытваракен Тевлянто, Руԓьтытегина 21, ынкам Чукотская 4, ынкам сымсеВаԓьыт гаражте.
Анадырского районык ВуйвуНымнымык Кулюсик Ганпанревавленат Рерысгаквыргыт АкатагЕвмакен коронавируса.
Нытуркинет АкетегЙинылит Нцтин Йиԓьгык лёнытвалит.
Ынкам Немыкай Гетатывилинет АкетегЙинылит Билибинский районык Вуйвунымнымык Омолонык.
Ымыли округакен тагЕнгыргын гатвылен морыкагты Иненлелин Аройвыгыепытколин Роспотребнадзора Антон Семенихин, Итыкевын тылесивтетылете итыркын.
Венкен Калеткоракен класскен Нененет АкатагЕнынолит ынкекин Нененет Ярайпы Ныкалеткомгокенат интернетьгыпы, Немыкай Ымыли округак ноябрь Йиԓьгыкена ванэ НывыԓьтыТагенынонат.
Тынкетонаркын Чукоткак Рерысгаквыргыт коронавируса ратваныт нырокавтагнеты февраля.
Ясынкена пынлепы ымнытат ылёнетык мытлинен торАкатагЕнынолит, ымылеты Торымготагнепы АкетегЙин ГетегЙинлинет ынанмытлинса мытлинккылеккен конасгынкен Ораветлят.
РасыкоВайгот Нынтыкинет Мынгытккылеккен Ниреккыликкин амныроткен нымытвалит.
Геньгыенлинет тестайпы Ниреккыликкин кыԓьгынкен гапароԓьма тысяч.
Билибинский районык Гаямголенат нырок КойвэЭрынвыт Мэйнутывээмкин.
Ымылё ынкенат Лялянковлёрвырэткенат Билибингыпы Илирнаеты.
Ынин морыкы генанымнылявлен гиливылин Билибинкена ГИМС Михаил Буданов Гетеньгыеныплиткулин КойвэЭрынвепы Танынтаканаты Ниреккыликкин тоннат.
Тринернын пыныԓь Лялянковлёрвырэт урэлин мытлинккылеккен Ниреккыликкин км Илирнейтагнеты.
ТареныМилселю ниткин Билибинкен Тарены предприятия.
Нынтенмысавкен инкун Неренвентенын пылитконок нокен Йиԓьгын.
Тынкетонаркын Лялянковлёрвырэт Пээкгыпы селёпыԓьвынтыЭнагтолитагнеты Купол ынкам Ретканатьгыргын Билибинеты Гаямголен кыԓьгынкавык январек.
Гиливылит Айгыскы Ванвынолинкы парка ʼБерингияʼ Гетыленененнелинет Ареткыляната Таяак ваԓьын.
Вуйвунымнымык Нескык ынкам Уэлек энмес ныякенат Нирак мотовездехода ʼФанТомʼ.
Такаԓьгыпорын Юрий Терехов гамныԓьтелен тыпынлинылекты ИА Чукотка ынкенат тылененет нытенкинет ымыли гивика ТанЯак.
Ынкенат Геныпкирелинет Увралеты ЭлеИнеривлетык.
Ынытак гагтыленат ынкам Месынкы геныпкирелинет Яата.
Эвыр месынкы нараянынат ковлёрвыКвадроциклыт кули рытурытветык тылененет ыненВаԓьыт Нерепирынынет милсиреткинет парк Берингияк.
Ынкенайпы тыплиткуркын атав нымеԓьав.
 Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Авын управления МЧС пыныԓьтелиркыт Акеретылеркын Ныргынен Ымыли Чукоткак РагтыЁопыԓьматы.
Рейайкаты кыликкин ынкам Йыкыпкирысате сымкыкенагты кыликкин мытлинен метырте САМА Гаянрайгыма кыликкин кыԓьгынкен метырте.
Йота ратагненат Ымылё Вуйвунымнымыт.
Спасателя Нымытвалит округакен Нанымнылявыркынат инкун авнапеляка Амыргынан Нененет ынкам Наргыногты Эвнетрэԓьке.
Ынкам Эвнекветке Войвонымнымгыпы.
нырыминкыриВагрынкы ветьгавьёԓьгыткок 112.
Чукоткак ГамасЯрантален тагЕнгыргын ОРВИ Майнораветлят.
Мынгытккылеккен Ниреккыликкин кыликкин мынгыткен нирак ГатагЕныноленат Галяли неделяк.
тва Иненлеля Аройвыгыепытколен Роспотребнадзора Антон Семенихин, ныракена неделяк гемкелинет ТегЙинылит.
Тринернын пыныԓь ымыли округак тагЕнгыргын лёныгтыЙарантатылин.
Карантиныплиткук Гамелсерымголен калеткоран Анюйскакен ынкам Калеткоран ынкам кыньёран Гамелсерымголенат Илирнейкин.
Билибинский районык Гаямголен Лялянковлёрвырэт Билибингыпы Илирнейтагнеты.
Ынытак Гаяголенат Нырок КойвэЭрынвыт Мэйнутывээмкин.
Ԓьмне коԓь НаранЕтанавыплитконын нотен неделяк ВыԓьгиԓьВээмкин ынкен Билибингыпы Остравноеты.
Ынкам Лялянковлёрвыт Неплиткутылеркын Иԓьгыканьеквыпы Мыс Шмидтагты.
Таренылит Тылененет Иуԓьти́нык Нытвакенат.
Яамгок нынтенмысавкен Ытыёԓькавык февралек.
Игыр Камиссията гетеньгыенлин КойвэЭрынвын койманкаеквекен ЫнынытыБбазайпы ШахтёрскаеквеВаԓьын.
Ынкете танЭры МаКовлёрвыт, Епезги Этенкитвике.
Ынин генанымнылыявлен морыкы Иненлелин Векена ГИМСакен Анатолий Воронцов.
Рытенмысава ынкен эрынвынНараянын ытыёԓькавТанеты марта.
Ымылеты Чукоткак нутин ляленкы Нараянынат мынгыткен ыненпароԓь ЛялянКовлёрвырэте ынкам кыликкин мынгыткен гапароԓьма Койвээрынвыт.
Тысячак Гемес Ивмелин привевкаАнанатьгыргын АкатагЕнынокегты коронавируса.
Ынанмыкысо Гененелинет Венкен нымытвалит мытлинса мытлинккылеккен кыликкин гапароԓьма Ораветлят Выԓькыкин кыликкин мынгыткен гапароԓьма, Пээкин мытлинккылеккен кыликкин.
Ынкена вуйвуНымнымкин ымылеты рыԓьгык Гененелинет мынгытккылеккен Гапароԓьма ынмес Ямсынкена Вакцината Гененелинет.
Билибинок Гененелинет мытлинккылеккен кыликкин мынгыткен Нымытвалит Иԓьгыканьевкин ныраккыликкин гапароԓьма Кытрыкен кыликкин гапароԓьма Увреԓькин кыликкин Нерамытлинен.
Минкыри Генанымнылявленат Венкена Маляврайпы Гепыткынлятелинет вакцинат Билибиногты Иԓьгыканьеветы Кытреты эргаты нынтенмысавкен рылятетык Пээекгты.
Нотен неделяк округагты ратьёԓькыԓьте ынен тысяч мынгытккылеккен Эненыт.
Игыр Венык ГетурЭненелинет мытлинккылеккен гапароԓьма нымытвалит.
Нытазаявканкенат Милсерынвыткойпы ынкенат ныйокенат Милсерынвык нененеткинет.
Ынкенайпы тыплиткуркын атав нымеԓьав.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Чукоткак ЁоНаргынената люнлейвылит Ринатвыт Владивостокгыпы Венеты Пээкгты Венгыпы ынкам Рагеневеты.
Ынкам койманкаеквейпы ванне нылейвынет Койвлёрвыт пыԓьмынаргынената розгеты.
Ныйяйкатьякен кыликкин мытлинен Йыкыпкирысате кыликкин кыԓьгынкен метырте.
Ымы Нененет люнкелиткулит игыр Венкен, Выԓькыкин, Иԓьгыканьевкин, КанеЭргыкин.
Авын управления МЧС Ненинайвыркынет нымытвалит инкун эвнекветке ВойвоНымнымгыпы Наргынен малятагнеты.
Госавтоинспекторыт ковлёрвытколит мерынре лейвыйгут нынтыкинет, сейвыТылелит тенГынрыретыйгут нынтыкинет РетЭрынок Янор тенгынрыретык ԓьмынкеты эвыр уйнэ Аковлёрвыка вытРэтЭрык.
Нырыминкыри Вагрынкы ветьгавьёԓьгыткок 112.
Чукоткак ынанмытлинен торТагЕнынолит АкетегЙине коронавируса.
Ынкам ынанмытлинен Турмелевылит.
Пынлепы ынкенат ым-нытатЫлёнетык Гининилит округакена оперативный штабгыпы.
торТагЕнынолит Венкен ынкам Анадырский районык.
Ымылеты Моонойпы АкетегЙин ГетегЙинлинет ынанмытлинса мытлинккылеккен кыликкин ынкам мытлинса мытлинккылеккен ныроккылеккен Нирак Гемелевлинет.
Игыр ныярамалявкенат ныроса мытлинккылеккен гапароԓьма нымытвалит.
Округак панена Нененеткинет АкатагЕнынокегты.
танКалейпаты Ананатынветы ТанВетьгавьёԓьгытко маляврайпы ԓьмневыр госуслугайпы.
Билибинкен Велитко компания нынтенытветкинет Калегыргыт сенетРытомгав тыргыёзгыкен.
Торынтомгав Энаёзгык ынкам ԓьмне Натайкымгонат танырРорате танынынёте «Илирнейскин» ынкам «Умка».
Предприятията нынтенмысавкен танПерагты рытсык инкун ТанАԓькылит ынкена Энаёзгепы.
Администрация Билибинский районкен нынкетонаткен инкун Энантомгавын Таныроратык текизгытулин Ганмелсерымговлен декабрь йиԓьгык галяли гивик.
Игыртагнеты ынан Неделяк ЭмЫненьют тоннат Танырорате.
Сама текизгыт нынмилсиревкинет АмаԓьванВаԓьыт.
Ынкам синит рытомгавьёте НенВели ваԓьыт ратьёкена.
Тринернын пыныԓь кытур билибинкена такезгынМелсеравынвыкен рытомгавьёте герелинет Венеты.
Чукотский районык гетейкылин ытыёԓькен эмблема Вуйвунымнымкин.
Ынкен гининилин Кытрык ынанЭквынайк.
Ынкеккин гетейкылин Паневнытонвыԓькыԓь сама Сайвы-тытатыляянвыт.
Виԓьвилик Гекелилин Пеликен ынкам Невыскат ГаЯрарма Ветьгавкы эрмеԓьтетылин конкурсак, рыляё рымагты кытур мытлинккылеккен мынгыткен гивинити налик томгатьгыргепы Чукотского район.
Конкурсан калегыргыкен геренлелин Иненлеля района Лариса Юрочко.
Ынкенат калегыргыт гекелилинет Высготык ынкам Геветы кайвэты Йокытыйгык кытыйгик ромрыветсатваа.
Кули Вуйвунымнымкин райокен энанымнылявыркын администрации муниципалитета, ынин Ваԓьыт калегыргыт эвыр неретейкыныркын Иненлеля Вуйвунымнымкин.
Ынкеным ытрас атав нымеԓьав.
Еттык, ӄыпалёмтэлгыткы торПыӈылтэ.
Энанымӈылявыԓьэгым Анна Гыргоԓьгыргына Янор ым тыквыргын: Игыр талваЭргаттагнэты рагтийгыръогъа ымыԓьэты нэкъааӈӄачкэн аӈӄачормыеквэ, янрайгыт ӄмэк ӄликкин мынгыткэн метрамэл секундак.
Гынрырэтыйгут итык лыӈыткуркыт авынУправленияйпы МЧС, эквэткэ нымнымгыпы, вэтгавъёлгын ӄиврэВинрэтыԓьин 112.
Ынӈытэӄ Билибинок гумэкэтлинэт, палёмтэлынво гэнтылинэт энаТайкынвыгыргын пылвынтоЯнвык Песчанкак майӈъЫрмытӄыНомакавРан.
Ынӄэната омакатынвэты авыНымытваԓьэпы гаВэтгавысӄэвленат мигчитԓьэт асоциацияйпы авынНымытваԓьэн Билибинский районак.
Нымкыӄинэт пынлёт пылвынтоԓьэты нантэнмавынат.
Ӄэԓьуӄым лыгиГыйипу нэлгыркынэт нутэт, яаёттэ таляӈкэнайпы ӄорагынрэтыԓьа.
Морыкы гамӈылтэтлен Анна Ӄутынкэу, такалгын инэнлеԓьин ассоциации авынНымытваԓьэн Билибинский районак.
Омаканма гавэтгавленат авынНымытваԓьык рээн чама нутэГынритыԓьыт вэтгавъёлгэпы, ымы эрмэмкыт корагынрэтХозяйствойпы ынкъам чинит инэнлеԓьыт майӈыПылвынтонвэн.
ГэГитэПлыткулинэт заявкат ръэнутэт гэнӈивлинэт фондагты Купол.
амраМанэԓьоӈа ынкы ӄликкин ӈыроӄав конкурсанляма.
Ынӄэнак гэрмэлтэтлинэт ӄонъачгынкэн мэгчерТэнмыьыт раӄэты Куполгыпы нэрэТрилӈыт мыкыӈ мынгыткэнак млнАК манэт.
Миӈкыри гамӈылтэтлен инэнлеԓьын Фондэн Людмила Данилова, ынанМыкыӈ, ӈырак проектат манэтрэлылӄылтэ вагыргыгъет авынНымытваԓьэн.
Ӄол нымытваԓьа ныранТомгавӄэнат фиԓьмыт, пэгчиӈу нинэлгыӄинэт ылпыКалегыргыт, ӄутынэ ым рытомгаво нэрэнТыӈын фиԓьм вагыргыгъет ымыԓьорыкы лыги тэкэлиӈыԓьин Юрий Рытгэвынин.
Ынкъам раМанэтрэлӈыт майӈыПроектагты: раТэнмавыӈӈоӈын рэмкын эʼранвэты нымнымык Ламутскоек ынкъам Чуванскоек.
Ӈиръэ мэгчерТэнмычьыт ганТэнмавленат эмРэнТэӈытвивэ АройвыгынрэтВагыргын ынкъам Бизнес.
Ӄэпэрвээмык тэнмавылӄыл рамкыԓьыран, ръэнут лыгэЯагты ваԓьын ынкы.
Мэйӈыпилгык ынкъам Вытээк рытомгавылӄыл проект нынныԓьын ТаӈВагыргын, кэлиткуԓьык рээн рэтГиливӈыт мытлёчетыԓьыт СпртИнтернайпы.
ТаӈЫнанЯайво ваԓьын проект инэнмэлевэтыԓьин, Чаакэн ынкъам Билибинский районак нырэГитэӈӄинэт ымыԓьо тъылԓьэт онкологията.
Ынкъам ӄол проект гэтэйкылинэт, инӄун яаёлӄыл инэныйгулевкин лаборатория, миӈкы рэРэйгучечӈыӈыт рымагтыкэнат гыннэнМаляватыԓьыт Эквыкынннотак, кэлиткуԓьыт игыр техникумык.
Мыгкымиӈыԓьыт нымытваԓьыт Анадырский районак рэӃэвииръыПириӈыт торГэвэКрычмыӈӈогты.
ГаМанэТрэлленат муниципалитетгыпы.
Рычимъувнинэт ынӈин, эмМынгыткэн тысячЧа ыннанРойыръэты, ымыԓьо манэт гэНӇивлинэт вэлыткоԓьэты ʼАнадырская торговая компанияʼйпы, ʼБерингов проливʼгыпы ынкъам вэлыткорайпы ʼАвиаторʼ ваԓьын Угоԓьный копик.
ГамгаАдминистрацияк нинэКэлиӄинэт тъэр ройыръыт мыгКымиӈыԓьыт нымытваркыт.
Ымыԓьо раСертификатаПэрэӈыт, ынӄэната ытри рэркурӈыт кимитъыт, ръотавъёттэ ытръэч эӄимлыт ынкъам тааӄат.
ЧенэтГэта рэКимитъыНӇэӈыт мыгКымиӈыԓьыт.
Итык ым эгыттагнэты лыги, рэӃэвииръыПириӈыт ынӈин амӈыроотӄлеккэн мынгыткэн ӈыраӄ парол ройыръыт.
Атав!
Ямга калетколеты Венык гейлинет МесыкергыЗнакыт.
Ынкенат геркурлинет Венкен социаԓьной политики.
Манетрэԓьгыргын Мелсертенмысыкен гемкелин мытлинккылеккен ныраккылеккен тысяч.
Ынин генанымнылявленат тапынлинылит Мэркен.
Ынкенат гереркурнылинет Иненлеля Венкен Леонид Николаев.
Ымылеты мыкелю геркурлинет нирак тысяч нерамытлинса мытлинккылеккен знакыт месыкергатылит.
Мэрык Энанымнылявыркыт инкун игыр Апагсенкегты Нененет релейвыркыниныт Наргынойпы Вускымсыку минкырим Ковлёрвыля Нерелюркынет Месыкергатылит знакыт.
Чукоткак Ганергававлен Ройры Тамены конкурс ынантанысын тенанкепынгыргын турГивинитеты.
Энантенмавылит округакен Управление Иненления Авын нымытвален.
Расвынынветы насынкенат ымылё тегЕнылит Ройрыт ганананама Миргыт Невмиргыт.
Ройра рыкалеровьёԓькыԓьте синиткинет Таменыгыргыт интернетык ынкам калеёԓькыԓьте конкурсакен.
Неренкетемевыплиткунынет тургивинит налинок.
Теньгыенкы эвирыт ынкам мылявэлёлятьгыргыт ынкам гырепыт.
Мынгыткен Ройрыт ныкавеё атсанаткенат.
Тынкетонаркын округак какын неренленынет ԓьмне нирак тамены конкурсат неренкетемевнынет тургивинитык.
Ынкен нынлекин музея энанкетонат калегетама Кеуԓькутын Ԓьмныԓькалет.
Ынкена конкурсак тайкыёԓь кыԓьте Нанана рисункат гымнин Чукотка.
Ынкенат таменыгыргыт калеёте теленьепкинет Чукоткакен таԓьмныԓьнылит ынкам тыневьёԓькыԓьте музееты.
Еттык кыпалёмтеԓьгыткы торПыныԓьте гыым энанымнылявылевым Нина Пенеԓькут.
Авын управления МЧС Пыныԓьтелиркыт какын Раёаты.
Кераԓьгынкас Анкасормыеквек Райайкатьяа кыликкин мытлинен кыликкин мынгыткен метырылё Гавьяԓьма Ракергаты мытлинса мытлинккылеккен метырылё.
нымытвалит Нанымнылявыркынат инкун Эвнекветке ВойвоНымнымгыпы.
нырыминкыри Вагрынкы Ветьгавьёԓьгыткок 112.
Ынытак Билибинок Гумекелинет палёмтелинветы Милсертенмысын Ратайкынье Мыткымайтванвыԓькыԓь Ванвык Песчанка.
Компанията генлелинет Омакатьгыргын Гетеньгыенлинет ынкена милсертенмысыкен нотазкеты.
Ынӄэната омакатынвэты авыНымытваԓьэпы гаВэтгавысӄэвленат мигчитԓьэт асоциацияйпы авынНымытваԓьэн Билибинский районак.
Нымкыӄинэт пынлёт пылвынтоԓьэты нантэнмавынат.
Ӄэԓьуӄым лыгиГыйипу нэлгыркынэт нутэт, яаёттэ таляӈкэнайпы ӄорагынрэтыԓьа.
Морыкы гамӈылтэтлен Анна Ӄутынкэу, такалгын инэнлеԓьин ассоциации авынНымытваԓьэн Билибинский районак.
Омаканма гавэтгавленат авынНымытваԓьык рээн сама нутэГынритыԓьыт вэтгавъёлгэпы, ымы эрмэмкыт корагынрэтХозяйствойпы ынкъам синит инэнлеԓьыт майӈыПылвынтонвэн.
Венык гатвален презентация Кэликеԓь ынкы Гекелилинет гырепыт ынкам мылявЭлёлятьгыргыт Науканылен.
Ынкен гантомгавлен ныраккылеккен мынгыткен Гивинити ЭнанЯалявылит мыляв элёлятьгыргык Айванален Чукоткакен Нины Петровны АкУкын ынкам Маргариты Сергеевны ГлухИх.
Презентация генлелин галяли субботак музейк клубык ээк.
АкетегЙине ынкы гатваленат АмЭнантомгавылит ремкылит таркинергери гатваленат гиливылит МилсертенмысыгЕт Манетрэԓьгыргепы Департамента куԓьтуранлялит, ынкам ынкам туризма ынкам Венратьгыргепы Освынкалеровылепы атасикун Рытомгавьё Нинан Акукын.
Энантомгавылё гилин музей Венкен минкы гегиливлинет мытлиныргаре Айванали Елимеԓь Гейилилялин Ирина Суворова ЭвынКелитылю гатвален Валинтина Леонова Нотировкат Гекелилинет Иринана Калютная Генинайвыткулин мылявЭлёлятьгыргык Светлана Дашина.
Минкыри Гамныԓьтелен Вантина Леонова Гиливылин ынкена МилсерТенмысык пыныԓьте генумекевлинет кынур Корыпакагте пынлиёзгык АмԓьванВаԓьы гивикинет Гырепыт Науканылен.
Келик гайпаленат Вилигтыт.
Иԓьгыканьевык Гененкавивлинет расвынылит Национаԓьного Чемпионатык Гиненкавивлинет Калеткорак ИЛЬГЫКАНЬЕВЫК Такаԓьгыпорын Иненлеин администрацияк Натаԓья ЗелЕнская Генкавивлинет сертефиката ынкам Кавеёта Софье ЕтынкАу, Игорь АниЯк, Августа Этыквун ынкам Валентина НомчАйвына.
Ян ТнАгиргин Ынантанысо геԓьгылин Гекевилин диплома МасвеПылывынта ынкам Манекавеёта.
Ынкам Аньякалета экспертано итылит Александра Ткачук ынкам Александр Павленко.
Тынкетонаркын расвынгыргыт рыляёте Акывекелеты генлелин Чукотскакена полярный техникумык Иԓьгыканьевык ганранававленат плиткат Гаванеленат ынкам ГатаменыВанеленат.
Ынкы гарасвынленат эрмеԓьтетылит регионкена чемпионатык Келитвилит ынкам Келиткулит эквыкалеткорак.
Чукоткак ыненВаԓьы Расвыныт ганлямголенат ынен гивинит Яалегты.
Иԓьгыканьевык гатенмавымголенат энмес нырокав расвынынветы регионкена Чемпионатеты.
Еттык, ӄыпалёмтэлгыткы торПыӈылтэ.
Гым Анна Гыргоԓьгыргына Чукоткак ӄээӄын нинэТэйкыӄин мигчир мэгчерТэнмычьыгъет ʼБезопасные и качественные автомобиԓьные дорогиʼ.
Правитеԓьствойпы округкэн пыӈылтэлыркыт, гэԒьулинэт микынти рэтэРъэнӈыӈыт равытгырык Мира ынкъа Партизанская Въэӈык.
НаранОмравӈыт кэлитэ контрак тэръэнӈыԓьык рээн компанияйпы Зевра.
Ыргынан нэрэнТэӈытвивӈыт ръэтТылян ивлеԓьу кылгынӃлеккэн метрат.
Миӈкыри гивлин инэнлеԓьын депатраментэн промышленной политики Виктор Бочкарёв, кытур гэТэӈМигчирэтлинэт ытри, амЫнӄэната тэРъэнӈыԓьу ринӈыт ымы яврэна.
Кэлигйит мигчитти рыляёлӄылтэ июньЙъэлгэпы талваСентябрьТагнэты, энмэч ганТэнмавленат манэт ӄликкигн ӄонъачгынкэн млнАт.
Ынӄъом департаментак мигчитԓьэ нэрэԒьуӈынэт ӈирэӄэв гынонЧывептыГэвэк ӄутти тэРъэнӈыԓьыт микынти рэМигчирэнӈыт регионаԓьный ръэттылянвык, нэмыӄэй национаԓьный мэгчерТэнмычьыгъет.
Ӄол нымытваԓьын Билибинок ӈээккэӄэй мынгыква гэнӃэвиивлинэт, Светлана Щепкована пиринин мынгыкво медаԓь Совэтэн Федерациен, энмэн ʼЗа проявленное мужествоʼ.
Чинит ӄонъачгынкэн гивиԓьу итыԓьын, ынан рыегтэлеву нэнтын ӄол ӈээккэӄэй, кытъАткэ ытлён иʼнныКэмлиле иллиӄэтгъи ралечетынвык, итык ым илГыпкэ гитлин, наӄам чымче атвака гитлинэт мэйӈыԓьыт.
Губернаторына Роман Копинына ганВэтгавлен ӈээккэӄэй, майӈыРъатГырго лыгнин, инӄун пыллиӈыԓьу гитлин.
Ынин медаԓь риӈэнэӈэтэ нэрэНӇивӈынэт Билибиногты.
Транкэтъоӈатын тэӈынӈин ваԓьыт медаԓьте ынӈытэӄ пирининэт ӈинӄэе нымнымгыпы Ӄээливтын, гэВинрэтлинэт рыПиӈкувкы нотаКанъятгыргын нымнымык кача элек.
Турыԓьын выставка гэтэйкылин музейный центрак Наследие Чукотки.
Нынныԓьын Бесценные сокровища Уэлена.
Гантэнмавленат оратъЫлёгты ынанЫʼтъыёчакэн Увэлекин ваӈӄытТамэнӈыԓьэн - ӈутингивик ӈраӄлеккэн мынгыткэн гивит оʼратъЫʼлёйпы Еленанэн Янку ынкъам Галина Тыӈатваалынэн, ынкъам ӈыраӄлеккэн мытлыӈэн гивит Мая Гэмаввэн.
Ынӄэнанат ӈэвъэнйыръыт лыгиВэймэну нэлгыркын ымНутэйиквик ымыԓьо тамэнӈыГынрэтыԓьа.
Ыргинэт мигчитти тайкыёттэ ягталма ынкъам ӄутти яаёлӄылтэ ӄнут виилыгтыт ынкъам документат игыр таӈԓьоӈ ӈирэӄэв раПытвык Музейный центрак.
Ымыԓьэты ӄликкин мынгыткэн ӈирэӄ парол предметтэ.
Тэӈвытку наранКалыровӈыт виилыгтын Маянэн Гэмаввэ, ръэнут гэтэйкылин ымыԓьорыкы лыги художникыԓьа Иринана Левашована.
Ынӄэн выставка ратваӈын январьЙъэлгыПлыткоТагнэты.
Ынн“ытэк гэнК“ээвивлинэт ынпыԓьыт ынкъам мыгКымин“ыԓьин ройыръыт нымытваԓьыт Эквыкыннотак ынкъам нымнымык Озёрное.
Ымыԓьэты гантэнмавленат мынгыткэн н“ырак“ парол тэючгыт гаКэмэтъыма.
Морыкы гамн“ылтэтлен инэнлеԓьын авынНымытваԓьэн организацияк К“энъев Вера Тэвлянто: Ынан чама тывнэнат вэлыткоракэнат кимитъыт, ръэнутэт рыԓьятатъё гэнтылинэт Рыркайпыягты ынкъам Ван“к“арэмагты, ынк“энат нэмык“эй тэнмавъёттэ торГэвэКрычмынвэты — вытачгытрыРооттэ, уунъыт ынкъам лиглигыт.
Мургин регион нэмыӄэй нинэвинрэтӄин акциянляма таНыннатъё ʼМойбизнесПомогаетʼ.
Амӈырооткэн вилыткуԓьэ кынмал гаМэгчетԓьыма центрайпы Мой бизнес гэйытлинэт торгэвэгты ӄэвииръыт яйвалракэн нананагты.
ТорГэвэКрычмынкэн ӄырготтык нэнэнэтэ нэԓьунэт ӄэвииръыт - кэнтит ынкъам калеткоЯанаӈат.
Ӈэвысӄэтэ ым ынкы гэпирилинэт ӄэвииръу амалваӈ ваԓьыт рыТаӈпэравкэнат малечгыт.
Инэнлеԓьын Фондайпы Оԓьга Плотникова гивлин, инӄун ымы кытутйиткук ынӈин вилыткуԓьыт гитлинэт, гинэнКэвиивлинэт ейвэлти ынкъаим нэнэнэт округкэн маляврайпы.
Атав!
Нотатомгэты Нивқинэт, энмэн, тэлеңкы титэмургин чит варат мэйңэԓьу ваԓьын.Қорат-ым нымкъэв ныңэюқинэт,қорагынрэтыԓьыт кэтгутэ ваԓьыт.
Игыр-ым ңэлвылти тъэрқэву нъэлгъэт,қорагынрэтыԓьыт ынпэву нъэлгъэт.Нэнэнэт эмлейвэ қоленотагты,вагыргын ройыръыкэн эвнэвириңкэ.
Нэнэнэт мургинэт, лыгэнитык,Оʼратнотагты қылеркынитык!Ытԓьата қонпы нъатчаркынэтык.Қырагтытылятык, ок, вэты, вэты!
Мэлгынвыкэн валы Пыӄылтэл Инъэ, ялгыттэнмавма, бригадира ынпыначгын ивнин: «Павъееԓьой, вэчьым, тури Эрынӄу чейвэ нъиттык?
Ынанкэн ӄотӄэн нутэнут гынан гэтэӄыйгулетлин.
Нъыгитэткы, миӄкы таӄыткэвынвыԓьын».
Амкоргава Павъе гагчавымгогъэ акваттэнмавык.
Волӄытвэӄӄок мытыйъон янрамаёлгыӄай.
Мытыттэтын.
Ынкаткынгыпы тэӄвытрэтгъэт Маракваамгыргочаӄ, эркыпӄай, миӄкэгйиӄкы нэвииӄин ӄэлвыл.
Павъе янор таӄавъеткынка нытваӄэн — ръэнут ӄан чимгъуу нинэлгыӄин.
Мэсӄээӄын вак ынан иниквъи: — Мачвайынрэ мынтэгрэт.
Еначаӄӄач ынпыначгын нывилгъи, ынан инэгитэгъи, ынӄоры кэӄунэӄэтэ рыгйивэннин мэлгын.
Ынӄэн тытэӄгитэн.
Ынкы тыԓьунэт пойгын ынкъам эӄуйгыкыԓьин валы.
Еп аʼляйпыкыԓьэн.
Гыролмакы-ым мэлгынвык нынэнтытваӄэнат амӄачгыпы ваԓьыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӄин титык.
Павъе тааӄомгогъэ.
Гымнан-ым нинэгитэйгым валы.
Ынӄатал гиину таӄпэраԓьын нинэлгигым — ӄымэглюур тъыпириркын.
Люур ынпыначга таӄавэтываӄ иниквъи: — Гиину лыӄык — ӄыпиригын.
Ынӄин эвма ынин ӄулиӄул ӄынур мэлвиврэԓьэтыԓьын.
Тиничгытэтык: пэлӄэтыԓьэ рыляйвыёттэ яанаӄат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
— Нэмыӄэй ынан яаёлӄыл, — оʼпторатвак мэрынрэӄэй тытатлыӄын Павъе.
— Нымэлӄин пууръэтык, — иниквъи ынпыначга.
Авъеткынка нытвайгым.
Опопылым Павъе рамынноӄэты иквъи: — Ӄылпууръэтгын оттывалята.
— Нымэлӄин?
— эминичгытэтэ гэнъэлигым.
— Ынӄин итык атайыӄкыԓьэн, — нинэрэнчичевӄыӄин гым ынпыначга эйгулеткитэ ваԓьэгым.
Ынан мленин гэтляӄвыргытъол, инэйылгъи: — Вай, ӄырынӄыгын.
Лёнрынӄа тынтын уттытъул, рыров тытрилын.
Тыгитэн Павъе.
Ынан кэӄунэӄэтэ нинэныгйивэтӄин гымыкы Маракваамгыргочайпы эймэвтылеԓьын вездеход, ынӄоры тытаӄвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
— Выквыт ԓьуркынэт?
— этъоӄааӄын вак Павъе ӄолентогъэ.
— Пэнъёлгываны лыгэракэн.
Ӄаанкы-ым, — кэӄунэӄэтэ рыкалыровнэнат лымӄэ ӄутти выквыт, — энааԓьэн ралӄаӄын.
Кытоор мури ӄутку ганотваморэ.
Валёмык ынӄэн тычемгъоӄӄогъак: оʼтчой тэленъеп — пэӄыквыт энмэч нутэсӄычыкутгъэт.
Вачаӄ Павъена лёӄынтыяата, микыргин ынкы ралӄаӄынвыт, мэлӄынур айвэӄай ытлён ынӄэнвагыргэпы пинтыӄэтгъи.
Пыкэрыӄӄоԓьын вездеход мытъягнагъан.
Морыӄӄача нывилгъи.
Парэлявтыԓьын аʼачек— тылечьыткуԓьын ынкачыкойпы уʼрэквъи.
Павъенпыначгын пынлёнэн: — Иван Григорыч, миӄкы мытрэткивы?
— Ӄоо.
Вэчьым, ӄутку, аʼ?
— ынкъам Павъе маёлгыӄӄачагты лылепгъи, мэӄӄо ӄан гынмылӄэй мури ытлён мыттэгрэнмык, ынӄоры мынгынэлёгты рыкалыровнэн ванны, моргынан вэтчатваё.
— Ныкыргыӄин, ныркывӄэн.
Гимлылин, ымы оӄалын чымче.
— Ынӄаталӄун-ым, — пэнтыӄанма орвычыкойпы ӄолентогъэ аʼачек, — таӄаноԓьатынвык мытынвил!
— ынкъам морыӄӄач вакъогъэ, таӄарычгатгъэ… — Ӄыруӄэлгыги, — иниквъи гымо Павъена.
— Мури виин мынманэгротватыркын.
Ӄэлвыл нытлыгалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «Спидола», чама ръалёӄ нэнаалёмморэ ӄулит ынкэчыку ваԓьэн пычвэтгавыԓьэн.
Пэнъёлгыеӄкы, аӄытвэкэгты, ганвакъовлен пэӄыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэԓьё урвилетыԓьын эʼйӄэнэӄ — ныръэӄин нымэчлевтынилюӄин, ӄынур рэтипъэйӄэӄыԓьын.
Тэймэвык ыныкы.
— Энмэч эмтынэквъи?
— энамӄылёгъэ ынан.
Тыԓьун рынрыё танрынӄыё рыннымэл уʼмэԓьын уттытъул, ӄыраткынык-ым — мэнигытъул.
Ръэнут ӄан ынӄо ныннупэтӄин, малпылвынтывытрын нъалянтатӄэн.
«Малвалы», — тычимгъугъэк.
— Вынэ нылвавэгым йылӄэтык, — вакъома точгъан Павъе.
Ынпыначга мэнигытъуле рычымкатымгонэн йыӄуйгытъул.
Ынӄэн къукылтынин ынкъам ёнэн ӄыркирчыку, ыныӄӄач ваԓьын.
Румкэвыплыткук ваӄэё ытлён ӄырэпэтгъи, пиринин чайкок ынкъам энаттъымгонэн койӄын.
— Колё, мэй, гувэтлин!
— мачӄынваӄэгты тъынин чайкокйыръын, ынӄоры аймыёлгын пиринин.
Таӄавэтываӄ энэвыӄӄогъэ: — Эвыӄан-ым ръэнут мыгчимгъуу лыӄыркын ынкъам ынӄэната лывавыркын йылӄэтык.
Ӄэйвэ?
Виин ынпыначгын вэтгавма ӄэюут ӄотымгогъат.
Вагтэлымгогъэ ӄэлвыл.
Ваампэнрыгъэ.
Чемысӄываамӄай пэтле иʼрнин.
Рочыӄкы вытвытык улвэквъи… — Мытэквэтыркын, — нивмык мури ӄирэргэтри аʼачека ӄытоԓьа ӄол манэграчыкойпы.
Ытри рыюлӄытыԓьыт ӄалвыԓьэты тылигъэт.
Чайкок гититлин.
Эʼквыргъам еп лёнчаёмгоԓьыморэ.
Ӄэлвыл эвииԓьын ынпыначга коргэты, лыляӄэргэты нинэтэӄгитэӄин.
Вытку оʼпторатвак вэтгавымгогъэ мэрынрэ: — Гаймаӄэн тымӄалголяӄ ымы тымӄэтвама ӄутти вагыргыт ӄынур ӄан гэмэчԓьутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
— Валы, — таӄъораӄ точгъан ынпыначгын.
— Валы?..
Ръавалы?
— Маёлгыткынкэн, мэлгынвыкэн.
— А-а-а… Мытчаёмгомык.
Павъе нэмэ таӄавъеткынка гэнъэтлин.
Ытръэч ԓьулюӄэтыԓьын чай нэнаалёмэгым.
«Ынан-ым ръэнут чимгъуу лыӄыркынин?
Иаʼм ытлён гакватковэтгавымголен, эчги гымнан тыпытӄынкэтъоӄатын валы?» — ынӄин чемгъотвагты нинэгитэйгым чаёԓьын Павъе.
— Ӄэлвыл амэчатгъэ, — рытрилнин койӄын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пыӄартэ, маёлгыт эвыр иʼиʼн нылелелпэраӄэн.
Нытымгэтӄин.
— Инъэ нэрэрэнӄын, — рымагтэты нывэтгавӄэн Павъе.
«Ынӄэн гымнан лыги, — нэмэ тыгитэгъэн ытлён.
— Тэӄытръэч люнчичевэ, рэӄъум ынӄэн тывыркынэн?» — Вагыргыт оʼптыма ныватычьата итыркыт, эмэлкэ ӄутти мытпытӄыԓьуркынэт.
Энвилкэ вагыргын ымыԓьэты тылеркын, — Павъе панэна амынан нывэтгавӄэн.
— Ымы гыто нэмэ эмнуӄэтгъи.
Ӄэйвэ?
— Аʼтав ӄутку тъотпускытваркын.
— Оʼратнотагты амыглёта, — таӄъораӄ ынпыначга нэнанвэтгаатӄэн гымо: — Амгынан ети?
Ройыръын-ым эʼми?
— Еп аӄавтыӄкыԓьэгым.
— Эви-и.
— Гэръэлин-ым янръалявылё вак?
— Гымнин ытлыгын ягталма нивӄин, энмэн гамгаоʼравэтԓьэн ваԓьылӄылтэ ӄаат, ройыръын ынкъам чимгъун.
Гыто-ым аӄаакыԓьэгыт, лымӄэ эӄэвкыԓьигыт.
— Ынанъаёк тырэԓьуӄын ӄэвысӄэт.
— Ӄэлюӄ-ым.
Ӄаат-ым итык гыныкы раӄылӄылтэ: виин ӄырым ӄыченувъиги, вэлыткорайпы рэтэкичгыпириркын.
Ӄэвъэн итык рэԓьуӄын.
— Ӄутку, эмнуӄкы аʼӄаԓьоӄ, — тымӄъатав тивын Павъе.
— Чинит мури, ӄэглынангэт, тъэрӄэвысӄэтыԓьу мытытваркын.
Гуйгук этъопэл рэԓьуӄын тумгылӄыл.
Аʼтав ӄырагагчавӄыркын ӄавтыӄык.
— Вынэ виин йъэливэн калеткоран чимгъуу мылгыркын, Иван Григорьевич, — люур вай тыкоттапвэтгавымгогъак.
— Гэ-гэ-гэ-гэ, — мэрынрэӄэй тэнӄэви ынпыначгын, ӄынур коргавыԓьын.
Тааӄомгогъэ, ынӄоры иниквъи: — Ӄирэмури ыннаныӄ нинъэйвыткуԓьу мытитыркын, эмэлкэ кынмэйӄэвыԓьу.
Гымо — ӄутку, ӄэлвыԓьык, гыто-ым — гуйгук, калеткорак.
Ӄэйвэ?
— Мытив-ым, — аʼтав лыгэн ынӄин точгъан.
— Тэӄытръэч гыто лывавыркын!
— инивысӄычетгъи Павъена.
— Люнчичевэ тынтыркынигыт… — Ӄаныӄон-ым!
— чывисӄыченнин гымнин вэтгав.
— Гымнин экык Сергей ԓьэлеӄкы кытур отпускыма интернатык гэрэсӄивлин.
Эʼрыкут ынан чиниткин экык, гымнин йылгыгмиӄыӄэй, тэмурыгӄэ гаранвэтгавӄылен.
Таӄылвавнэн!
Тивыркынигыт: гынан лывавыркынат рыгъюлевык мургинэт кымиӄыт тэмурыгӄэ вэтгавык, — инэтэӄгитэгъи ынпыначга.
— Вэлерӄунэвын гымнин экык Сергей еп амӄыроотӄав классык кэлиткуплыткуԓьын тынэмнуӄэвын.
Аʼнӄагыргын, чит галвавыӄӄолен гымыгрээн талыгъоравэтԓьаӄа вэтгавык.
Ӄэтэв тынрагтатын.
Ынраӄ-ым ынин экык, гымнин йылгыгмиӄыӄэй, энмэч яврэна тыранӄонпыӄрагтанӄын, — вэтгавыплыткогъэ Павъе.
— Ӄроӄав класс плыткук?
— Гэръэлин-ым?!
Гымыкэккэтэ иниквъи, калеткорак ӄыраӄав класстагнэты лыгъоравэтԓьэн йилыйил нэныгъюлевыркын.
Ӄэйвэ?
— Игыр ымы рымагтэты нэгъюлетыркын.
— Вачаӄ лывавыркыт гынан рыгъёлявъёттэ тэмурыгӄэ вэтгавык.
Кытвылӄун, мэй, мэйӄэтык ӄорагынрэтыԓьо рэнъэлӄыт.
— Нымэлӄин русиԓьымил нинъэйвык… — тэвыӄӄогъак.
— Русиԓьымил?..
Вынэ, мэй, русиԓьин йилыйил гымнан эплыгъюлеткыԓьин.
Чама наӄам мургинэт чавчывэн вагыргыт чекалваӄ ваԓьыт.
Тыралвавӄын гымнан тэӄнинъэйвык йылгыгмиӄыӄэй, ыныкит мэйӄэтык ӄэлвыԓьык рэрэнъэлӄыгъэ, эʼми кытматэво тылгыркын.
Этъопэл игыр, еп ӄинӄэю, мурык, эмнуӄкы, нынъэлыркын.
Ӄымэл-ым пэтле ынан рэчичевӄынинэт ӄорагынрэткэнат вагыргыт, мургинэт лыгъоравэтԓьэн вэтгавыт, чимгъут, ӄынур ӄан — ръэнутэт ыʼсӄэку, ваӄӄасӄор, пээчвак, эквэв, ӄойӄываал, явэлгын… Малямгымнан йылгыгмиӄыӄэй гымнин ӄорагынрэтыԓьо тырэныгъюлевӄын!
— вэтгавыплыткогъэ Павъе.
Лёӄоча нинэнтигым.
Ипэ тычемгъоӄӄогъак, титэ чиниткин йилыйил гымнан вэтгавык тыяаӄӄогъан.
Калеткорантаӄӄок эмнуӄкы йытоткоԓьык ӄача гэмэйӄэтигым.
Ӄымэл-ым элеръук кэлиткуплыткук ӄонпы нырарагтыӄэгым.
Рэӄыткук еп экэлиткукэ тыгъюлетык.
Игыркинэт-ым нэнэнэт таӄӄонпы эмгуйгук мэйӄэтыркыт… Гымо нэмыӄэй тунпыгъэк амкалеткорак, каԓьэлявылё титыркын.
Тарычгатык.
Пэнъёлгык ӄача.
Чимгъук пыкиргъи кытооркэн ӄэнӄайытвагыргын.
Тилкымъетык ынкъам мэлӄынур ытԓьэн ԓьулӄыл тыԓьоӄӄогъан.
Гымык иʼӄымчуԓьын… Ковлёкы ваԓьын.
Иʼӄкэлиԓьын, ымы ылпыт гэкэлилинэт.
Ытԓьата энэвыӄӄогъэ: «Цатан, цатан, ӄыпаагэ виврэԓьэтык, энмэч ӄиилӄэтги.
Кэйӄыӄэй тэленъеп лыгийӄунтэтгъи…» Аʼӄантээватыӄ ынӄэн кытооркэн ыʼлёӄэт.
Гымнин гатваленат ӄэръамытлыӄэн элеӄитти.
Ынӄэнъылё ярак ӄача нуунъыгичийгым.
Люнрэйӄунтэнӄыԓьигым.
Тэӄвэнлыги гэмо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыԓьын ёмромкычыкойпы.
Эмчеӄыттэтык койӄын—оонъыёчгын тынэрэтысӄычетын, яраӄӄачагты тыгынтэвык.
Таӄавъеткынка кытгынтырасӄэвэнаӄо тытлыгъак ёрочыко.
Нэлгэ тиниргиӄэтыԓьэтык.
Авъеткынка нытвайгым, нытаӄпалёмтэлегым — вэчьым инэвэлеркылеркын рэӄэ?
Ынӄин вак тывалёмын: «Рэӄи?» Мэткиит точыткогъак: «Кэй… кэй… кэйӄын омкычыкойпы гымыкӄачагты…» ынкъам тытленвэнтэтгъэк — ыммэмы гымыӄӄач нытваӄэн… Пэтле ӄэргэръук мури, ӄинӄэймури, мытчейвэквэт гойгогты, мыткалеткорантамык.
Эквэтыԓьымури яраԓьа ныгитэмури, йыӄунтэтыԓьымури.
Ергытэгнык гымо тытаалгылятык.
Морыграк ӄача панэна нууйъэтӄин ӄол оʼравэтԓьан.
«Ыммэмы», — эмӄэлелвынэ тивык ынкъам ынкэӄэй ӄынур тывалёмынат ытԓьэн вэтгавыт: «Ӄылетцын, ӄылетцын, Эрынӄуӄэй».
Ынӄин гымо нэначагчечаӄӄэн ыммэмэнэ, Эрынӄуӄэйыну нинэлгыӄин.
Калеткомгок, титэ русиԓьымил напытвыныннатгым, Эрынӄу эвыннынну пэлятгъэ.
…Нытаалгылятэгым, ынӄэнаӄаегым вай нылиӄвиттэтигым: ейвэчу нинэлгигым амынан пэлятыԓьын эмнуӄкы ытԓьаӄай… Ԓьэлеӄкы гэкэӄэ гэпкитлин ӄалвыԓьэпы гымнин ынээԓьын.
Ынан рымӄылявнэн ӄонпыӄакватыԓьын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӄӄогъак: «Этааны, ыммэмы ӄырым нынватын морыкы, тэытлыгӄэ, мэӄин гэпэлӄэтлин въэткойӄын вама, гымо еп элвэтиӄэтыԓьыӄэю вама».
Ынӄоры амӄынкыткытык рагтык амноӄэты масӄонпы ныглёйгым ыммамана, масӄонпы рэто нинэлгигым ыммэмэн ӄулиӄул, ԓьулӄыл… Эвын мэйӄэтык ӄэнӄайытвагыргын малӄонпы нэнакэтъойгым.
«Вэчьым, таӄӄэглынангэт ивыркын ынпыначгын Павъе: ӄутти вагыргыт эмэлкэ гэпытӄыетэ, гэпытӄыԓьутэ, гапытӄыяата?» — ынӄин чемгъотвагты тыйылӄэтык пэнъёлгык ӄача.
Вакъотваԓьык, тэминӄэтыԓьык Павъена ӄача.
Инъэ ынан инэныгъеквъи.
Чаёкванма инэйылгъи таӄпэравалы ынкъам иниквъи: — Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвраԓьатык — нинэнригым тынӄымэлгынвыкэн валы, тэкэмынӄин пэраԓьын.
Ытръэч-ым гыӄуйгыԓьын… «Павъена пиринин пэлӄэтыԓьин валы?
— тиничгытчимгъугъэк.
— Лымэвыр ынан инэйылгъи чиниткин, тэкэмынӄин ваԓьын, эмивык, ӄээӄын раягталытвагъа ынкъам виин раӄылӄыл пэлӄэткин валы?» Гэмо гымнан ынӄэн ӄоткатагнэты.
Ынӄэнъылё мури Павъе ӄаантаԓьо гинмури.
Улвэвык ӄэлвыл Маракваамъёлгык, ынпыначгын чывачгынлегъэ.
Тэӄгитэнин гынмылкин кэвын, мэӄӄо мытъялгынмык, ынкъам мэрынрэӄэй иниквъи: — Ӄаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
…Павъе гынмыеп ӄалвыԓьэты нылеӄин, гымо-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэԓьуйгым: «Миӄкы, нэмыӄэй ӄол маёлгык, варкын гымнин ытԓьаӄай.
Ӄэйвэ эты ӄулин ынӄэн ваны тырэԓьуӄын?» Валкаʼараԓьын Рулвэт Пыӄылтэл Рэӄъатвывакъонвыкэн ярайӄын.
Ынкэкин ралкочыкойпы Рулвэтынэ нинэгитэӄин рагролмын ынкъам нинэԓьуӄин гынонъылёръокэн паӄъэвӄытома-обенма мыкэтыԓьын ынӄо галяԓьын ӄамэтварагты оʼравэтԓьан.
Ымыԓьо ныгагчавӄэнат.
Ымы ӄаанӄэн ӄан аʼачек, чивмиръыԓьын ынкъам манэгӄонагԓьан-джинсыԓьын – ӄымэглюур ныкытгынтатӄэн.
Наӄам колё итъылӄыԓьын ръэт… Инъэ вэтгавъёлгэпы нанымӄылявын: рэчьэчеӄэтгъэ 27-30 градусыԓьо, рагтыйгатгъа 17 метрмэл йыӄэԓьу секундак.
Ынӄатал выентэтэ ваԓьын ынӄэн ӄивъечьэчеӄ рэӄъатвывакъонвык Анадыркэн.
«Мурык, эмнуӄкы, итык-ым, ынӄин ботинкаԓьыӄай, пэтлеӄэй нъыгтыкватын», – ярак амэчатыԓьын аʼачек чимгъунин Рулвэтынэ.
Ынкы кэтъонэн кытооркэн вагыргын, ӄликкин мытлыӄэн парол гивиӄитти яалегты, титэ гитлин солдато.
Кэтъонэн, ԓьэлеӄкы сапогыԓьыӄай, ытлён ныгагчавӄэн, мылявынвы, овэчватынвы, гарнизонкэн клубэты.
Эʼквыргъам ӄэнку, Приморьек, миӄкы гъармиятвален, ӄаргынэн омыӄ ваԓьын ӄуткэкинэк, ӄотӄэн эйгысӄынутэкинэк, эʼмитлён малымыԓьорык уӄэлю нэлгыркын… «Мэнигэвиръэ, гым итык, чикӄырым, ымы кытэӄэй, тъылӄытык ԓьэлеӄкы ӄалвыԓьэты», – ынкы Рулвэтынэ кэтъонэн, чимгъуу лыгнин чычетнымным Валӄаран, ваԓьын чекыяа Гэляӄӄачормык.
Ынан кэтъонэнат нутэтумгыт-ӄэлвыԓьыԓьыт: «Пагчеӄгыргыт – мэвын рэӄыркыт игыр?
Ытлыгын рэӄыркын?
Ӄэйӄун нэмэ чикинъэ ӄалвыԓьэты ӄыти лымэвыр ӄайыткынатэ ынкъам ынкаткынгыпы нутэгитэнэӄэтэ гитэркынинэт эвииԓьыт ӄаат – атымӄэтвакыԓьэн.
Ӄымэл-ым, ынпэвык, панэна еп ныкытгэмӄэн, нымытлёӄэн.
Атымӄэраӄыԓьаткыԓьэн, нунтымӄин.
Имырэӄык атымӄэгагчавыԓьаткыԓьэн, нытгипӄин.
Гым панэна имырэӄыԓьигым инэнинъэйвыркын… Гымнан-ым мэӄин… мэӄин гымнан ымы аʼӄатъарыӄыӄ рыйголявынвы.
Ӄээкык энмэч мэйӄэти, эмиче.
Эʼми, миӄкы игыр ытлён?
Вай энмэч амӄырооткэн гивиӄит эԓьукэ тынтыркын – палӄаттагнэпы ӄэвъэнӄэй Гивыӄы.
Ӄээкык ынкатагнэпы вэлер ымы ӄунэче нъыетыркын ытлыгэты ынкъам мэргэты амноӄэты, ӄонпы лыгэн – ымы ԓьэлеӄкы, ымы элек – ынӄинӄит нымытвагъэ ынкъам кэлиткугъи гуйгук.
Ынин нъэлгъэт игыр ӄликкинэт элеӄӄитти…» Чьачаӄԓьоргыӄай гынунэтык Рулвэт тэнмавымгогъэ отпускынвэты – тэӄвытку въэтагнэпы ӄэвъэн.
Эʼквыргъам нивын, янор ныриӄэн Въэӄэты – ӄэнку румэкэнӄыт ӄорагынрэтыԓьыт.
Ынкъам вай рымагтайвэ умэкэтыплыткугъэт чавчыварамкыт.
Наӄам ванэван эмытри, лымӄэ рэмкыԓьыгинив ынкъам эрмэгинив, тымӄэмэкыгэнэв, аӄаагъевкыԓьэнат оʼравэтԓьат омакатынвык гатваленат.
Малтымӄъатав гавэтгавчерленат.
Энмэн, гатвален съезд ытръэсӄэв еп ваԓьын ӄликӄэв век.
Игыр, эмъэӄэйгэтык лымэвыр эриӄъэтвыкитэ, ытлён, Рулвэт – валӄараԓьын, лымӄэ делегаттэ, Алӄатваамгыпы пыкирыԓьыт, лывавыркыт риӄэк яраӄӄачагты.
Рулвэтынэ нэнаяаӄэнат чеварорыгԓьан паԓьто ынкъам милютнэлгыкъэли, овъаляпэраԓьын.
Вакъогъэ ытлён диваныткынык тъэратконвы, чотатэ рэлпэты Пэнтон – вытку ԓьоё омаканма.
Пэнто – элӄэтвээмыԓьын, ныӄинӄин ӄорагынрэтыԓьын, ныкорыӄэн.
Рулвэт эвын гатъэраткомголен, титэ люур Пэнто мынгынэлёгъэ, рилпынилюгъи ынкъам мэрынрэӄэй иквъи: – Толяй, Толяй, ӄыгит!
Рулвэт лыленвэнтэти ынкъам, эчичевкэ вагты, нэмыӄэй мэрынрэӄэй иквъи: – Энмэч?..
Мытриӄэркын?
– Ванэван.
Ӄаан, ӄыгитэгынэт кассак эймэвыԓьыт.
– Ии-ым?
– Ныӄинӄин ӄэвысӄэт ынкъам ынык ӄача ваԓьыт ӄинӄэгти – ԓьуркынэт?
Таӄыннаны ваԓьыт.
Малпытӄытакалгыт.
– Лымэвыр аʼтав ыннаны авэръэпыԓьыт, – люӄпэгчиӄэтыԓьын Рулвэт, мэӄин нэмэ лылянныматэ.
Пэнтона эʼтйиву люӄылгэ рыннин, тэӄытръэч ивнин: – Ӄоо.
Мурык Элӄэтвээмык нэмыӄэй варкыт пытӄытакалгыт – ӄинӄэй ынкъам ӄээккэӄэй.
Аʼмын ивкэ ымы гымнин титэ нъытванат!..
Ынӄытэӄ гиину тытчыгъэн ӄэвысӄэтӄэй.
Путурэк ынӄатал нымлыӄэн!
Оʼптыма кытъымэтыԓьын чемысӄыянвык лялгыттъатынвэты тылеԓьын ыннээн, ипэ миӄкри ыʼмнилюԓьын, пыԓьыԓьык айгыпы кытрэватыԓьын, выквырмагтыԓьын, пиӄкучитыԓьын… Толяй, гынин-ым эʼмитри ӄэвъэн, нэнэнэт?
Рулвэт авъеткынка нытваӄэн, лёӄочыткоԓьын – ыʼръэ нытъирэткуӄин.
– Аны, аны ӄыгит!
– нэмэ рилпынилюнин Пэнтона олыԓьын ыныкы Рулвэт.
– Ӄаанӄэн ӄэвъэнйыръын, ятъёлкъалеԓьын, ынанъыттъыёча рэнъэлӄыркын… Эплеэн мынэймэвынэт.
Амынан пэлятыԓьын Рулвэт кавэты олгъэ диванэты, панэна люӄпэгчиӄэтыԓьын раӄэты.
Пэнто-ым пэтле ети, еп авакъока иквъи: – Риӄэркыт танӄынотагты.
Гъывэӄучитэ.
Кымиӄыт ымы.
Ӄинӄэгти, ӄэйвэ, пытӄытакалгыт.
Ыргин ытлыгын – танӄытан ынкъам… Рулвэтынэ лылянныматытвагты таӄавъеткынка нэнапалёмтэлӄэн Пэнто.
Кытамчачва элӄэтвээмыԓьын мэрынрэӄэй вэтгавыӄӄогъэ: – Морыкаӄӄачагты тылеркыт.
Вытку ынкы Рулвэт лыленвэнтэти – ылён микынти кытпагчеӄо лыӄыркынинэт Пэнтона?
Ынӄин чемгъома, тэкэм ырыкӄачайпы галягъат поӄыткынэты нылгиниквыӄин элгыӄылявыл, экъэликыԓьин, ынкъам ӄинӄэвысӄэт, таӄколё тиркырэгылгыԓьын.
Ӄэвъэнэ нинэнрывинрыӄинэт эккэт.
Ятъёлналгыкъалеԓьын, ӄачгыӄӄач налгыӄойӄыэлгэӄатыԓьын, ымы ятъёлналга иʼннычурмэтыԓьын таӄпаԓьтоԓьын, ыплылясапогыԓьын – ытлён нымлытыляӄэн, ӄэйвэ алымы рырывэнрыёттэ ӄалгыл ӄинӄэгти нывитӄиԓьэтӄинэт тыляма.
Ытри малӄыроча элеӄитыԓьыт.
Рулвэтынэ кытэӄэй волвакы ԓьунин ранъав нъэлыԓьын ԓьулӄыл ӄэвъэнйыръин.
Рулвэт витылӄиви – миӄкы гэԓьулин ынӄэн ԓьулӄылӄэй?
Титэ?
Ныгтиӄӄин, ивԓьинныԓьын… «Авнатымӄэгэтайвыка ыʼвэӄучиԓьын ӄэвысӄэт», – ымы ынӄин чимгъугъи Рулвэт, еп авакъока миӄкы поӄыткынык ырык ӄачайпы галяԓьын ройыръын.
Нэмэ лылянныматэ ынкъам тэкэм ынкы валёмнэн вэтгавъёлгэпы рымӄылявъё пыӄыл: – Вакъонвы билетынкалыровымгоркыт риӄэԓьыт Москвагты самолёта 2211.
Рулвэт витылӄиви, лыленвэнтэти, гаглыгэтанэн, рэӄъум ӄан, поӄыткын рэлкукин.
Ӄылявыл ынкъам ӄэвысӄэт гаӄэнӄайма гэлӄутлинэт ынкъам ӄытонвэты гэлилинэт, тагратынвы ивтылкин этажэты.
– Рэӄулым, мыткынтэчьэт, Виталик, – Пэнтона ынкъам Ролватына ӄачайпы галяма, иквъи ӄэвъэнйыръын.
– Амынан ӄылгэлёгыргын, ыммэмы телефонгыпы лёӄынвэтгава мытынтын… Ынӄэн ӄулиӄул – тынӄы Гивыӄэн.
– Вай, вай, гымнин ӄээккин ӄулиӄул?
– Рулвэт ӄутысӄычети, ынӄоры мэрынрэӄэй вакъогъэ, нэмэ ӄути.
Пэнтона энэчгытэты нинэгитэӄин капчачавыԓьын валӄараԓьын.
– Эплеэн нэмыӄэй мыгитэсӄивынэт, – ӄынвэр иквъи Рулвэт, ынкъам, еп очка, ӄытонвэты гаглычайвыэʼ.
Акваттэнмавыԓьэты эймэквъи, ԓьунин вэтчатваԓьын ӄэвъэнйыръын.
Кылылятаёчгыӄайчыкойпы ӄэвысӄэтэ йытонэнат паспортыт ынкъам билетти, йылнинэт ыʼваӄочегты, мэӄин ыʼттъыёчаӄӄач нытвэтчатваӄэн, ынӄоры яал нъэли, чемоданык ӄача, мэӄкаткынык нывакъотваӄэнат ӄинӄэгти.
– Гыыт… гыыт – Гивыӄэйгыт ӄээккэйгыт?
– рэймэвык ӄинӄэвысӄэт, пынлёнэн Рулвэтынэ.
Ӄэвысӄэтэ, пынлыё, этъым, ыʼръэ леӄвалёма нинэнтыӄин эймэвыԓьын ынкъам вэтгавымгоԓьын оʼравэтԓьан.
Амвыегыргэпы нинэлкылӄин ыныкы пынлёԓьын.
Вытку мэсӄээӄын вак, лыгимэрынрэӄэй, агагчавка, таалгылятэ.
Эчги ԓьунин агтынпыкыԓьэн ӄлявыл-лыгъоравэтԓьан, люӄиничгытэтэ итгъи, ытръэч лылянныматэ, ынӄоры ынкэӄэй нэмэ лыленвэтэти.
Лылечурмэ рыкалырова рыгйивэннин вэтчатваԓьын билетынчечьатынвык ваԓьын ӄлявыл, гагчысӄэты, выквачьата, наӄам аалёмкэгты, иквъи: – Эӄуликэ, эӄуликэ.
Ӄэглынангэт, гым – Гывиӄэйгым ӄээккэйгым.
Ӄаанӄэн-ым – гымнин ыʼвэӄуч.
Гыт-ым микигыт?
Чамъам виин ратан – кэмаквыргэгыт, эʼтки тыгагчавыркын, – чывачгынлесӄычатэ ӄэвъэнйыръын.
Этъоӄааӄын вак, гакымэӄыма ынкъам гачемоданма, ытлён ынкъам ынин ыʼвэӄуч рэӄаӄӄокэн ӄытонвэты эймэквъэт.
Ынӄоры амэчатгъат… Амынан пэлятыԓьын Рулвэт ӄээӄын ыннэнлеӄкы вэтчатваэʼ.
Гитэк – нонтымытваӄэн.
Вичу мэллюӄылгэ нинэнтыӄин мэйӄывыргыргын рэлкукин, выквыралкойӄэн, танйыръатъё мыгпыкитԓьэ ынкъам акваттэнмавыԓьа оʼравэтԓьата… Ынӄоры тыттэти ӄирэӄэв этажэты.
Пэнто гакоргавлен ыныкы.
Элӄэтвээмыԓьын нэмӄолӄэн амынан вак ынкъам, етинэӄу Рулвэт, равэтгавымгоӄгъэ.
Кытъаткэ валӄараԓьа, вакъоплыткок, пэчайвынэн: – Ивкэ ӄалвыԓьэты пэтле мэквэтыркын.
– Янор мынтъирэтку, – рамынноӄэты очнэн Пэнтона.
Ӄээӄын авъеткынка вагъат.
Люур вай: – Раӄылӄыл!
– Ръэнут?
– Пэнтона пынлёгэтанэн Рулвэт.
– Тыԓьунэт ытри, – ынан очнэн.
– Микынти?
– Ӄээкык ынкъам ытлювъёӄагтэ.
– Миӄкы?
– Ивтыл.
Ятъёлкъалеԓьын.
Ӄинӄэйыԓьын.
– Рэӄулым!
– Итык-ым… Ытръэч… – Ии?
– Мэллюӄэлкыле инэнтыгъи ӄээккэтэ, – пыннытвагты иквъи Рулвэт.
– Ыʼръэ, юрэӄ, люӄэлкыле… Ӄутгъи Рулвэт.
Эймэквъи ӄэргычьэты.
Кувлювԓьуԓьын, унмытиркырэԓьын, чемгъотваԓьын.
Наӄам лылет ынинэт тылӄэргатгъат, тиркыӄымчучьыгйит нъэлык.
Эвын гэнивлевръулин, эʼквыргъам ынӄэн йъарат коргаво люӄылгэ Рулвэтынэ.
Итык-ым тэпэнинэӄэ нонтымытваӄэн ытлён.
Эчги-ым ԓьунин гынмылкин аʼачек, джинсыӄонагԓьан, рэмыннуӄи.
Гынмылкинэк лёӄгагчавыԓьын ӄаргынойпы тылеԓьын.
«Ӄэмиплыткуиʼ, омаквъэ», – таӄычьэты гитэнин Рулвэтынэ омэчаттыляԓьын аʼачек.
Рыроватгъэ ӄэргычьэпы.
Эмӄэлелвынэ нывэтгавӄэн: «Яраӄӄачагты, амноӄэты мылиркын…» Диваныткынык вакъогъэ.
Пэнто – элӄэтвээмыԓьын гэйылӄэтлин.
Нылгиныӄинӄин, ԓьулӄылӄэй – оʼптыма ӄинӄэй.
Еп этэнлелюнӄэкыԓьин, онтымытвагты игыр ныпэраӄэн.
«Ыʼмӄот аʼмын, ӄынвэр нэмыӄэй улвэквъи, къалетвыма, – рэмыннуӄгъи Рулвэт.
– Аны яраӄӄач этъопэл нъынъэлыркын, ӄэлвыԓьык.
Ӄэнку-ым… Ӄэйвэ эты раматаӄын гынмыл тывъё путурэӄэвысӄэтӄэй?
Ӄэйвэ эты ӄэвысӄэтӄэй гыныгрээн рэмнуӄэты?..
Ымы тури, тэувэлеԓьыӄэ, элӄэтвээмыԓьытури, ӄынвэр аӄаака рэнъэлӄытык…» Ръэнут лымӄэ чимгъуу лыгнин Рулвэтынэ ынӄэнъылё рэӄъатвывакъонвык, гэмо.
Нивӄинэт, Въэӄгыпы пыкирык, отпускымгогъэ ытлён.
Априказка, аманэлпынрыка.
Ытръэч нивын эрмэрык: «Ӄыпаӄъэвӄыторкын».
Йъилгыӄит галяк эквэти вездехода ӄалвыԓьэты – пээчвагъёнрымгогъат чавчыват.
Лыгэвиръыԓьын, омавэръыԓьын.
Йымнэнат лыгиплекыт, еп ӄэвъэнэ тынэёттэ.
Тэӄэвиръыԓьын, ныкытгэмӄэн, галгэтаӄлялёпарэлен.
Амынан гэмэчԓьупээтлин – тэӄвытку.
Ӄэлюӄ, ынӄин нивӄинэт валӄараԓьыт, амӄынэргатык, гуйгук вама, колё гъэӄимлюлин, наӄам тэӄимыръэнут гэлпылин – энарак, ченэтрак-оттыраӄайык, лыгититэепкин тайкыёк.
Ярайыръыт вилю нинэлгыӄинэт, самогонынӄак нэнаяаӄэнат.
Ынӄатал, ӄытлыги, аӄъачгыргын эʼӄимлюԓьэтык.
«Эмнуӄкы тырэмэлевы, – нымычвынатӄэн Рулвэт.
– Ынан юрэӄ, ымы вагыргын раплепаквъа…» Эʼлвач, тиркыӄымчучьу нъэлыԓьын ГЫРГОЛЯТТЫЛЯМА тиркытир омыӈ нынъэлӄин ӈаргынэн, эʼквыргъам ванэван кытйъарат, ӄэлюӄ панэна еп ныӄэвъявъентоӄэн ыʼԓьыл ӈайгыпы ынкъам нотасӄэпы, миӈкы ӈан ӄувликэ нывытрэтӄин лыгэран Эʼлвачын.
Иаʼм ылён ытлён, Эʼлвач, гатараӈлен тэкэмынкы, Ныкэпэгляваамчормык, миӈкыри ымы люӈэймэвыԓьыт ынинэт чычеткинэт ынкъам нутэтумгыт нымкыӄин йъилгыӈит.
Нивӄинэт, титэ ӈан лыгитэленъеп ынӈэнванвык ӄол итгъи ныкитэ нутэсӄын пэглягъэ ынкъам выргыргыэрэтгъи миӈкыри ӈан эвтылягты ынкъам томгатгъэ онмычыкойӈын, эʼмитлён ынкэӄэй мимлыйыръэтгъи, ынкъам томгатгъэ вээм.
Оʼравэтԓьата ынӄэн натвыӈӈогъан Ныкэпэгляно.
Ынӈатал ынӈинныкитэ выргыргын кытйъарат нымэйӈъэв гатвален, гавалёмлен рыров гыролмакы.
Ынкатагнэпы рэмкын нымкыӄин гивиткуӈит гъэнӄэръулин эймэвык торваамэты, ивэ, этааны, ынкы нымытваӈӈогъат кэԓьэт.
Вытку галяк оʼптытъар тыӈэрэтти, титэ оʼравэтԓьата нантыяатыӈӈогъан ынӄэн ныкирит, лыгъоравэтԓьарык нэмэ найъоӈӈогъан ынӄэн ваны, эʼквыргъам ымы мэӈин ынкы, Ныкэпэгляк ӄача, лёнранымытваӈа итгъи.
Ытръэч гатвален ӄол оʼравэтԓьан, ынӈин чимгъугъэт нутэтумгыт, мэӈин лёӈайылгава итгъи каԓьагты ынкъам ынӈэнванвык тараӈкы.
Ӄутти чавчыват ялгынма эмнуӈкы гаӈалвыԓьыма, Эʼлвач масӄонпыӈ ярачыко гатвата, миӈкы гатымӈэтваԓьата, ӄынур ӄырымэн чавчыв, ягна ӈирэнӈэвык, ӄол Раглыӈано итыԓьык, микын ытръэч кылгынкэн элеӈитти, ӈирэӄэвын-ым, Ӄояӈын – ӄымэк ӈирэӄликкин.
Чинит-ым этынвэн, атъылёкэйъэлгык нъэлгъэт ӈирэӄликкин мытлыӈэн парол.
Мачынан Раглыӈа ныӈинӄин, кытвыл гыпиԓьу нъэли.
Эʼлвач танчемгъогты нытваӄэн, ӄэлюӄ ӈинчьэн ӈэвъэн нэмыӄэй гэйгулетлин ваӈэк, ывик, гыпиԓьэтык, ыныкит-ым ръэнут нэналвавӄэн рымигливэвык, ынпычьэ ӈэвъэнэ нинэтэӈнинъэйвыӄин – ӄнур ӈан гичик ынкъам рыныпъавык ынатэт, рырынгиивык ынкъам ракваттэнмавык рэмкыԓьыт, лыги лыӈкы, ръэнут вэтгаво гэлгэ ӄляволык рээн, лымӈэ миӈкри ваԓьыт вагыргыт варкыт чавчывэн, эʼмитлёнат, таӈгэмо микынэ, титэеп гаркылямголенат.
Ӈирэӄ эккэт Эʼлвачын ынпычьын ӈавъангыпы, микыргин нъэлгъэт мынгыткэн амӈырооткэн ынкъам ӄликкин элеӈитти, янра нынымытваӄэнат, гэӈэлвыԓьылинэт.
Ӈэлвыл-ым Эʼлвачын ныгынритӄин ӄутырык – ынинэт чычеткинэԓьэ ынкъам ӈирэӄ танӈа, микыргин кынмалкэн лыгэран ӄонпы нытваӄэн ӈэлвыԓьык ӄача.
ИНЪЭ, тэпэнинэӈэ ӄонпыӈ, ыттъыёл ӈытогъэ ярачыкойпы ӈинчьэн ӈэвъэн, пэлянэн ынпычьын ӈэвъэн ёрочыко ыргин ыʼвэӄуч ӄача.
Раглыӈана мачрыровагты тъыттысӄивнин, рынрыё мраӈмынга эʼчуулгын ыттыԓьын.
Тъыттыплыткук эʼчуулгыйыръын, лыгъоравэтԓьаӈава ӈыратагнэты рывиривнин кэркэр, рывытрэвнинэт элгыпэраԓьыт ԓьоԓьот ынкъам ывик, пирӄыгъи лётанво.
Энмэч ныванма ралкогты, люур лылечурмэ ԓьунин, ръэнут ӈан аёԓьатэты ваԓьын мэрынрэӄэй ынкъам тэӈэвыргыргыкэ нылеӄин рэпалгоолгыӈӄачагты, ваԓьыт мынгыткэн-кылгынкэн вэӄэнмич урэԓьу ранмэпы.
Тэӈгитэк ынӄэн, Раглыӈана элкылнин мэлӄынур иʼны.
Кытэӄэй нывилык таӈывъентонвы, лыгъоравэтԓьаӈав мэрынрэӄэй рымагтэты тылегъи яраӈӄачагты, рэсӄивинэӈу эймэквъи ёрогты, рывэнтынин ынкъам мэрынрэӄэй иквъи: – Яраӄачайпы… лейвыркын… иʼны.
– Аʼ?
– валёмык ынӄэн, ӄутысӄычегъи ӈавъангыпы Эʼлвач ынкъам, рымагтэты амӈылёйвыка рытык рэсӄивыԓьын, чоттагнатгъэ, ӄонайгыпгъэ ынкъам эръэпыгъэ.
Авэръэпыплыткок ӄлявол ӄээӄынуӄэй чемгъотвагты авъеткынка вэтчатвагъэ.
Ынӄоры, панэна еп ёрок ӄача вэтчатвама, чывачгынлегъэ Раглыӈаӈӄачагты ынкъам вэтгыры иквъи: – Ынӄэн ӄырымэн иʼны!..
Тэвъэл, тэкичгытъул ыпатъё ӄыёгынат гымнин лейвыкин имтитэючгыӄэйчыку.
Ынӈин ивыплыткук, янор пылягтыгъэ, ынӄоры йытонэнат лилит, къэли ынкъам ричит гаваляма, яӈагты вэӄэтгъи, мэӈӄо йытонэнат пойгыӄай ынкъам чаат, рытрилнинэт ынӄэнат тытлыкагыргык ӄача.
Ёрочыкойпы пинтыӄэтыԓьэ ынпычьэ ӈэвъэнэ энмэч гэчимычвиткулин тэкичгын ӄаматкынык ынкъам чотык ӄача гэтритлин.
Этынва пэглиннинэт тъэр тэкичгытъулти, нымэпаквъэ кокайпы.
Ынӄоры ӄутгъи, пирининэт ымыԓьо рытэнмавъёттэ ынкъам ӈытогъэ.
Эʼлвачына гитэнин чиниткин райыръын – орвыт, уттыт, ваԓьыт тытлык ӄача ӈаргыноӈӄач, лымӈэ ӄутти ръэнутэт.
Ымыԓьо яанаӈат пэнинэк нытваӄэнат, кытъаткэ-ым ӄол рэпалӄоолгык, миӈкы ӈыркирук гэнумкэвлинэт тэкичгыт, ԓьунин: унъэлӈилгыт, эномато итыԓьыт, ганпанрэвавленат.
Эймэвык орвэты, Эʼлвачына тэгилигнин ӈыркирчыкун ынкъам чичеквъи: ынкы тъарыӈ гэнъэтлин ётваё.
«Нэмэӄун, ӄэглынангэт, гэнагтолен!» – ԓьулӄыл ынин челгыръогъэ ынкъам витэтгъи, чичевэ, мэӈин гэргыткулин ынин гаймычьык.
Кытъаткэ-ым ынӄэн, мэӈин Раглыӈана гатвылен иʼгу, энмэч люӈвытрэтыԓьын ярак ӄача.
Пирик уʼмтигыт нычивмыӄинэт ынкъам пойгыӄай, ваалык тэючгыӄэй ынкъам чаат, Эʼлвач чывачгынлегъэ ӈавъаныӈӄачагты, вэтчатваԓьыт ярак ӄача, ынкъам иквъи: – Арагтыка тиритгъэ оʼптытъар ыʼлёт, – ынкъам кытгынтакватгъэ вэнвыеквэ туԓьыԓьин.
Ԓьулӄыл Эʼлвачын ганӈэнапэрален, ӄэлюӄ эмэлкэ нэнтэрмэчьыӈэвын ытлён.
Ръэнут ынкы Эʼлвачына чимгъуу нинэлгыӄин, эквэтыԓьэ ярайпы, Ӄояӈына ынкъам Раглыӈана гэмо, ымы чимгъуу люӈылгыԓьын.
Ытри тэленъеп гэкэвлинэт, иӈӄун ыргин ыʼвэӄуч гаймаӈэн мэчынкы ръэнут атвыка таӈавэтываӄ миӈкри ӄол нитӄин нэквэтӄин.
Игыр ыргынан, тэпэнинэӈэ, таӈавъеткынка напалёмтэлын эквэтыԓьын, этъым, ивэ, ӄутырык ӄлявылырык ӄырымэнат оʼраӈ тывъёлӄылтэ чиниткинэт чимгъут ынкъам тэгъеӈыт ымы чычаткэнарыкы ынкъам ӄутти вагыргыт ӄырымэнат лыги лынъёлӄылтэ кэтԓьаԓьа – ӈэвысӄэтэ.
ЭʼЛВАЧ нылеӄин вэнвыеквэ туԓьыԓьин.
Лыги лыӈкы, иӈӄун ӈоонӄэн ынӈатал нинъыӄин ынкъам наӄам мэчеӈъэлеткыԓьин, Эʼлвач вэнлыги нымычвынатӄэн, пэтле ынан райъогнэн гынтэвыԓьын.
«Рэӄъум?» – эмӄэлелвынэ иквъи ытлён энмэч мэчунтымэвык ынкъам йыӄытчомгогъэ, эʼквыргъам ванэван кытйъарат, миӈкри ӄун гырокэнат ыʼлёт нивлыӄинэт ынкъам гэръэлин ымы агагчавка итык, лымӈэ ӈан, этаны, туԓьыԓьын чимгъуркын, иӈӄун Эʼлвач, ӄнур ӄонпыӈ, ӄырым ныкапчачавын ынкъам ӄырым ныӄылгилюнинэт тоԓьатъёттэ ӈирэӄ мачвэт, чит Кэлваеты ръатчавъёттэ.
Эʼлвач-ым тэӈвытку алваӈ итгъи, ынкъам туԓьыԓьэ еп гэмо нинэлгыӄин ынык вэлеркылеԓьын этынвын, ынӄэната лёӈгагчавыԓьын гынтэвыԓьын яраӈӄачагты тылек ынкъам еп люӈыйӄунтэтэ гитлин.
Туԓьыԓьу-ым, тэкэмынӈин гэчимгъулин Эʼлвач, гитлин ынин йъэлгытомгын Кыргыян, мэӈин нутэтумгэ нытвыӄэн Кыргыянвыӄаё.
Ӄэглынангэт, ынӄэн чавчываӄай чевтъалявыл ынкъам кыквапатъолпэраԓьо гатвален.
Кыргыян рулыԓьу нылгыӄин – лыгэн-ым эмъыттъымыт ынкъам эмгылгыт.
Ытръэч-ым ынӄэн эмԓьук, ипэ-ым ытлён ынӈатал аройвыԓьо, кытъымыԓьо нитӄин, гыттэԓьу ынкъам кытгымыԓьо, мэчынкы ынан нъынрулылтэвнин тымӈалголяӄ мэӈин, микынэ нъымгонэн аʼрэк ынин тэгъеӈ – вэты йыръэтык роолӄыля гытъэвыԓьын нанӄын.
Ынан лыги, иӈӄун нутэтумгэ тоԓьыоʼравэтԓьат ганраӄылӄылява, гэнвэ нымнымгыпы.
Кыргыянына тэленъеп гэйгулетлин ынкъам лыги гэтчылин, иӈӄун ымыԓьо нутэйиквин, ӈэгти, эмнуӈ – ынӄэнат нэмыӄэй эмэлкэ нымытваванвыт, лыгэрат, мэӈӄо мэӈин аʼӄанвыӈ.
Ӄэглынангэт, ылён микынэ-ым ытлён ынӄо нъынвынин, мэӈӄо ытлён ӄонпыӈ лейвыркын чиниттэгъеӈэ?!
«Гым чинит этынвэгым!» – ынӈин ӄонпыӈ нычимгъуӄин ытлён, титэ миӈкри нытуԓьысӄивӄин.
Кыргыян нытэйӈэтӄин масӄонпыӈ тоԓьатъё роолӄыля, алымы раӄгыпы лёӈӈъоԓьын, ынин гатвален ӈэлвыл, гынрэтъё эккэтэ ынкъам ӄутырык.
Чинит-ым ытлён масӄонпыӈ ляйвынвык гатвата – рамкыеквэйпы тоԓьатынво ръэнут чачаԓьын.
Ымыԓьорык лыги ытлён туԓьыԓьын – Въэӈваамыԓьа талва танӈыгнотатагнэты.
Ӈинӄэю вама Кыргыян ӄол гитлин гэруучвэнӈылин пытляӄ, ынӈин гэчимгъулин чинит.
Ынан йымнэн иʼгнэлгын ынкъам каарачыко пирӄыгъи, атчыгъэ.
Титэ-ым ӈаргын ваԓьыт нымтумгыт ымыԓьо рэсӄиквъэт, пинтыӄэтгъи, рырыткунин эноматъё рэпалӄоолгын, мэӈӄокэн ӈыркэрчыкойпы йытонэн тэвъэл.
Ӈинӄэе румкэвнин тоԓьатъё каарачыко, миӈкыри ынӄоры оʼптытъар ыʼлёӈэт винвэ нылӄытӄин ронво тоԓьатъё.
Ынӄэн тоԓьатгыргын микынэ люӈэлкыле гэнтылин ынкъам туԓьыԓьэтык ӄынвэр гэтэӈкэвлин Кыргыян… ЭНМЭЧ гэтэӈвытрэтлинэт йъытэгнык ваԓьыт ӈэгти, титэ Эʼлвачына ԓьунин ыʼттъыёча ръэнут уунъынтыԓьын ынкъам ытлён йыӄытчомгогъэ тылек.
Ынинэт тигыт онъалгыналгыпагтылгыёттэ нитъытылеӄинэт ынкъам ыʼттъыёча тылеԓьын пэтле таӈвытрыӈӈогъэ – ныппылюӄин, нымайкыӄэн, иʼгнэлгэвиръыԓьын.
«Такамытлён, Кыргыян», – эмӄэлелвынэ иквъи Эʼлвач.
Кыргыянына нэнаяаӄэнат эʼгналгэпы тайкыёттэ эвиръыт.
Ӈэвъэнэ нинэнниӄинэт ыныкы эвиръыт эʼгналгэпы – иръын, ӄонагтэ, къэли ынкъам ымы плекыт.
Наӄам эръэты яалеӈӄач, тэкэм рэчетынвык, гэннилин иʼгин налгыӈойӈын.
Ынӄэнат йыпык эвиръыт ытлён тылвыиʼну ныпэраӈӈоӄэн, нэкэм титэ нылеӄин рымынгылгав, ӈан пэӄыткутэ, ӈан тыттанма иʼннусӄык, миӈкы ытлён микынэ аʼӄайъоӈ, аʼӄалвыӈ.
Эʼлвачына ыʼттъыёча кытгынта тылеԓьын нинэԓьуӄин – ӄол нитӄин нытаалгылятӄн, микынэ панэна еп люнԓьутэ нинэнтыӄин ынык вэлеркылеԓьын.
Ытлён нытаалгылятӄэн, этъым, амайылгавык раӄэты – вай ръэнут юрэӄ ынык рэминринэнӈыркын, ӄэлюӄ, ынӈин нычимгъуӄинэт лыгъоравэтԓьат, эвын ӈаргынэн мыгкэԓьэԓьын.
Ынӈин эвын гитэ таӈымыԓьо тылеԓьыт ӄувликэ, гэрэӄэ таӈавэтываӄ гайылгыпкэра, гачемгъокамаграта.
Яачы таалгылятыӈӈок Кыргыянына ывэкгыпы элкылнин ынык инэнпыткэвыԓьын микын ӈан гэтаткогыргын.
Титэ-ым таалгылятгъэ, ӄэглынангэт ԓьунин, вай мэӈин ынин вэнвыеквэ тылеркын, ынкъам кытэ нывилгъи чечавынво, эты ӄэйвэ мэӈин вэлеркылеркын.
Титэ-ым элкылнин ынык яачы тылеԓьын йъэлгытомгын Эʼлвач, иничгытэтгъи ынкъам оʼраӈ иквъи: «Э-э!», ынӄоры эмӄэлелвынэ: «Вэлеркылеркын… Малгапойгыӄайма…», – ынкъам йыӄытчомгогъэ, ӄээӄын рыроватынво ынык валяркыляԓьэпы.
– Ӄынви-и-и-л!
– ынкы яачы тылеԓьын ӄулиԓьэтгъи, мачаймавма Кыргыянэты.
Кыргыянына пытляӄ лёӈвалёма нинэнтыӄин ӄолентоԓьын Эʼлвач, ипэ таӈэтъо йыӄытчомгогъэ кытгынтытыляк, ӄэтэв ыʼԓьыл, ӄэйвэ энмэч тиркытир колё ныгытлягнатӄэн, еп элгыкыԓьин ынкъам люӈунрэпэтыԓьын гынтэвыԓьын.
Ӄол нитӄин Кыргыян ныпаӄыткомгоӄэн кынмал гытката ынкъам мынга ынкъам таӈэтъо иʼгмил ныпэраӈӈоӄэн ынӈин кытгынтаттыляк.
Йыӄытчома тынэё эръэты эʼгналгыӈойӈын нытаӈъэвытлятӄэн ынкъам аʼрэткочьо люӈитыԓьын гынтавыԓьэты, мэӈин вэты нырэйӄунтэнӈыӄин Эʼлвачгыпы.
Ӈоонӄэнына-ым ергык нъэлык ӄымэк йъонэн Кыргыян.
– Аны ӄынвил!
– нэмэ ӄолентогъэ Эʼлвач, эʼквыргъам Кыргыян вэлер ымы ночыткогъан.
Титэ ӈан вэлеркылеԓьэ йъоӈӈонэн гынтэвыԓьын, нэмэ эркыпмаёлгын ягна вагъэ, ынӄоры – эркыпӈай.
Ынкы Кыргыян тыттатымгогъэ ынкъам нэмэ пэӄыткутэ нъэлгъи, пэтлеӄэй йыӄунтэтгъи, пэлянэн Эʼлвач… Панэна эйъыкэ нытваӄэн ӈаргынэн, нъэӄэгнитӄин, тылеԓьыт ынкы къэлитвыгъэт, натваалынат къэлит эмтэткынык гыргоча.
Ынӈатал нытэнтымгэтӄин, ынкы амынан ӄаврыткатыԓьын гыткаеӈкы тылеԓьин ыʼԓьыл таӈвалёмыӈ гыролмакы.
Титэ тэркамэчатгъэ ӈэйык, йъэлгытомга найъон Ватыркаваамвалмыгыргын, эʼквыргъам ынӄэн гыройъэлгык ӈаргынэн ныӄэргатӄэн, ынкъам ытри лымӈэ мэсӄээӄын тылегъэт.
Кыргыянына вэты люӈынэймэвэ нинэнтыӄин Эʼлвач.
Ӄынвэр Эʼлвач ӄолентогъэ: – Кыргыянвыӄай!
Мынынвил, ӈутку мыныткив!
Ытри нывилгъэт амъянра рыров.
Йылӄыӈӈок рэлюуръугъэт, ӄол тоԓьатъё тэкичгэ.
Ыʼлюгъэт мимлык пууръу ынкъам атчьатгъат ыʼлыткынык, люнчимгъутэ, вай ринэнӄитэнӈыт – ыргин омавэръыт люӈитӄыевыԓьыт, алымы ымъылёӈэт гакытгынтытыляленат оʼравэтԓьат.
Инъэ ӄлявылтэ мыгэчгъэт мачкынмал ынкъам, ынӈин авъеткынка, рымагтэты кытгынтакватгъат.
Ыʼттъыёл эквэтгъи Кыргыян чиниткин яраӈӄачагты – Вилюӈэйык рымагтэты.
Ытлён нытаӄэн маёлгыткоеквэ, пэтле пэлянво Эʼлвач, мэӈин, гэлгиръэлин вэлеркылек ынык, нычимгъуӄин Кыргыян.
ГЫНОНЪЫЛЁ ыргынан найъон Мотлыгытгын.
Нивӄинэт, ынӄэн гытгык гамаравленат танӈыт ынкъам лыгъоравэтԓьат гырокы, титэ еп гатэнытвален гытгын.
Тымъёйпы ынкъам атынвыёйпы гэнмутлевлин гытгын, ынӄэната, ӄэйвэ эмэйыӈкыԓьин, ынӈин гэтэныннынлин.
Тиркытир, оʼптыма ыʼттъыёлкэн ыʼлёк, колё ныӄэргатӄэн, ынкъам Эʼлвач, ампэляк ярак лылейпичгыт каргыԓьыт, еп инъэ акавкэтыӈӈогъэ чымъятык лылет ынкъам ынан малечьата рытыӈӈонэнат пучьэчурмэ ынӄэнат.
Ынӄэната йъарат лёӈыйӄытчота этыӈӈогъэ ытлён.
Ынан паанэн райъоӈык Кыргыян, эʼквыргъам панэна вытрэтыйгут нинэнтыӄин.
«Ылён иаʼм тырайъоӈыркын?
– ынӈин нэмэ чимгъугъи ытлён, ԓьома ыʼттъыёча ныппылюӄин ывикӄэй.
– Ытлён танымчаӈынво?
Миӈкри?
Ымыԓьоморэ мури ыннаны ваԓьыморэ, кытъаткэ-ым туԓьэтык, таӈэтъо чычеткинэԓьин – ынӄэн, лыги, колё нытайыӈӄэн… Вэчьым иткэк тоԓьатъё ынкъам маччачайвык туԓьыԓьын «ӄэйъигыӄэвытрын»?..».
Ынӈин чемгъотвама ытлён, ръэнут вай выргыргэтгъи ыʼттъыёча ынык.
Эʼлвачына маленэнат челгатыԓьыт лылет ынкъам ытлён тэӈгитэткугъи.
Ынан ԓьунинэт мачмраӈ вэнвэпы Кыргыянын пыӄарчыкойпы выргыргыриӈэԓьыт рэвымрэвыт, эʼмитлёнырык нэчвигъэн чимгъун Эʼлвачын, эʼквыргъам нэнъурээтын оʼравэтԓьэн турчимгъун, ынӈот ваԓьын: «Чеэкэй нымытваркыт рэвымрэвыт, ымы лыгэн ыннанпыӄаргыпы тэйӈэтыркыт, мури-ым…», – выентогъэ ытлён мачмайыӈкы.
Ынкы-ым Кыргыянына гармагтылен ӈэгны ынкъам ытлён эвытрыкэ гэнъэтлин, эчгойгэпы гатален.
Эʼлвач-ым чемгъоӈӈогъэ: «Мырэӄыркын?
Мэлӄырымэвын мыйъон ытлён… Ӄэглынангэт, экэвкыԓьигым ӈаргын вак ынкъам люнԓьутэ тынтыркын ӈаргынэн.
Кыргыянын лылет люнтъыле, ытлён мыкыӈгатвата ӈаргын – гэкэвлин».
Мэсӄээӄын нывэлытвак ыннанванвык, Эʼлвач мэрынрэӄэй, таӈвэтгыры чывачгынлегъэ ынкъам чейвыгъи аӈӄачормыӈӄачагты, Ныкэпэглягты, яраӈӄачагты, миӈкы ытлён нъатчаркын ӈэвъэнырык Раглыӈана ынкъам Ӄояӈына.
Ынан игыр аʼӄайъоӈ Кыргыян – ӄырымэвын.
ЭʼЛВАЧ лёӈгагчавыԓьын тылек.
Паак вэлеркылек, ытлён танчемгъоӈ нъэли, тымӈалголяӄ, ръэнут чимгъуу ынан гэтчылин, ымы Кыргыян.
«Микынэ рэнымчевнин туԓьыԓьэтыԓьын Кыргыян?
Мэлӄырымэвын.
Ымы гымнан тылвавын.
Наӄам иаʼм тывэлеркылегъэн?» – тэӈимыръэчимгъун парэё ыныглевтычыку гэнъэтлин, экъэликэлевтычыку, игыр имтину пойгыӄайык ынкъам тигык рээн итыԓьын.
Кыргыян-ым ынкы, титэ люнԓьутэ рыннин вэлеркылеԓьын, чимгъугъи: «Эʼмитлён ытлён?
Эви лывавыӈӈогъэ, орапэлятгъэ?
Чит-ым алымы Эʼлвач нытъивӄин, ӄэйвэ алымы масӄонпыӈ рачыко варкын».
Кыргыян тыттэтгъи иквыӈэйык, мэӈӄо тэӈгитэнин яаё ынан тылян, кытъаткэ-ым Эʼлвач миӈкы люӈвытрэтыԓьын.
«Мырэӄыркын?
Иʼам паагъэ вэлеркылек, наӄамвэлер нъинивыркын?
Вэчьым, рэӄи…», – ӄолентогъэ Кыргыян.
Ытлён ӈайыткынык вакъогъэ, эгъянвык ынкъам качьарэты выентогъэ.
Лымӈэ мэсӄээӄын чемгъотвагъэ: «Ныватгъэ?
Вэчьым, миӈкы пирӄыгъи, иӈӄун, ыныкит тыранватгъа, нинэпирисӄычетын?
Эналваквъэ йъок, тэмъюӈэ инэрэнтыӈыркын.
Ытръэсӄун-ым ынӈин иткыԓьин – Эʼлвач эйгулеткыԓьин тэмъюӈыткук, ытлён ныкэтгуӄин».
Ӄынвэрэвын Кыргыян тэгрэтгъи ӈайгыпы, энарэрымгонво Эʼлвач: ӄырымэн эчвэчьын.
«Вэчьым, рэӄи?» – ынкъам кытгынта нъэли вэнвыеквэ йъэлгытомгэн.
Ӈоонӄэн-ым чывэптыыʼлёӈэт люӈыйӄунтэтыԓьын – ынинэт лылет, мэлӄынур, энмэчевын гэпыгтылинэт, Эʼлвачына малечьата нинэнтыӄинэт.
Тэкэм тиркытир йъык амэчатычьата гэтыӈӈолен, ынкъам гамачыгтыйгыръолен.
Ӄынвэр тиркытир йъылыку эвытрыкэ нъэлгъи, ынык пууръу ръачелгыпэраԓьын кувлюкычьын нывиилвытрэтӄин гыргол.
Эʼквыргъам гыроръоԓьын ӈаргынэн нытаӈӄэргатӄэн.
Эʼлвач нытгымэтӄин апъолтыкэгты ръэтгыпы тылек, ытръэч-ым тэӈвэнлыги ӄол ванвык, ӄанъявнолгэпы тыляма, итъунтэтгъи ынкъам пэӄэтатгъэ, ралегъэ эвтылягты, эркыпӄанъявчыкогты.
Ыныкит ӈан мраӈгыткалгын арыӈкытка нъитын выквычыко, этаны, ивтыл нъирын оʼравэтԓьан ынкъам нъыкэгытрэтгъэн.
Рыӈкытыԓьа гытката аʼрэнэн увик ӄанъявтолгык.
Эʼлвач янор таԓьолӄыӈэты кыӈэтгъи.
Рэтиӈугӈынин гыткаӄач выквык рыӈкытыԓьын, лывавнэн, ытръэч эмтъыле ӄолентогъэ ынкъам… чемгъонтымӈэквъэ.
МЫГЭЧГЪИ Эʼлвач ӈачгывэкэткынык арычгытвагты.
Гыткалгын, рыӈкытыԓьын выквык, нэгрыптъылӄэн, энмэчевын мэлымлеԓьын.
Кыргыян-ым, микынэ гавэнвэпылен Эʼлвач, пыкиргъи ынкы, миӈкы гаӄонпыӈавлен раквачаԓьын.
Эчги ынан ԓьунин Эʼлвач, янор тагъенчагъэ, ынӄоры ӄолентогъэ: – Нырэӄигыт ынкы?
Эʼлвач, валёмык ӄулиӄул, лявтынгырголяквъэ ынкъам ынан рыкалыровнэн чиниткин гыткалгын.
Кыргыян-ым энмэч ыныкы нытэгрэтӄин – мэрынрэӄэй, чаатъеквэ, вотъё рэӄык гыргол.
Йъок-ым Эʼлвач, эвыӈӈогъэ: – Како, како, мэй!
Рэӄи?
– эчги-ым чичеквъи, моонэн Эʼлвач выквэпы рывантовык, мэткиит ӄол выквыйӈын рырултэннин, эʼмилёната гаталялен гыткалгын.
Рырултэтыплыткук выквыт, Кыргыянына чааннэн Эʼлвач, оʼмрыпэрэнэн чаат ынкъам элвэтиӈэтэ моонэн тиӈук гырголягты Эʼлвач.
Ганоратвавлен рыгырголявык.
Титэ-ым ытри гыргол нъэлгъэт, Кыргыян лыгэн ынкы арычгатгъэ ыʼлыткынык ынкъам оратвагъэ выентогыргын рыплепавык, тылюнтымэвэ итгъи.
Мэсӄээӄын вак мэчылӄутгъи, ӈырапычга эймэквъи Эʼлвачына, рылининэт ынинэт ӄонагтэ мутлытӄыевыԓьыт.. «Эʼткиӈ колё», – эмӄэлелвынэ иквъи Кыргыян, оʼраӈ-ым: – Тэгыткынык тырэтрилгыт, тыръэмэтгыт гыныграгты.
Эʼлвач таӈавъеткынка нытваӄэн.
Кыргыянына-ым рывиривнинэт тигыт Эʼлвачына эмтэёттэ, эмрэтрилӈэ ынкаткынык раквачаԓьын.
Ӈоонӄэн-ым панэна еп лылянныматэты, авъеткынка нытваӄэн.
Горатвален ынӈин вак.
Ӄынвэр мэрынрэӄэй, эʼквыргъам танчечавыӈ иквъи: – Ынӈэ, эвнъээʼткэ.
Авъеткынка нытваӄэнат ытри, амынан ӄынӈатгыргын Эʼлвачын гавалёма.
Кыргыянына унмыейвэчу рытчынин Эʼлвач, чемгъоӈӈогъэ: «Ынӈатал тотъэты ваԓьын!
Рэӄъум вэлеркылегъи?
Танымчаӈынво гым, миӈкри?
Игыр-ым…» Кыргыян вакъогъэ йъэлгытомгык ӄача.
«Авнарагтыка?» – чит рамӈылёгӈынэн ынан Эʼлвач, пууръу-ымиквъи: – Иамʼ яраӈӄачагты гэлийгыт?
– Лылет гатъылыӈӈоленат, – мэткиит очыткогъэ Эʼлвач, ынӄоры оʼптыӄааӄын вак: – Ӈутку ӄэнапэлягэ, ӄэнанмыгэ… Ӄыгтыгынат гымнинэт ӈэвъэнти ынкъам… ӄэнантэнмаквыткы ӄолевагыргэты… Ынӈэ апэляка ытри, Раглыӈа нанӄыԓьын, – авъеткынка нъэли ынкъам нэмэ малчемгъонтымӈэквъэ.
Кыргыянына таӈавъеткынка палёмтэлнэн Эʼлвач, илюԓьыкэ вакъотвагты, ынӄоры ытлён чемгъотвагты мачлявтынгырголяквъэ ынкъам гитэнинэт чымче ваԓьыт ӈэйыт.
Гитэнинэт ӈэйыт, эʼмитлёнырык нытаӈынпэравӄэн нутэнут.
Таӈамалваӈ ваԓьыт ынӄэнат ӈэйыт.
«Этаны, ынӈин гэринӈылин Тэнантомгыӈ, – чимгъугъи Кыргыян.
– Ымы вай мури, гым ынкъам Эʼлвач, нэмыӄэй амалваӈ ваԓьыморэ.
Ытлён нымэйыӈӄин, ныкэтгуӄин, гым-ым ныппылюйгым, ӄупӄыԓьигым.
Гым тоԓьыоʼравэтԓьайгым, ытлён-ым этуԓьыкыԓьин.
Ытлён ярачыко пэнин ваԓьын, гым-ым ӄонпыӈ гэлейвэ…» Ынӈин чемгъотвама ынан гитэнин Эʼлвач ынкъам витысӄычетгъи, ԓьук эмутлыкэ нъэлыԓьын ынин ԓьулӄыл.
«Въигъи?» – чимгъугъи Кыргыян, эʼквыргъам ынкы люур вай вытрытваԓьэн лылечурмыт виврэгъэт, ынкъам Кыргыян чичеквъи: аёԓьытваркын.
«Пагчеӈгыргын, ръэнут ынан чимгъуу лыӈыркынин?
Въэгыргын ынкъам гырголятгыргын эʼэʼгты – ӈэнри, нивӄинэт лыгъоравэтԓьат, миӈкы ымыԓьо качьарэты ганымытвата?
Лымэвыр ытръэч йылӄэтгъи?...» Кыргыянына чимгъуу лыгнин ымы чиниткин вагыргын, люур вай тэӈвытку ӄымэк ӈирэӄлигче элеӈитыԓьу ченэтывэкэгты аʼӄачемгъоӈӈогъэ, аʼнӄатыӈӈогъэ.
Энмэчевын ынан люур вай чичевнин чиниткин аʼӄалтатгыргын, тармачьыӈгыргын йъэлгытомгэты, мэӈин игыр раквачаԓьын арычгытваркын ыныггыткак ӄача.
«Эви ынӄэн игыр таӈытвыӈ ыныкы?!
Виин-ым ытлён чемгъонтымӈэвэты вама…», – ынӈин чемгъотвагты Кыргыянына пиринин пойгыӄай… КЫРГЫЯНЫНА тэӈыркыленин вэтгав Эʼлвачын, рэквэтэвнин ытлён ыʼттъыётԓьарыкы, гырголягты.
Ынӄэн ӄырымэн тагэнӈатгыргын, ынӄэн ипэ вагырга рывэтгыԓьавъё.
Ынӄэн ипэ лываквыргын итык инъэтичгу чычаткэнаԓьэты, титэ гыт ручеквъи.
Титэ гыт гэкэвигыт таӈымыԓьо вагыргыт чинит рыкытвылевык… Ынӄэн ваны, миӈкы гараквачален оʼравэтԓьан, ӈоткатагнэты натвыркын Эʼлвачьеначо.
Лейвыԓьыт ынӄо ивыркыт, иӈӄун ынкы мэлгынвыкэн ванвэпы , миӈкы гэнылвэтлин Эʼлвач, ӄонпыӄ ныӄэргатӄэн, ынкачыкойпы ӄынур тиркыӄымчучьын ныӄэргатӄэн, нывъентыӄин.
Таӈгэмо ымы микынэ, иаʼм ынӈин ванӈӈогъэ.
Ытръэч ыннэнъют яатԓьат вэтгыры ивыркыт, энмэн ынӄэн ӄымчучьын – нытурӄин вагыргын чавчывэн ынӈэнванвык, мэӈӄо ытлён лыгитэленъеп йъык гэнъэтлин, ыʼттъыётԓьарыкы гэквэтлин.
Лейвыԓьыт ынӄо оʼравэтԓьат тэӈэвын гэнвиле ынкы, мэлгынвык ӄача, – энангнэнтынво.. … Кыргыянына въиԓьын гыролмакы выквытрэлнэн, оʼптытъар пыръёттэ гитлеӈуттэ энатрынэн.
Рытрилнинэт гэтляӈыткынык этчывыквыт, иӈӄун въиԓьын эвнэнрэӄэвкэ ыʼнынтын ӈаргыночьа.
Ынӄоры Кыргыян нэмэ вакъогъэ лыгэн ыʼлыткынык.
Ынкъам вай ынкэӄэй вытрэтгъи вагыргын, титэ ӄынур тэӈуйӈэ гэнъэле ымы ыннэн оʼравэтԓьан, таӈамгынан гапэлята гыролмакы.
Таӈамгынан!
Ынӄэн ӄынур тэгилгыгнин Кыргыянына, ытлён игыр пэлятык ӄувликэ нутэк.
Таӈӄэглынангэт ытлён гагтыпыннавлен, рыпэт гэмэчкулюмкэтлин ӄэӈъаёгты.
Наӄам гагтыйгыръолен катгоӈ, гэйъэтлин ыʼлыткынтагнэты.
Мэсӄээӄын вак ытлён тыттэтгъи маёлгык, нэмэ тэгрэтгъи ынкъам чейвытылегъи Ныкэпэгляӈӄачагты.
Энмэч волӄытвэӈӈок пыкиргъи ярак Эʼлвачын.
Рэсӄивык, авъеткынка ӄамэтвагъэ ынкъам йылӄэтгъи.
Вытку кыевык эʼйӈэвнинэт Ӄояӈ ытри Раглыӈа, гыпиԓьэтыԓьыт рэлку, ынкъам ивнинэт: – Ватыркаваамвалмыгыргык тыпэлян ытлён.
Эргатык гэкэӈэ мытрайъоӈын.
Эвиръыт ынан яаёлӄылтэ ӄынтэнмаквыткы.
Пыкиргъэт ытри еп ыʼлё.
Нуттытурэгъэн въиԓьын ынкъам намгон рытэнмавык элвэԓьин вагыргэты.
Янор нананӄынтогъан, нэмутлытвыгъэн, натагмален.
Нэчвинэт мынгыкэн ынкъам гытгакэн рытрэт.
Нанавэръэпатын турэвиръэ.
Нэтрилын оттыткынык.
Кыргыянына рыюнэвнинэт уттыт, нэнылвэтын Эʼлвач.
Таӈымыԓьо плепы гэнлелин, ӄэлюӄ чавчыват нивӄинэт, энмэн въиԓьын ӄолеванвык ныйӄынъэлӄин – кытвыл вэты ытлён рылватъёлӄыл.
Тэкэмынӈин нэнтыгъэн егтэлыԓьэ.
Ынӄоры ыргынан нэймитынэт гакаӈӄаат, нэнвэнӈынэт, чымӄык тэкичгын напатын, гынуԓьын нанлывэкавын ынкъам напэлян мэлгынвык ӄача.
«Ынӈот-ым вай – ӄонпыӈакватгъэ Эʼлвач, – чимгъугъи Кыргыян.
– Эты ӄэйвэ ӄэглынангэт эквэтгъи, ӈан ӄэлелвын въиԓьин ӄээӄын ӄликкин гивиӈинӈит рэтлепыткугъэ гырголяйпы, ынкъам ынӄэнына рэԓьуркынинэт, мэӈин чычаткэнаԓьэпы рэтинэнъэӄэӈыркын вагыргык – рэтэмъюӈыткуркын, рэтуԓьэтыркын, ръэӄэлтэтыркын имырэӄык?
Ӄэйвэ эты тырайылгавыӈӈогъа игыр туԓьэтык лымэвыр рымагтэты имырэӄык тырэпириткуркын?
Вэчьым, ӄэлелвын въиԓьин катгоӈ ваԓьын чинит въиԓьык…» – ынӈин чемгъотвама, Кыргыян лявтынгырголяквъэ, гитэнин йъын, ӄынур ӈан ынан гэрэлкылӈэ очыткогыргыт ымыԓьо ынӄэнат маԓьаӄанръачӈытовыӈ ваԓьык пынлёёк.
Тэкэм ынкы люур вай тиркытир уʼрэквъи йъылыкойпы, энанӄэргаквъэ ԓьулӄылык Кыргыянын ынкъам ымыԓьо гыролмакы нутэйиквик, ымы агтыйгыка нъэли.
– Тэӈгыйивӄэв ӄонпыӈакватыԓьэн, – мэрынрэӄэй, эʼквыргъам таӈвалёгмэч ӄутырык, иквъи Кыргыян.
Раглыӈа ынкъам Ӄояӈ авъеткынка левтынилюгъэт, ыргинэт ԓьулӄылти нэмыӄэй ганӄэргавленат гырокэнат номӄэнат тиркыӄымчучьэ.
Оʼравэтԓьат тэнмавымгогъат акватынво ярагты.
Кыргыян ытри Раглыӈа ыннанорва эквэтгъэт Вилюӈэйык рымагтэты, Ӄояӈ-ым ныватгъэ Ныкэпэглягты, миӈкы ыныгрээн нымытвамгогъэ ӄол чавчыв, мэӈин нъэлгъи ыʼвэӄучину ынкъам этынво ӈэлвыԓьык Эʼлвачын.
Ӈэргэрык Раглыӈа кымиӈэтгъи, ӈинӄэй гъурэтлин.
Ынан ынкъам Кыргыянына нэныннэтын Эʼлвасӄайыно.
ГАНЫМЫТВАЛЕНАТ ГАТВАЛЕНАТ ЯТЪЁЛ ЫНКЪАМ МЭЛЁТАЛГЫН.
Ятъёлын яраӈы гатвален тинтинин.
Милютин-ым итӄилгын.
Ынраӄ-ым ятъёла тэнӈу лыӈыныӈонэн мэлеталгын: - Гымнин яраӄы тагныкэрыӄэн, гнин-ым вусӄымчыку ваԓьын.
Элервугъи ятъёлын яраӄы тылгыгъи эрыкут-ым Ятъёл таароӈыӈогъэ мэлетагты: - Ивкэ гынык ярачермэты вэлер мыԓьӄытгъэт, Милютэӄэй.
Милютэтэ татлыгнэн: -Вынэ ӄырым; гнан-ым гымнин яраӄы восӄымчыкомаро нинэлгигыт чама тэнӈу нылгыткуйгыт.
Вэты ятъёл араӄатыӈогъэ: - Инкун вэлер ярачермэты нъывэтгыԓьавнэн.
Эргатык нэмэ ятъёл араӄатыӈогъэ иӈӄун тыллыкагыргэты, нъылӄытгъэн.
- Вынэ ӄрым!
Гыт-ымӈан нытэнӈыткуйгыт гымык ярагты.
Ятъёла нинэтэнринӈыӈӄин чама нъараӄатӄэн Ятъел ӄынвэр мэлеталгын вэтгыԓьатгъэ, иӈӄун ытлен тыллыкагыргэты нъылӄытгъэн.
Ӈраӄ ылёӈэт галак ятъёл пчаӈэты эвыӈӈогъэ: - Милютэӄэй, ивкэ кинэнрэсӄивэтыркын ралковты.
- Вынэ ӄрым крэсӄикви: гыт-ым ӈаннытэнӈыткуйгыт.
Нъараӄатръоӄэн ятъёл иӈӄун милютэтэ Нъынатвынэн ятъел.
Ӄынвэръым милютэтэ ратвынэн ытлен.
Лымӈэ ӄол ылёӈэт галак луур вай ятъёл арыӈаӈӈонэн чинит ярайпы мэлеталгын.
- Алва ӄынногэ ягнамчайгыт!
Тъэнӄэтыркын гынык рээн вак.
Ынӈин-ым риӄукэтэ рнэнин мэлеталгын.
Вакъотваӈӈогъэ наргын мэлеталгын ынкъам тэргатыӈӈгъэ.
Мэрэгтываӈӈогъэ чинит егэ.
Луур вай мэӈӄо ыттъыт ръэлагалягъат: - Тяф-тяф!
Йам нытэргатэгыт?
- Ӄэлюӄ-ым ятъела гинэннэлин гымык ярайпы.
- Гыт ӄпаагэ тэргатык.
Ытлен моргынан мытрэннэӈын.
Ярагты кытгъэт: -Тяф-тяф-тяф!Тавтаватръоат ыттъыт.
Ӄынтогэ мэлёт ярайпы ӄрымэн гынин яраӈы!
Ятъел пэнъелгыткынгыпы эвыӈӈогъэ: - Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллаӈыт!
Айылга ыттъыт гынтэквъэт.
Мэлеталгын нэмэ тэгыӈӈогъэ ӈаргын.
Чинит егэ нымэрэгтываӄэн.
Луур вай мэӈӄо галяӈӈогъэ ины ынкъам пынлёнэн мэлёталгын: - йам гыт нытэргатэгыт?
- Ӄэлюӄ-ым гым ятъела чинит ярайпы гинэннэлин.
-Ӄпаагэ тэргатык милютэӄэйигыт.
Ынанъаёк гымнан трэннэӈынытлён.
Ины ярагты ӄытгъи милютин, ынкъам ӄъолаӈӈогъэ: - Уыыы… уыыы… Ятъелегыт, ӄынтогэ ярайпы милютин!
Ятъет пэнъёлгыткынгыпы эвыӈӈогъэ: Трэлӄутысӄычэтгъэ!
Трэпинкусӄычэтгъэ!
Траналгытъайытчайвыгыт.
Ытръэч нэлгытьулти гынин гамгараеквэ рэриллеӈыт!
Айылга ины гынтэквъи.
Мэлеталгын нэмэ тэргыӈӈогъэ.
Луур ԓьунин милютэтэ кэйӈын тылеԓьын: - Милютэӄэй, йам нытэргатэгыт?
- Ӄэлуӄ-ым гым ятъела чинит ярайпы гинэннэлин.
- Ӄпаагэ впэргатык.
- Ынанъаёк гым нантрэннэӈын ытлен.
Кэйӈын ярагты ӄытгъи милютин ынкъам кнъайӈаӈӈогъэ: - Ррр…ррр… Ӄнтогэ эӄылпэ милютин ярайпы ятъел.
Мэчичъу ятъел пэнъелгыткынгыпы тэнанайылгэты эвыӈӈогъэ: - Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч гынин нэлгытьулти гамгараеквэ рэриллеръуӈыт!
Кэйӈын айылга гынтэквъи.
Нэмэ тэргыӈӈогъэ мэлеталгын.
Луур ԓьунин Тлеԓьын ӄлегтанӈыгатлё, нинимтиӄин наӄам въэйылвинэӈ.
- Ку-ка-ре-ку!
Милютэӄэй, йам нытэргатэгыт - Ӄэлюӄ-ым ятъёла гинэннэлин чинит гымык ярайпы.
Ӄлегтанӈыгатле ӄытгъи ярагты милютин.
-Ку-ка-ре-ку!
Чейвэтылеркын Челгы плаӄыԓьэгым Тимтиркын гымнан въэйылвинэӈ: въэйылвинэӈэтэ трэчвиткуйвыгыт.
Энмэч пэнъёлгыткынгыпы ӄувмриги!
Валёмнэн рэӄын ивыԓьын танӈыӄлекгатле ятъел Айылгыръоэ ынкъам иквьи: - Тавэръэпыркын… Нэмэ танӈыклекгатле ӄолентогъэ: -Ку-ка-ре-ку!
Чейвэтылеркын Челгы плаӄыԓьэгым Тимтиркын гымнан въэйылвинэӈ: Трэсвиткуйвыӈын гымнан ятъел Энмэч пенъёлгыткынгыпы ӄувириги!
Валёмнэн ятъёл арэӄынивыԓьын, айылгыръогъэ Ынкъам иквъи: - Тавэръэпыркы… Нэмэ танӈыӄлекгатле ӄолентогъэ: - Ку-ка-ре-ку!
Чейвэтылеркын Челгы плаӄыԓьэгым Тимтиркынгымнан въэйылвинэӈ; Въэйылвинэӈэтэ трэсвиткуйвыгыт.
Энмэч пэнъёлгыткынгыпы ӄувириги!
Ятъёл айылгэты эвыӈӈогъэ.
- Тэръэпыркын… Ӄлегтанӈыгалгатаӈрочаивнин: -Ку-ка-ре-ку!
Сейвэтылеркын Челгыплаӄыԓьэгым Тимтиркынгымнанвъэйылвинэӈ.
Ятъелтрэсвиткуйвыӈытвъэйлвинэӈэтэ.
Эӄылпээнмэчпэнъёлгыткынгыпыӄувириги.
Амайылга ятъёл эӄылпэ пэнъёлгыткынгыпы вирин Ынкэ ӄэйгынтэквъи.
Мэлёталгыӄай ынкъам ӄлегтанӈыгатле чеэкэй нымытваӈӈаат.