Ръэв ынкъам ӄораны
Аӈӄачормэпы нылеӄин ӄораӈы, ръэв-ым аӈӄайпы ныӄолен- тоӄэн: - Китаӄун мынтэйкэвмык.
Мэӈин эплеэн армаӈ ваԓьын!
- Ээ!
Мынтэйкэвмык!
- очыткогъэ ӄораӈы.
Ӄораӈы тачаанӈыгъэ въэе, ръэв-ым - мыргота.
Нэкылвынэт чааттэ.
Ӄората чаат ръомравнэн, ръэвэ-ым мыргочаат кылтынин ӈойӈык, ынӄо аʼрэчетыткогъат - ръэв аӈӄагты, ӄораӈы-ым амноӈэты.
Ръэвэ аӈӄы нэнанпэглявӄэн ӈойӈа, ытръэч лымынкыри мимыл нэтчетыръоӄэн.
Ӄораӈы рыпэт нутэргычыку гэнъэтлин, вэнлыги ныкытъыматӄэн.
Люур тылпъигъэт чааттэ.
Ръэв аӈӄачыкотгъэ, ӄораӈы-ым амноӈэты риӈэгъи.
Ынкэтэгнык ӄораӈы эмэмнуӈкы ваӈӈогъэ.
Пипиӄылгын ынкъам иʼӈыпчиӄ
Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ: - Ӄаймыгэ.
- Трэпылӄэтгъэ, - очыткогъэ иʼӈыпчиӄ.
- Умкык ӄинэнрэтгъи.
- Трэлпиквъэ, трэтэргъэ.
- Ытлыгин лилит ӄыйпыгынат.
- Эʼтки тратъайытчаӈынат.
- Ынан ытԓьата рэннигнинэт.
- Гэвылӄэтлин титиӈы.
- Ытлыгык варкын пынаквын.
- Пынаквын гъэӄэрэлин.
- Опопы ӄырэмкичиги нымэты.
- Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ: - Рэӄэ-ым гэначъэлен ыргин яраӈы?
- Ыʼттъынэлгэ.
- Утъымыт-ым рэӄэ гэтэйкылинэт?
- Ыʼттъин ыʼттъымэ.
- Рэӄэ-ым гэтэйкылинэт тэврит?
- Ыʼттъыгытолӄыля.
- Чоттэ-ым рэӄэ гэнатыеленат?
- Ыʼттъыналгыӈойӈа.
- Рэӄэ-ым ныӄамэтватӄэнат?
- Ыʼттъыйиле.
- Раӄытӄынык-ым нувиӄинэт?
- Лявтъыттъымыткынык ыʼттъин.
- Миӈкы-ым игыт нымным?
- Гэлвылин.
- Эʼми-ым игыт йынйын?
- Иле гэттулин.
- Эʼми-ым илиил?
- Пычиӄэтэ гэлпылин.
- Эʼми пычиӄэт?
- Гэриӈэлинэт.
Иʼны, вэтлы ынкъам кытэпалгын
Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым-ым ныялгыттэнмавэгым.
Люур-ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи: - Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми-ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай-ым гатампъаленат уттыт.
Ынкы иквъи иʼны: - Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы-ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи: - Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
Пипиӄылгын ынкъам рэӄокалгын
Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй ик-въи: - Етти!
- Ии, - очыткогъэ рэӄокалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ: - Ытръэч-ым миӈкэмил мытрувичвэтгъэ?
- Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
- Кита мынтэйкэвмык!
- иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи: - Кита ынръам мынатчычет.
Микынэ рэԓьугнин ӄол - ынӄэн рэрмэлтэтгъэ!
Ӄээӄын елырачвыӈгъат –ипэ мэӈин ыʼттъыёл ратчыгъа.
Рэӄокалгын армаӈ вагъэ - ыʼттъыёл ратчыгъа.
Атчыгъэ, налгыӈойӈ-ы-н-ым ӈаргыноӈӄач вагъэ.
Пипиӄылгʼэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи: - Вэлет аны ӄыӄолентогэ!
Пипиӄылгын очыткогъэ: - Гым ӈутку!
Риӄукэтэ пэнрынэн ӄолентоԓьын, ӄол-ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт га-ел-ы-нто-лен, ынӄо ик-въи: - Калырогъэ, - гыт эрмэлтэтгъи - иквъи рэӄокалгын пэпэӄылгэты.
Мэлёталгыӄай ынкъам кэлы
Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин: - Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы: - Гымнан инэнукыԓьигым ынӄэн тэкичгын!
- Ръэнут-ым нинэнуйгыт?
- Ӄоратъол, - амвыета иквъи мэлёталгыӄай.
- Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи: - Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ: - Эʼми мэлёталгын?
- Омкычыкогты гынтэквъи.
Ӄол гатле иквъи: - Мывинрэтгыт энарэрык!
- И-и, вынэ!
- Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
Вэтлы ынкъам мэлёталгыӄай
Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи: - Энараԓьэгыт!
Аны ӄинэвинрэтги, тырэпылӄэтгъэ... Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓья гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ: - Ванэван микынэ ныԓьунин гымнин экык?
Ымыԓьо иквъэт: - Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты: - Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъя.
Ялгытгъат.
Эмэмӄут
Энмэн, Эмэмӄут пэнин арычгытваԓьатылыьн откынтагнык.
Авалёмкыԓьэн ӈэвъэнэ тэнилюԓьыӈык эмъэӄывикивэ, рыпэт увэкӄал гэйигэтлин.
Эмэмӄутын чакыгэт ытри Эмэмӄутын ӈэвъэн ӄол итгъэт аймыгъат.
Ынръам Эмэмӄутын ӈэвъэнэ нинэгитэйвыӄинэт ӄытгал- гат.
Чакэтта Эмэмӄутын нэналваӄэн ивкы ынтэ: ― Ынӈэ эгитэйвыкэ галгат, эквэтыԓьыт ӄоленотагты.
Эʼквырга авалёмкыԓьэн ынтэ, вэнлыги нинэгитэйвыӄинэт галгат.
Галгат-ым камэйгатгъат аймынвык ынкъам каврантатэты гачанаӈкы нэпиригъэн Эмэмӄутын ӈэвъэн.
Эʼэʼнныматтагнык рымагтэты нэнриӈэквъэн Эмэмӄутын ӈэвъэн, аролкэта ваԓьын.
Эмэмӄутын чакыгэт амынан рагтыгъэ.
Ынинэԓьын ивнин: ― Амарычгытваԓьатык, ӄынвэр ӈэвъэн галгата нэнэквэтэквъэн.
Лыгэн эвыр тэнмавыӈӈогъэ Эмэмӄут.
Эквэтгъи аӈӄаӈӄачагты.
Аӈӄачормык пыкиргъи.
Ԓьунин лыгиӄуймэвириӄэй ынпыначгы- ӄай.
Ынпыначгыӄая нинъэйвынин.
Ивнин: ― Кыкватвытвытлыӈын ӄыпиригын, аӈӄаткынык ӄытрилгын, ынкъам ӈанӄэн ӄэквэтги аӈӄаеквэ.
Эʼэʼнныматтагнык пыкиргъи Эмэмӄут ынкъам ынкы ԓьунин кытчытваԓьын ӈэвъэн.
Ытлён виин пирӄыгъи.
Этчи кытчынвэпы рултыгъи ӈэвъэн, ԓьотываннэн кытчынвын ӈэвъэнин.
Нэмэ ӄытгъи панэнкытчынвэты.
Эвын гакытчылен, люур ԓьунин Эмэмӄутын чаат.
Элкылнин ӈэвъэнэ чаат, иквъи: ― Ок-кой!
Ынраӄ вай малямамамӄотийӈынэн чаат?!
Эчги ӄотымгогъэ ӈэвъэн, Эмэмӄутынэ тиӈусӄыченнин чаат ынкъам тиӈунин ӈэвъэн.
Ӈэвъэнэ ивнин: ― Ев-ев, аны ӄинэтрилги!
Нэнэнэт мыйъонат.
Эмэмӄутынэ ӈэвъэнэ ивнин: ― Вынэ ӄырымэнат итык ынӄэнат нэнэнэт.
Ынӄэн лиглигыт.
(Ынӄэн ӈэвысӄэт галгата йытоё, ымы ынан лиглигыт гагтоленат) .
Ӈэвъэн кавтычгоԓьын, ӄынвэр кылтынин ынкъам рырагтаннэн.
Рагтэты нэмэ ынпыначгыӄай тылянво нэлгыгъэн.
Ынпыначгыӄая нэмэ нинъэйвынин Эмэмӄут.
Ивнин: ― Митъэлыги рарынносӄэвӈыт галгат.
Ярак рэпкирӈытык ынкъам ӄэймитгыткы элгыплыԓьасӄаӄо, ытри элгыплылятыркыл- ьык.
Ырыткугъэт.
― Алымы ынӄэн элек нытваӄэн, люур ӄынур восӄийӈын тыляӈӈогъэ.
Ӄытлыги, галгамкийӈын рынносӄэвыԓьыт.
Люур чьачаӈӄэралгыръочгатгъэ, ынкъам галгамкийӈын-рынносӄэвыԓьыт таӈымыԓьо ӄитувъигъэт.
Иаʼм-ым инӄун гэӄитувъиткулинэт галгат?
Ӄэлюӄ-ым Эмэмӄут ынпыначгыӄая нэнъайвыеквэ гачьачаӈытватлен, ынӄэната ынкъам галгат рынносӄэвыԓьыт гэпӄэтлинэт.
Гэӄитувъиткулинэт.
Таӈымыԓьо эрэтыткугъэт.
Пляк.
Эмэмӄутын чакыгэт ытри Эмэмӄутын ӈэвъэн ӄол итгъэт аймыгъат.
Ынръам Эмэмӄутын ӈэвъэнэ нинэгитэйвыӄинэт ӄытгал- гат.
Чакэтта Эмэмӄутын нэналваӄэн ивкы ынтэ: ― Ынӈэ эгитэйвыкэ галгат, эквэтыԓьыт ӄоленотагты.
Эʼквырга авалёмкыԓьэн ынтэ, вэнлыги нинэгитэйвыӄинэт галгат.
Галгат-ым камэйгатгъат аймынвык ынкъам каврантатэты гачанаӈкы нэпиригъэн Эмэмӄутын ӈэвъэн.
Эʼэʼнныматтагнык рымагтэты нэнриӈэквъэн Эмэмӄутын ӈэвъэн, аролкэта ваԓьын.
Эмэмӄутын чакыгэт амынан рагтыгъэ.
Ынинэԓьын ивнин: ― Амарычгытваԓьатык, ӄынвэр ӈэвъэн галгата нэнэквэтэквъэн.
Лыгэн эвыр тэнмавыӈӈогъэ Эмэмӄут.
Эквэтгъи аӈӄаӈӄачагты.
Аӈӄачормык пыкиргъи.
Ԓьунин лыгиӄуймэвириӄэй ынпыначгы- ӄай.
Ынпыначгыӄая нинъэйвынин.
Ивнин: ― Кыкватвытвытлыӈын ӄыпиригын, аӈӄаткынык ӄытрилгын, ынкъам ӈанӄэн ӄэквэтги аӈӄаеквэ.
Эʼэʼнныматтагнык пыкиргъи Эмэмӄут ынкъам ынкы ԓьунин кытчытваԓьын ӈэвъэн.
Ытлён виин пирӄыгъи.
Этчи кытчынвэпы рултыгъи ӈэвъэн, ԓьотываннэн кытчынвын ӈэвъэнин.
Нэмэ ӄытгъи панэнкытчынвэты.
Эвын гакытчылен, люур ԓьунин Эмэмӄутын чаат.
Элкылнин ӈэвъэнэ чаат, иквъи: ― Ок-кой!
Ынраӄ вай малямамамӄотийӈынэн чаат?!
Эчги ӄотымгогъэ ӈэвъэн, Эмэмӄутынэ тиӈусӄыченнин чаат ынкъам тиӈунин ӈэвъэн.
Ӈэвъэнэ ивнин: ― Ев-ев, аны ӄинэтрилги!
Нэнэнэт мыйъонат.
Эмэмӄутынэ ӈэвъэнэ ивнин: ― Вынэ ӄырымэнат итык ынӄэнат нэнэнэт.
Ынӄэн лиглигыт.
(Ынӄэн ӈэвысӄэт галгата йытоё, ымы ынан лиглигыт гагтоленат) .
Ӈэвъэн кавтычгоԓьын, ӄынвэр кылтынин ынкъам рырагтаннэн.
Рагтэты нэмэ ынпыначгыӄай тылянво нэлгыгъэн.
Ынпыначгыӄая нэмэ нинъэйвынин Эмэмӄут.
Ивнин: ― Митъэлыги рарынносӄэвӈыт галгат.
Ярак рэпкирӈытык ынкъам ӄэймитгыткы элгыплыԓьасӄаӄо, ытри элгыплылятыркыл- ьык.
Ырыткугъэт.
― Алымы ынӄэн элек нытваӄэн, люур ӄынур восӄийӈын тыляӈӈогъэ.
Ӄытлыги, галгамкийӈын рынносӄэвыԓьыт.
Люур чьачаӈӄэралгыръочгатгъэ, ынкъам галгамкийӈын-рынносӄэвыԓьыт таӈымыԓьо ӄитувъигъэт.
Иаʼм-ым инӄун гэӄитувъиткулинэт галгат?
Ӄэлюӄ-ым Эмэмӄут ынпыначгыӄая нэнъайвыеквэ гачьачаӈытватлен, ынӄэната ынкъам галгат рынносӄэвыԓьыт гэпӄэтлинэт.
Гэӄитувъиткулинэт.
Таӈымыԓьо эрэтыткугъэт.
Пляк.
Оʼравэтԓьат ынкъам гынникыт
Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: ʼМэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
й, кто здесь находится?
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: ʼЭтааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: ʼАʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӈылятыӈӈогъат.
Ӄулитэ йыръэтгъи нутэнут.
Ынкатагнэпы кэйӈыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӈвагыргын ивнин: — Ӈоткатагнэпы гыт Таӈвагырго рэнъэлы варатэты.
Ынӈин ивыплыткук ытлён риӈэгъи.
Ытръэч.
- — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: — Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
— Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
– ӄулиԓьэтгъи Таӈвагыргын.
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин:ʼЭтааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи:ʼАʼтав ӄымгогэ, тумгигыт!”Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӈылятыӈӈогъат.
Ӄулитэ йыръэтгъи нутэнут.
Ынкатагнэпы кэйӈыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӈвагыргын ивнин: — Ӈоткатагнэпы гыт Таӈвагырго рэнъэлы варатэты.
Ынӈин ивыплыткук ытлён риӈэгъи.
Ытръэч.
--- --- --- --- Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: ʼМэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
— ӄулиԓьэтгъи Таӈвагыргын.
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: ʼЭтааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: ʼАʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи: — Аʼтав ӄымгогэ, тумгытум!
— Люур вай выргыргыръугъи, мэчыӄэргыръогъэ, йъилкээвръугъи гыролмакы, ымыԓьоргэн гынникин нэлгыт ӈылятыӈӈогъат.
Ӄулитэ йыръэтгъи нутэнут.
Ынкатагнэпы кэйӈыт ынкъам иʼгыт паагъат оʼравэтԓьагты пэнрыткок.
Йъилкээв виригъи нотасӄэты, Таӈвагыргын ивнин: — Ӈоткатагнэпы гыт Таӈвагырго рэнъэлы варатэты.
Ынӈин ивыплыткук ытлён риӈэгъи.
Ытръэч.
Ганымытвален Нотанто эмнуӈкы амынан.
Наӄам ынӈатал ынин ӈэлвыл нымэйыӈӄин.
Таӈамынан ныялгытӄэн, нытараӈӄэн рэвивык.
Ынӈин галягъэ ԓьэлеӈит.
Ытлён нычимгъуӄин: ʼМэӈӄо гым мыӈавынрагтатык?” Люур вай мэнӄо пинтыӄэтгъи ӈэвкэйӈыӈ: — Гым ӈэвъэну ӄинэлгыги гынан опопы, нэмыӄэй гым уйӈэ аӄлявылка.
Нотанто чимгъугъи ӄээӄын ынкъан иквъи: — Гыт гымык ӄыпэлятгэ.
Кэйӈыӈэвэ ивнин: —Ӄыӄорантагэ, ынан гымнан тырэтэйкыӈын яраӈы.
Нотагты ӄорагты чейвыгъи, ӄэлюӄ энмэч аʼӄагакаӈыԓьатыӈ – ымыԓьэт гэлгылин.
Кэйӈыӈэв-ым тараӈымгогъэ, эчги Нотанто ӈэйык рымагтыгъэ, кэйӈыӈэв ынӈатал ныгтиӈӄин ӈэвысӄэт- ӄэю нъэлгъи.
Ытлён эӄылпэ увигъи ынкъам чайпатгъэ, пылыткук ынан аʼтчаӈӈонэн Нотанто ӈалвыԓьэпы.
Эчги ӄлявыл вытрэтгъи, ӈэвысӄэтӄэй нэмэ кэйӈыӈэву нъэлгъи.
(Ытлён, гытиӈӈэвысӄэтӄэй кэйӈу итыԓьылӄыл.
Кэԓьэтэ ытлён кэйӈу гэтчылин, эʼнӄэтыԓьын ыныкы нъэлык ӈэвъэну.)
Нотантона ԓьунин яраӈы, эвыр ымыԓьо етъаӈ рытчыё.
Ынӈин галягъат ӈыроӄ ыʼлёӈэттэ.
Ӄол итык кыевкы ынан ԓьунин ӈэвысӄэтӄэй, рыгъевнин ынкъан пынлёнэн: — Мэӈӄокэнайгыт?
— Энмэн-ым вай кэйӈыӈэвигым, – гынинэйгым ӈэвъэнигым.
Гивиӈит галягъэ ынкъам уʼрэттгъи нэнэны, нэтэнынныӈын ытлён Таӈвагыргыно.
Ынӈатал-ым пэтле нымэйӈэтӄин.
Гырокы энмэч ӄылявылё нъэлгъи, чинит ӄорагты ӄытыӈӈогъэ.
Наӄам ытлён кэйӈык рээн нылейвыӄин ӈэлвылекы вама.
Ӄол рыннин валёмнэн вэтгав Таӈвагыргына, кэйӈыт ӈирэӄ нивӄинэт: — Мыниткэгъэн Нотантон ӈэвъэн, мынынрагтатын.
Ынӄэн валёмык, Таӈвагыргын ярак пыкирык ытԓьагты иквъи: — Вай-ым кылгынкэн ыʼлёӈэт галяк, кэйӈырэмкын морыкы рамаравысӄэвы, аʼтав мынтэнмавыркын.
Кэйӈыӈэвыт иквъи: — Тиӈурти, пойгыт, эвиръыт ымылъо мынынтэнмавынат!
Нотанто ытри Таӈвагыргын ынӈатал мытлёоʼравэтԓьано гитлинэт.
Ырыкмынгык пойгыт лыгэн ӄынур уттытъулти.
Пойгыԓьанма ԓьэлеӈкы.
Пойгыԓьанма ыргин пойгыт амйыӄытчота нывъёпчаӄэ- нат, ӄынур тивыт гакаӈыԓьанма ԓьэлʼеӈкы.
Пойгычыэӈыткынтэ ыргынан нэтэӈымнэнэт ынкъам намытӄыркэленат, иӈӄун авнамотлыкыкватка пойгыԓьанма.
Кэйӈыӈэвыт нэмыӄэй нытэнмавӄэн.
Тиӈур ынкъам тиӈур- мъэмит ымыԓьо тэӈгитэнинэт.
Ытлён ынӈатал гэйгулетлин тиӈурыткук.
Тааӈыткома кэйӈыӈэвытынэ тиӈурнин рэвымрэв эʼӈыткынык ваԓьын, лыгэнэвыр эрэтгъи – уйӈэ элевтыкэ.
—Ӄорагты ӄылӄытгытык ынкъам ӈыраӄ ӄорат ӄэймитгыткы, ымыԓьо ӈанӄо ӄырэтгыткы, – иквъи Кэйӈыӈэвыт.
Нотанто ытри Таӈвагыргын ӄорантатгъэ.
Нэймитынэт ӈыраӄ ӄорат, пэлӄынтэтгъэт ярагты.
Кэйӈыӈэвытынэ ымыԓьо ынӄэнат ыпаннэнат, ёрочыко нэлгэ энаръэнэнат ынкъам иквъи: Гытъэвкы тури ӄырэсӄивыркынитык эмыннэнъюну.
—Аʼмын мынтаӈӄамэтвамык, юрэӄ армаӈ мытрэнъэлгъэ.
Ымыԓьо ыʼттъыт эвнэквуткэ мынынтынэт ынкъам мынрэӈэтынэт, эʼптэ нэрмэвынэт, – иквъэт ӄлявылтэ.
Ыʼттъыт ымыԓьо рэсӄивыԓьыт нэрэӈэтынэт, ынӄоры нантавынат нотагты.
Ытри-ым ымыԓьо аʼтчамгогъат гэрвыма.
Кэйӈыӈэвытынэ эйпы- нин яракэн рыногыргын.
Вай люур тэкэм инъэ, еп атэркыгырголятка ыʼттъыт тавтавръогъат.
Кэйӈыӈэвытынэ ԓьунин кэйӈылевыт, лылепыԓьын чоттагнэты, тиӈурнин.
Рыпыткэвнин, гаӄолема кэйӈын ралегъэ яраткынэпы.
Нотанто ытри Таӈвагыргын ныпойгыԓьатӄэнат тытлык ӄача, наӄам ынӈатал акавкэгты.
Ӄынвэр-ым ымыԓьо ӈытогъат ярайпы, ӈаргын ытри кэйӈэ напэнрынат.
Ӄытлыги-ым ӈалвыԓьийӈын кэйнин гэпкитлин.
Моогъат.
Кэйӈырэмкын таӈамалваӈ ныӄули- ԓьэтӄин.
Вай-ым вайыӈӄэн ныпойгыԓьатӄэн Таӈвагыргын, ынык киткит мыранӄач Нотанто.
Ыннанпойга амӈыроёно ыргынан нынмыӄэнат кэйӈыт.
Кэйӈыӈэвытынэ-ым расӄыткынгыпы нинэтиӈурӄинэт.
Тыттэттылеԓьыт эмӈирэюнут нинэнпыткэвӄинэт, лыгэн яраткынэпы ныкувлыткуӄинэт.
Ытлён тэнлымынкыри ныкавранчеӄэй ынкъам нырыткуӄин.
Аʼмын ынин мынгыт гэпэӈъивэтлинэт.
Лылепык ԓьунин – ынан ӈэгны гэтэйкылин кайӈэпы.
Тъэрӄин нъэлгъи кэйнын, ытри гынтавыӈӈогъат нотагты.
Кэйӈыӈэвыт, Нотанто ынкъам Таӈвагыргын тиӈурэ нъэлгъэт.
Нырӄинэт гынтэвыԓьыт кэйӈыт, рыпыткавъёттэ лыгэнэвыр ныпэӄэтатӄэнат.
Ыргынан гэмо нэлгыгъэн, тъэр ыʼлёӈэт пойгыԓьатгъат.
Ярагты тыляма ыргынан нэԓьун: вэлвэ ыргынан тымыткоёт кэйныт нылылюӄинэт.
Аʼмын мынпаӈъэвӈытосӄэв ярагты ынкъам эргатык мынъял- гыт алвагты, ӈутку омавкы рапагыткэӈӈоӈыт, – иквъи Нотанто.
Инъэ ытри ялгытгъат амноӈэты.
Вулӄытвик ытри тараӈгъат энмычыко.
Ыргин ӄулит нэнатааӈӄэнат урвиле.
— Мэй, мэӈин ӈутку варкын?
— ӄулиԓьэтгъи Таӈвагыргын.
— Варкын-ым мэӈин-ым – татлыӈыткогъэ энмэпы.
Люур Таӈвагыргына ԓьунин ӈэвысӄэтӄэй, эймэквъи ыныкагты.
— Аʼмын етти!
– ивнин ӈэвысӄэтӄэй.
— Ии!
– очыткогъэ.
Ынӄъом пынлёнэн етыԓьын: — Гыт-ым микигыт?
—Энмэн Таӈвагыргэгым, чымче вайыӈкы гымнин яраӈы варкын.
— Ээ-эй.
Гым-ым Турӈэвынин ӈээккэйгым.
Нотанто ытри Кэйӈыӈэвыт гакоргавленат ӈавысӄатӄаеты, пэлятгъэ ырыграк, ӈэвъэну нъэлгъи Таӈвагыргынэн.
Ӄол итгъи Таӈвагыргын ӈалвылъэты ӄытыӈӈок иквъи: — Нэмэ рэвынвык вама нэнавалёмэгым ӄулит иʼгин ынкъам кэйӈин.
— Аʼмын-ым нэмэ мынтэнмавмык маравынвэты, – иквъи Нотанто.
— Ӈээкык Турӈэвынин тэргыӈӈогъэ, эчги валёмыӈӈонэнат ӄулит иʼгин ынкъам кэйӈин, еп ыяа ваԓьыт.
Ынин энмэч гивиӈит гэнъэтлин.
Ныкитэ Таӈвагыргын ӈытогъэ ӈаргыногты, пиринин тиӈур ынкъам нотагты ӄытгъи.
Нутэк ынан ԓьунин нылгинымкыӄин пэнъёлгын ӈылетыԓьын.
Ытлён нычимгъуӄин: ʼЭтааны оʼравэтԓьат элвэнутэкинэт етгъэт ынкъам паӈъэвӈыторкыт”.
Ытлён эймэквъи ынкъам валёмнэн вэтгав: — Миӈкэтэ мытрата мури, чамъам энмэпы мытрэвири, – иквъи ынпычьын иʼны.
Кэйӈын-ым иквъи: — Ынан моргынан тури мытрэвинрэнӈытык вирик энмэпы.
Ынӄэн валёмык, Таӈвагыргын апаӄатля ярагты эквэтгъи, мэсӄээӄын ынӈин тылек, ӄутгъи ынкъам кытгынтатгъэ оʼраярагты.
Ярак пыкирык ытлён йылӄэтгъи Турӈэвынэ рээн, рэты вай ԓьунин ӄлявыл.
Ӄлявыл иквъи ыныкы: — Гым гынинэйгым тумгигым, нъэйӈэвигым энмэн Йъилкээвыну, ӄинэпириги рэтэпы ынкъам титэ нарапэнрыгыт эʼӄэԓьэ, ӄинэтрилги ынкъам ӄиквъи: ʼАʼтав ӄымгогэ, тумгигыт!” Ынӈин ивыплыткук ытлён тэлпыгъи.
Кыеквъи ытлён, ытлыгэты иквъи: — Тури ынӈэ атэнмавка, ымы гым ӄырым мытэнмавык маравын- вэты.
— Миӈкыри-ым мытриты, нэмэ вай напэнрыркынэмык, энмэч ӈаан ӈалвыԓьийӈын тылеркын!
— Мачынан нылеркынэт, нэймэвынэт ӄээӄын ынкъам гымыгтум- гэ ытри нынмытконэнат инэнтэрмэчьыӈэвыԓьыт!
Эймэквъи ӈалвыԓьийӈын энмэты.
Таӈвагыргын ӈытогъэ ӈаргыногты ынкъам иквъи:
Уккэнчиԓьын
Ынӄэн гатвален тэленъеп.
ӄол гитлин рэмкын гарачвынлен, чама гэръилелинэт.
Гарачвыӈысӄэвлен нэмыӄэй ӄол аʼачек.
Ынӄэн-ым аʼачек рачвыӈыплякыԓьын ынкъам уккэнчиԓьын.
ӄорэлгатгъат, лыгэн-ым ымыԓьо етъаӈ нъэлгъэт.
Янотыԓьэты гэнпылин ӈэвысӄэтӄэй.
Эквэтгъэт ръилеԓьыт.
Ырык яачы гакаӈонагма эквэтгъи уккэнчиԓьын аʼачек.
Аʼмын-ым ныйъэчычеӄин, рыпэт кэӈунэӈ ынык яал нылеӄин.
Ынӈин-ым уккэнчиԓьын пыкиргъи ыʼттъыёл ръилеԓьык.
Ытръэч.
Ӈирэӄ ӈээккэт
Гатваленат ынпыначгын гэнпыӈэвэ.
ӈирэнӈээккэԓьыт.
ӈээккэт ытлыгэ ивнинэт: ― Аʼтав-ым, ӈээккэтури, ӄыӄораԓьатгытык.
Имтилӄытгъэт ӈирэргэри чакэттомгыт.
Ытля гэтлыгэ пэлятгъат.
ӈэлвыл улвэквъи.
Ынпычьын чакэттомгын люур иквъи: ― Аʼмын вай, мэӈин тылеркын ӈаанкэн, аʼтав-ым мынувиркын.
Чакэттомгыт увэмгогъат.
Ынпычьын иквъи: ― Гымнан виин пойгын мымнэркын, ымы-ым гыт етъаӈ ӄытвар- кын, мэӈин мэвын пыкирыркын, вэчьым эʼӄэԓьын.
Янор-ым мынынӄамэтвавын, ыныкит рэрэтэйкэвӈыгъэ ӄылявыл, ыʼттъыёл гымнан мыпэнрыгъан, наӄам малнымлыӄэн.
ӈинчьэн татлыӈыткогъэ: ― Эплеэн, аʼтав миӈкэмил мытрэнтыӈын.
Пыкиргъи ӄылявыл.
Никвъэн: ― Аʼмын ети!
― И-ии.
Ивнин: ― Аʼм вынэ ӄыӄамэтвагэ.
ӄэйӈунэвын аʼтав етыԓьигыт.
ӄылявыл татлыӈыткогъэ: ― И-ии.
Люур ынӄо етыԓьын иквъи: ― Аʼтав мынымгомык.
Ынпычьын чакэттомгын эймэквъи.
Пойгын гэтэӈымнэлин.
Пойгыԓьатыӈӈогъат.
ӄырымэвын лыгэн лёӈылва нинэнтыӄинӄылявыля ӈэвысӄэт.
ӄынвэр-ым ивнин: ― Опопы виин ратан.
Пойгытывэтляквъэ ӈэвысӄэт.
―Эплеэн аʼтав гымраӄ, – иквъи ӈинчьэн чакэттомгын.
ӄылявыл вэтгыры вагъэ: ― И-ии, аʼтав-ым.
Ынан люӈэлкыле рыннинэт.
Нычимгъуӄин: ʼЭтъым ӄылявылтэ”.
ӈинчьэтэ рыпойгыԓьавыӈӈонэн ӄынур чакэттомга ӄылявыл.
Ныпой- гыԓьатӄэнат.
ӄырымэвын лыгэн лёӈылава нинэнтыӄин ӄылявыля ӈэвысӄэт.
ӄынвэр ивнин: ― Опопы аны гым малчамъам.
Нивӄин ӈинчьэн: ― Аны ӄэйвэ ӄээӄын.
Ымъылён пойгыԓьатгъат, наӄам ӈэлвыл нытлытваӄэн.
Нивӄин ӄылявыл: ― Вынэ гым эʼтки мэлӄырымэвын.
Нымэтивэтӄин ӄылявыл: ― Вынэ ӄырымэнаторэ ӈэвысӄэттури, ынӄэн ӄылявылторэ.
Гарапааӈыӈӈолен пойгыԓьатык.
Ынкъам ӄынвэр иквъи: ― Гым энмэч ратан.
ӈэнчьачакэтта ивнин: ― Аны итык лыгимэтивэтык, аныӄун миръытвыгъэк.
Панэна ӄылявыл нымэтивэтӄин.
Нинивӄин ӈэвысӄэтэ: ― Аныӄун-ым ымыӈ кыттэлти ӄыԓьугынэт, ивкэӄун-ым мытэ- ӈэвиръытвыгъэк.
Эвиръытвыгъи ӈэвысӄэт.
ӄылявыл иквъи: ― О какко, аʼмын опопы гынан ӄылявылё ӄинэлгыги, вай-ым миӈкы ӄырымэвын, тырэргыпаты аӈӄачормык.
― Аʼмын-ым и-ии, – иквъи ӈэвысӄэт.
Ынӄэн-ым тавматэвыӈӈогъэ ӄылявыл.
ӄынвэр лымаляквъэ: ― Эвыӈан ӄэглынангэт ӈэвысӄэтигыт.
Ынпычьэ чакэттомга ивнинэт: ― ӈаанкы мургинэт ытлыгыт.
ӄыйъогыткы.
Авэръэпыгъат.
Чиниткин пойгын ӄылявыля йылнин ӈавысӄатэт ынан-ым пууръу пиринин ӈэвысӄэт – ынӈин пойгынрымэгъат.
Инӄун гатаӈылвыплытколен, лыгэн ӄынвэр ӄылявыл гивлин: ― Опопы этъопэл ӈирэмури мыннымытваӈӈо, наӄам гым гынныкагты ӈыркылеты тынъэлык.
Памъянле
Нымнымык ӄол итгъэт ӄоратыъмӈэквъат.
ӄорарэрма ёоʼръочгатгъэ.
Наӄам ымыӈ амъянра гаӄораквотатленат.
Рагтын амынан ӈайыӈӄачагты гэквэтлин.
ӄутти нымнымыӈӄачагты гамӈычгэчеленат.
Ёоʼръок Рагтын нывилгъи кыргысӄымаёлгыткынык.
ӄораквотгъэ, ынӄо милгынпыгъи ыʼлыргычыку.
Чаёплыткок ыʼлыргычыку нарыч- гытваӄэн, нымалмаԓьатчаӄэн.
Ынӈин оратвагъэ.
Люур ӄынур ярарвыргыргын валёмнэн рыровкы.
ӄээӄын таӈпалёмтэлгъэ.
Эмӄэлелвынэ иквъи: ― Аʼм, ӄэйвэ эвын ярарвыргыгыргын.
Ытръэч мэнӄо?
ӄээӄын палёмтэлгъэ.
Чымче нъэлгъи выргыргын.
Тантылячым- чаӈ пэтле нынъэлӄин.
ӄынвэр эвыр ынык камлелы вырыргыӈӈонъэ, наӄам нылгинывыргыргыӄин.
ӄытчирэк палёмтэлык ёоʼчыко, наӄам ымыӈ таӈъэнрыягнавкы, аʼтав чит мынга рырултэннин выргыргын ынкъам нэмэ арычатгъэ.
Люур валёмнэн кэлы вэтгавыԓьын.
Кэлъэтэ нинивӄин: ―ӄинэйылги ярар гымнин, игыр ӈан пиригъэн гынан, авынвыргыргавма гымнан.
Игыр ынан тырапаагъа чымче иԓьуткук.
Рагтын иквъи: ―Кыеӈ-ым уйӈэ гымык ярар.
Ръаярар тъынры?
Рэӄу-ым ёоʼмачыӈ иԓьуткуркын?
Пытӄыёоʼтватыԓьатыркын, ӄорарэрынвык!
Энмэч вай тырэмчеткуйвыӈын гынин ярар-ёоʼтватэнаӈ!
(Ынӈэ этлы ымыӈ ныԓьунин ярар.)
―Ынӈэ эмчеткукэ, ӄинэйылги ярар.
Ынкъам ӄорат гынин ӄырэтъёт ӄыԓьугынэт.
Памъялгын тырэйылгыт.
Эченур ӄынлиркын гэтаӈӈок, – иквъи рытэргычгав кэлы.
Рагтын эмӄэлелвынэ янор иквъи: ― ӄэйӈун ыʼръунтэтыркын… ӄоныры-ым китъам ӄун эплеэн.
Ынӄо кэлы ивнин: ―Китаӄун-ым янор гымык ӄынкалыроквын, чама кынмал мынгитэн ынкъам мынԓьугъэн ӄорамкын, ынкы вытку тырэйылгыт гынин ярар.
Люур кэԓьэтэ памъялгын рылегты ваԓьын рэймэвнин ыныкы ынкъам ивнин: ―Аныӄун-ым ӄыгитэгын гынин ӄорамкын ынӈинӈэйык варкын.
ӄэйвэ ӈанӄо лыгэпылматыркын, пууръу ӈэнри тэгмэлмэлетыр- кын, наӄам ымыӈ ӄорамкын ымьылчаакай.
Рагтына гитэнин памъячыкон кэԓьин.
Эмэӈъэлиничгытэ рыпэт гэлӄутысӄычетлин рамынноӈэты.
Ынӄо ярар йылнин этынвэты, ытръэч пынлёнэн: ― Игыр вай таӈакватыӈ тынъэлык эты?
― Ии, аръаля эмгынин тылян рэмэлмэлетыркын.
Кылгатымгогъэ Рагтын.
ӄонпыӈ памъялгын нинэнрыӄин.
Эвын йыӄэтык ӈалгылегты нытлепыткуӄэн.
Лымынкыри нылгэпылмат- ӄэн.
Эмынин ръэт нылгэтаӈӄэргатӄэн ӄэйвэ эвын.
ӄорамкык пыкирык рылининэт ынӄэнат, ынӄо ӄорат выяннэнат.
Нэмэ чаёгъэ, чаёплыткок агтаннэн ӄорамкын яранӄачагты.
ӄонпыӈ лыгэн ынин ръэт нымэлмэлетӄин.
Мэлетык ӄутти ӄылявылтэ пыкиргъэт.
Эвын ӄорамкын ярак.
Пыӈылтэлгъэ Рагтын ӄылявылтомгэты.
Тывнэн ынин ԓьовылгыгыр- гын кэԓьэк рээн.
Ынкатагнэпы Памъянлено налгыӈӈогъан.
Аны ымыӈ гакантыляма ныпчегтываӄэн, ыныкит рэмкын ныӄорарэрӄэн.
Ытръэч.
Эӈэӈыԓьыт гайъэлга
Нынымытваӄэнат ыннэн нымнымык йъэлгытомгыт.
Ынпычьын ӄаантано итыԓьын ыʼттъыётраԓьо нитӄин.
ӈинчьэн-ым Йиԓьын ынык рачымчо.
ӄол рыннин ӈэргэрык ӄаантана Йиԓьын ивнин: ― ӄита ӄун мынаӈаӈрачвыченмык.
Мэӈин ипэ эплеэн армаӈ ваԓьын?
― Ээ, – ӄутынэ татлыгнэн.
Ынӈин лыгэн нымэԓьэв нынымытваӄэнат.
ӄонпыӈ нытэӈычьэт- ӄинэт.
Рытгэватлыӄэва ӄолерыёрагтэпы Йиԓьын люур пылӄэтгъи, наӄам ымыӈ нытэвыӄэн, ытръэч нылгитэвмэтэвӄин гытгылӄатык.
ӄолё нылгиӄувчимгъуӄин тэвыԓьанма, чама лыгэн нивӄин: ― Алымы аʼмын лыгикыргысӄыԓьын тылян.
Эвыӈан тытымӈэ- вык?
ӄолё лыгиръэмиӈкэтэ?
Тантыляӄэвъяӈӈота гитлин аԓьэӄатыԓьатык, наӄамʼ ымыӈ нылгинымэйыӈӄин гытгын.
ӄынвэр гытгычормын йъоӈӈонэн.
Эчги рыйинин нутэсӄын, люур таӈкыргысӄыткынык нъэлгъи.
Гитэнин игыркин ынин аԓьэӄатын: ӄытлыги ӄырымэн гытгын.
ӄытлыги ытръэч ӄорэн аʼчан, ӄораттыт.
Алымы аръаля чемысӄыԓьын, таӈъаӄапылӄатыӈ ваԓьын.
Ытлён аԓьэӄатыԓьатгъэ амгынотъылёргытагнэты.
Алымы еп тэркэнэнэма рагтакватгъэ.
Эмӄэлелвынэ ытръэч иквъи: ― Ытлён вай ӄаӈан тырэӄыркын, ымыӈ ӄораттык тыпылӄаты- ӈоркын?
Ынӄо вытку ярак пыкирык, ӄамэтвама ӈэвъэнэ пынлёк: ― Нырэӄигыт оʼтчой, алымы ӄаанты этиркининикэ эквэтгъи?
Ынкы вытку кэтъонэн ыргин гайъэлга вэтгав.
ӈотӄо нэмэ рытгэватлыӄэва, татлыгнэн ӄаанты.
Эвын ыʼлетык ӄаанты нырагтытыляӄэн, рыюлъэ йъоплыткок.
Эвырыԓьывэнвыеквэ нылеӄин ярак пыкэрыӈоӄ.
Люур таӈамэчатгъат ярат.
Камлелы лылепыткугъи.
Аръаля лыгэонмычыко нытвэтчатваӄэн.
Мэнӄо таӈъаӄаттатыӈ.
Таӈымъ- ылёӈэт, ынкэчыку кивыплыткук, рэттэтвириӈгъи, вытку волӄытвэма тыттэтгъи.
Тыттэтык рытаалгылявнэн чит энмычыкон, ӄытлыги ӄоравэнвычыко гэткивлин.
Ынӄо ытръэч иквъи: — Ако, эвыӈан Йиԓьын нэмыӄэй мэчынкы.
Элымӈэ ӈан.
Китъам ӄун эплеэн ӈотӄо миӈкыри ритгъэ?
Ынӈин итыплыткук ӄээӄын ынӈин нымэԓьэв вагъат.
ӄол итгъи инэнвинэвыԓьын рагтыгъэ эвын вулӄытвик.
Рэсӄиквъи ярак.
Пэнъёлгын нынлетӄин, ывикук нынпытваӄэн.
Ытръэч ӈэвъэн ванэван нивын ʼетти”, ымыӈ люӈгитэтэ рэсӄивыԓьын ыʼвэӄуч.
Ръэрэӄык кургъи?
Ынӈин лыгэн пэнъёлгыттогты ваԓьатыркын.
ӄынвэр янот эʼйӈэвнин.
Лёӈочыткота итгъи.
Ынӄо рэймэвнин, тэӈгитэнин, палёмтэлнэн выегыргын.
Этлы киткит нывъентон.
Гэлгичеӈыттэтлин.
Эʼйӈэвнинэт энараԓьыт.
Нанрочавын, ынӄо намайынлян, нэнпэтын.
Эргатык вулӄытвик нывиӄин, люур валёмнэн гэкэӈвыргыргын.
ӈытогъэ.
Ивнин ʼетти” гэкэӈыԓьын.
Люур элкылнин ӄулиӄул, эмӄэлелвынэ нивӄин: — Алымы мытынпэтын.
Ымыӈ эвиръыт мытычвиткунэт, нэлгыт мытынрагтатынат.
Янор-ым гэлгичеӈыттэтлин, ԓьулӄыл ыʼԓьылю гэнъэтлин.
Чама нивӄни: — Юрэӄ рэты тыԓьугъэн?
Ынӈин ытлён вэтчатвама ӄаантана кылгынпэнрынэн пыкитԓьэн.
Ынӄо кынмал рэсӄиквъэт ярак.
Йиԓьын панэна нытвэтчатваӄэн ӈаргын, инэӈэк олеты, вытку ӈэвъэнэ аʼйӈавынво витыткусӄычетгъи, ынӄо рэсӄиквъи.
Рылык ӈэвъэн иквъи: — Эʼтки торарамкыԓьытвагъа нымнымык, ытԓьак.
Ыʼвэӄучитэ рымӈылявнэн, миӈкыри гитлин.
Атчьатык чимгъутэ ӄаанты нъэйӈэԓьэтӄин.
Эргатык инъэ амэвычаӈэръа ӈытогъэ ярайпы, эʼчесӄиквъи.
Эʼчеплыткук чит рэсӄивыркын, ытръэч гэлгийӈэръулин, ымыӈ чиниткин егыт этлы ныԓьунинэт.
Ымыӈ инэӈ чымче ваԓьын тэгилиӈэ ԓьук нэналвавӄэн.
ӄынвэр галгэӄэвъяӈӈолен, наӄам ымыӈ ампамъяԓьын, галгэгтыквыӈӈолен.
ӄынвэр эвыр ӄэргаквъэ.
Пэнинэмил яраӈы чымче, ымыӈ ампамъяԓьын, галгэгтыквыӈӈолен.
ӄытлыги чинитыттэ гантымӈэватлен.
Йъонэн йъэлгытомгын, ивнин: — Аʼм вынэ мэчынкы.
Мынпаамык игыр ынӈин итык.
Ытръэч.
Чавчыв ынкъам уӈииԓьын
Чавчыв гынонаӈӄак илирык пэлянэн уӈииԓьэ.
Ынан ӈэвъэнти йъонэнат, ӈэлвылекы нъэлгъи, ынкы нымытваӈӈогъэ.
Чавчыв-ым тэӈэмйиԓьэтэ нытэйӈэтӄин, энмэч галгэӄопӄа- тыӈӈолен илирык.
ӄол рыннин йъаяӄа ԓьунин ӄопӄатыӈӈоԓьын.
Ивнин: ― Гэрэӄигыт?
Чавчывата татлыгнэн: ― Уӈииԓьэ энапэлягъэ ӈутку.
― Мыйпэгыт, эченур ынӈэ арагтыка, нотагты ӄыгынтэкви.
Уӈииԓьын-ым гэмгэӈэвъэнык ныткивӄин, ӄулиӈэвъэнэ-ым нэръэнԓьэтэтӄин нутэк ваԓьын чавчыв.
ӄонпыӈ нилюԓьэтӄин, ныгынкэвтылеӄин.
ӄынвэр гынкэквъи ынкъам ӈэвъэнти ивнинэт: ― Ныкитэ тырэетгъэ, мынпиригъэн, ӄинэвинрэтгытык.
Ныкитэ чавчыв етгъи ынкъам, еп авэръэпыка итыԓьын, нэпиригъэн ынкъам напытвэтын нотасӄыткынык ӈаргын.
Пляик.
Гаймычьыԓьын ынкъам ӈъочьын
Энмэн, гатвален чавчыв мыгӈэлвыԓьыԓьын.
Нымныму-ым нитӄин ӄол лыгитъэрӈэлвыԓьыԓьын.
Пууръу-ым мыкэккэԓьын.
Наӄам равытгырык нытваӄэн лыгимыгрэӈыԓьын гытгын.
Тъэрӈэлвыԓьыԓьын ӄытлыги эӈэӈыԓьын.
Чавчыва ивнин: — Гымык ӈэлвыԓьэ ӈаанӄэн гытгын рэнугнин, ынӈэ гынин ӈэлвыл ӈэнри энԓьэтэткэ.
Тъэрӈэлвыԓьыԓьэ эккэт ивнинэт: — Виин тури ӄилюԓьэтыркынитык, гымнан-ым ӈэлвыл тырэркылеӈын.
Гытгэты тырэнԓьэтэнӈын.
Ынкъам ынин тъэрӄин ӈэлвыл гытгык нинэнэвиивӄин, чинит-ым нывакъотваӄэн.
Чавчывата анӈэнайъонэн.
Эчги чавчыв пыкэрыӈогъэ гытгэты, ӈуйымкыӄэй ӈэнри тыттунин эӈэӈыԓьэ.
ӄытлыги ынӄэн кытыйгыйӈын.
Чавчыв ӄымэл, кэгынмэ эйпыткуԓьын, ԓьутэрыԓьэт- гъи.
Пэтлеӄэй кытыйгымкын галягъэ.
Йъонэн чачывата эӈэӈыԓьын.
Ивнин: — Аʼм вынэ мачынан гынин ӈэлвыл ӈутку нэвииркын.
Эӈэӈыԓьэ татлыгнэн: — Ынраӄ-ым виин морыкы мынылӄыт.
Чаёгъэ чавчыв ынкъам иквъи энараԓьэты: —Вынэ мырагтык.
Эргатык гымнин ӈэлвыл нэмыӄэй рылгалыԓьылӄыл.
Рагтытыляма тагъэ гытгыеквэ.
ӄытлыги гытгылыӈкы аӈӄаԓьыт ԓьунинэт.
Нъочьа кытэӄэй нэмыӄэй рэӈэӈытвэннин гаймычьыԓьын чавчыв.
Ынкъам ынан ԓьунинэт ынӈэнгытгык ӄача кытнымкыӄэнэт унъэлтэнуйгыт култэлӄылти.
Лыгигйинрэгъи чавчыв танойгэты.
ӄытгъи нэмэ аӈаӈыԓьэты- ӈъочьэты.
Иквъи ыныкы: — Колё аӈӄаԓьын тэӈтэнуйгыԓьын.
Эʼптэ вынэ ынӈин мынин- мык.
Эӈэӈыԓьын татлыӈыткой: — Вынэ лыгэн ынӈин нэмыӄэй ӄитги.
Чавчыв иквъи: — Вынэ вай мырагтыгъак таӈӄаԓьыӈыԓьэгым.
Тагъэ нэмэ гытгыеквэ, ӄытлыги-ым ынӄэн кыкватвытвытымкэты чавчыв гэкултэгиинрэлин.
Рагтыгъэ ынкъам ӈэвъэн ивнин: Вай эргатык ӈэлвыл ратлыгалгъа.
ӄытэӈынъивэквын ярар, вай мэлеӈэӈытвиԓьигым.
Тымӈъатав ӈэвъэнэ ръивэвнин ярар.
ӄытлыги люӈэӈэӈытвитэ, ытръэч кытэӄэй ӈъочьа гэнэӈэӈытвэтлин.
Ытръэч.
Кувчемгъоԓьын чавчыв
Чавчывата уӈииԓьын ивнин: ʼВай-ым ӈэлвыл тыранрылгалянӈын ынкъам ӄорачыко мыннъэлмык – тыранвэтгаватыркынэгыт, эплеэн равалёмы”.
Гэгытъэвлин ӈэлвыл, нытлытваӄэн.
Чавчывата рывагтэлятыӈонэн ӈэлвыл, ивнин уӈииԓьын: ʼЭ, ӄыетги”.
Рывагтэлянма чавчывата нэнанвэтгаватӄэн.
Уӈииԓьэ таӈлёӈва- лёма нинэнтыӄин.
Ныгтъайӈаӄэн вэгтитԓьэн ӈэлвыл.
Миӈкы-ым таӈлёӈвалёма уӈииԓьэ рыннин.
Колё гиничгытэтлин уӈииԓьын.
Ивнин чавчыв: ― Ынраӄ морыкагты мынылӄыт.
Гымнин рыркаӈалвыл мыйпэ-гъэн.
Эплеэн нэмыӄэй гыт равалёмы рывэтгаватык.
Рыркаӈалвыл йыпэнин, нэмыӄэй ӄэтвыткугъи.
Эчги мэмлеты рытрэлыӈонэн ӈэлвыл, нэмыӄэй эʼйӈэвнин.
ӄэйвэ нэмыӄэй нъэйӈэӄин ӈэлвыл, ытръэч чавчывата нэнавалёмӄэн вэтгавыԓьын уӈииԓьын.
Ытръэч.
ӈээккэӄэй-ейвэл
Энмэн, нымнымык нырэмӈиӈӄинэт лыгэраԓьыт.
ӄынур-ым ръэвмыӈиԓьыт.
Ынръа энараԓьыт ӈирэӄ ӈинӄэгти кынмал лыгэрагты гэлӄытлинэт.
Ыннэнчьэн ӈээккэӄэй энмэн ейвэл.
Вулӄытвик танӈыткоовэчвыӈӈогъат ӈинӄэгти.
ӈээккэӄэе– ейвэле нэналвавӄэнат тэнтылпиӈкы.
Ынпыянвыт-ым ымыԓьо мыӈэрагты гэлӄытръулинэт, рыпэт гантыгэватленат нэнэнэт.
Лыгэрак, миӈкы нувичвэтӄинэт ӈинӄэгти, ныймэтваӄэн ёрорасӄыткынкэӈ ӄэпэрин амлявтыйӈын – тайӈыквын.
Ынръам колтайӈын ныймэтваӄэн ёрогъет.
ӈинӄэгти лёӈвалёма нитӄинэт яйвалеты, нылгитэнӈыткуԓьэт- ӄинэт.
ӄынвэр ейвэле валёмнэн аӈӄайпы тылеԓьын выегыргиӈынӄэр- гийӈын.
Тытлепы оʼраралкогты елийӈын ръылинин.
Ейвэлӄэй гынтэквъи колтагэӈэты.
Елийӈа нинэчеруйвыӄинэт ӈинӄэгти.
Ейвэлӄэй ивнин ӄэпэрлевтэ: ― ӄыетги, ынӄэн нэткуркынитык.
Ынӄоры-ым елийӈын пылыткук нэмэ лыгипэтлеӄэй аӈӄагты эквэтгъи.
Ытръэч амынан ейвэлӄэй пэлятгъэ ӄапарлявтыткынык.
Ынпъоравэтԓьат тэӈыплыткук рагтыгъат.
Эʼрыкут чит нагтынат ӈинӄэгти, уйӈэ вагъат.
Яраӈы колё эмӄулгэ, мэчичьу ӈаргынэн гамотлыръэтатлен аӈӄачормытагнэты.
Ейвэлӄэе эʼйӈэвнинэт рэсӄивыԓьыт оʼравэтԓьат.
Рымӈылявнэнат, энмэн ръанотайӈа пирининэт авалёмкыԓьэнат тэнтылпиӈык.
Ынӄоры-ым нэнвиривын ейвэлӄэй.
Ынӈин-ым ӄэлюӄ киквъэт энэнэнэкэ.
ӄуливулӄытвик майӈыянвыт умэкэтгъэт, энэнэнэкэ нъэтԓьэт.
Ынӄоры ӄынур нэнэнэӄэгти ӄулиԓьыръугъэт, наӄам гапойгыма урвилытвик.
Нэмэ тытлепы уʼрэквъи елийӈын.
Тутръылик ралкогты пойгийӈа налгэтынпычергъан.
Тытлыгъет-ым эрэтгъи ыʼттъымылгыӄай ынӄэн-ым уйвэлетык яаё.
ӄытлыги ынан гэнулинэт нэнэнэт.
Ытръэч.
Аʼӄаннаӄай
Энмэн, ӈаргыночьа гатԓьанмылен Аʼӄаннаӄай, энмэн ынӄэн кытэпалгыӄай.
Аʼӄаннаӄай-ейвэлӄэй ытԓьак тымъёк пэнин лёоԓьын.
ӄынвэр эӈъэле ытԓьак тымъёк ӄачайпы авээгэчеткоӈӈогъэ.
ӄэлёӄ-ым ытԓьаӄаен лёԓьоӄагтэ ӄынвэр гакыкватленат – гъэгчачаленат.
Вэнлыги-ым эмӄынэвииплыткук ытԓьаӄайык ӄачайпы ӄонпы нылёолӄэвӄэн ыммамаӄайына.
ӈаргыночьа ӄонпы нэнаёпатӄэн, нинивӄин: ― Титэ ытлён транмыгыт, трэнугыт?
Аʼӄаннаӄай нытатлыӈыткоӄэн: ― Вынэ янор мыпытӈирэӄэвык.
ӈаргыночьын иквъи: ― Э-э.
Нэмэ виин эквэтгъи ӈаргыночьын яврэнтагнэты.
ӄытлыги Аʼӄаннаӄай нылгивинвилюԓьэтыԓьэтӄин – нырамчыт- вэӈӄэн.
ӄынвэр эвыр аатгыттэ пэӈкоӈӈонэнат, лыгэн-ым мычытвэӄаат- гъэ.
Аʼӄаннаӄай яйвалӈытогъэ – увикипчыткугъи.
Нэмэ яврэна йъонэн ӈаргыночьа.
Ивнин: ― Ытлён титэ трэнугыт, транмыгыт?
Аʼӄаннаӄайына ивнин ӈаргыночьын: ― Вынэ ынанкэн тэӈынъэӄэлтэвэ янор ӄинэнтыги.
Ынкъам ынӄэн Аʼӄаннаӄай ытри ӈаргыночьын рачвыӈгъат.
Аʼӄаннаӄай янотгъэ.
ӄэлюӄ-ым миӈкы Аʼӄаннаӄайына ымыӈ майӈаатгыртэ гъысӄагтыӈӈоленат, гапэӈкоӈӈоленат.
ӈаргыноч- ьын-ым аатгырык ыʼсӄагтатэты люур гыткамлягъэ.
Торэналвата Аʼӄаннаӄай аатгырык рочгэпы типъэйӈэгъи ыӈот: ― Ыммэмэтчин лёԓьоӄагтэ нытаӈъэгчачаӄэнат.
(Ыммэмэтчин – ынӄэн иӈӄун ыммэмэргин).
ӄынур ытлён ейвэлӄэй кыкватлёԓьоӄайык галёолен, эмӄынэвии-гиплыткук ытԓьак ӄачайпы раройвавӈыма.
Турынъэӄэлтэвык ӈаргыночьын гэгэргэтлин.
Гивлин ынӈот ӈаргыночьын: ― И-и, вынэ таӈымыԓьо тумгыт тыръэйӈэвӈынэт.
Ынкъам лыгэтаӈымыԓьо гынникыт эʼйӈэвнинэт, румэкэвнинэт ӈаргыночьа, гапэпэӄылгыма.
Люур, эчги танӈымыԓьо умэкэтгъэт-ым, ӄол иквъи: ― Колё аʼымн ӄол ынкэмич мэлныппылюӄин!
Люур пипиӄылгыӄэй, виин лымгытвыма, иквъи: ― Ако лымӈэ эвыр-ым нотаяачьыно ритыркын.
Наӄам ытлён, пипиӄылгыӄэй, рыравтычгыԓьыӄай, лымгывты- чгыԓьыӄай.
ӄэлюӄ-ым ытлён ныгыттэпӄинэӄэй гэчичевлин, мэӈин ынаныппылёчьо нарылгыркын.
Ынкъам йыӄӄэй ынӈин гивлин пипиӄылгыӄэй.
Рачвыӈгъат таӈымыԓьо гынникыт ромакавъёттэ ӈаргыночьа.
Нэԓьулгэтын Аʼӄаннаӄай.
Аʼӄаннаӄайына чымчыгъэ мэлёталгы- ӄай.
Ынкъам ӈэнку эʼӄэлылеквъи мэлёталгыӄай талваӈоткатагнэ- ты.
Наӄам гайъэлга ынӄэн ытри кытэпалгыӄай-Аʼӄаннаӄай.
Мэлёталгыӄай чит ӈайыткынык ваԓьын, кытэпалгыӄай-ым пууръу вээмык ӄачакэно.
Милютӄэе ивнин Аʼӄаннаӄай: ― Этъопэл гыт ӈайыткынык нъынъэлын ӄонпы, йъарат наранваӈэвыркынэгыт ӄонпы, ӄынвэр нэрэткунтык.
Аʼӄаннаӄайына ивнин мэлёталгын: ― Ытръэч-ым ӄырымэвын, эʼӄэегыԓьигым.
Милютӄэе ивнин: ― Вынэ мэчынкы, ынан рэкэквъэ.
Ынкъам ынкатагнэпы кытэпат ӄонпы ӈэйык нъэлгъэт ынкъам пууръу милютэт вээмык нъэлгъэт талваӈоткатагнэты.
Ынкъам ынӄэн амъаӄаорарачвыӈа ынкатагнэпы тэнлымынкы тараӈгъат гынникыт.
Киткит пирӄыԓьыт лыгэн ынкы пэрӄынвык нытараӈӄэнат: кэйӈыт, ӄэпэрти, ӈаргыночьыт, риӄукэт, вытэт, пипиӄылгыт, йиԓьэт – лыгэн-ым таӈымыԓьо.
Ытръэч.
Валвийӈын ынкъам иʼны
Вай ӈотӄэн лымӈыл ынӈин ваԓьын.
Иʼны амынан ныӄаарэрӄэн.
Люур валвийӈын ԓьунин чымче риӈэмъетыԓьын.
Ивнин: ― Китаӄун кынмал мынӄаарэрмык.
Гыт-ым ӄыриӈэмъетыркын.
ӄинивыркын, миӈкы ӄаат.
Валвийӈын-ым лыгэн татлыӈыткогъэ: ― Эвыр!
Мынӄаарэрмык.
Ытръэч гым трэлылюркын, гынан-ым ымыԓьэты аймак.
ӄол-ым: ― И-и!
Ынӈин-ым лыгэн итгъэт: Валвийӈын ыʼттъыёчаӈӄач риӈэгъи, Иʼны-ым яалеӈӄач ныръилемъетӄин.
Валвийӈа ԓьунин ӄаамкын.
ӄолентогъэ: ― ӄаат!
ӈэлвыл найъогъан.
Иʼгэ ԓьунинэт оʼравэтԓьат.
Пэлӄынтэтгъи раӄаанманӈык, миӈкри ӄун валвийӈа ӄынур ивнинэт оʼравэтԓьат.
Валвийӈа нинэрэвинрэнӈыӄин иʼны ӄаанматык, ынкъам титэ рэӈамъянма нинэԓьуӄинэт ӄорат, ныӄолентоӄэн: ― ӄаат!
Иʼны ныринъэтэнӈыӄин, ытръэч вэнлыги ныпэлятӄэн.
Чит нъивнин: ʼЭӄуликэ ӄытваркын!
”Ытръэч йъок валвийӈын нэналвавӄэн ынкъам ынӄэната чама пэнин ӄэлмычьэтыԓьын ӄаанматык.
Ынан нинэрэлгинкытвылевӈыӄин валвийӈын, рыпэт раелынторкын ръэлямъянма.
Нылгэӈъэлетӄин, рыпэт йилиил ымыԓьэты нэнагтоӄэн, чама тъымӈычвыно нинэлгыӄин валвий- ӈын.
Ынкатагнэпы панэна кылеркынин валвийӈын.
Йылгыраӄылӄыл кылеркынин, кэмаквыргын ынык ӄаанматык.
Ытръэч.
Ынинэԓьын ынкъам ытлеӈи
Ӈирэӄ амчавчывачгыт гэтленъютэ ваԓьыт.
Ынинэԓьын уйӈэ эӈинӄэйкыԓьин, ытлянъёгты ӈэнӄайванляк галвавлен.
Ӄынвэр ӈэнӄайванляк лывавык, ӈирэӄ иʼгыт гэнмэйӈэвлинэт, ынӄэнат ныӄорагынрэтӄэнат.
Ытленъютэ эвыӈӈонэн ынинэԓьын: ―Лыгэн-ым гыныкы рымэйӈэвыркынэт, ӄаат ынӈатал-ым наранмыткойвыӈӈоӈынат.
Ынинэԓьэ нинивӄин: ―Ик!
Аʼмын ӄун-ым миӈкыри митык?
Наӄам вай гым тынпэвык.
Ӄол итгъи колё ыʼлятычгатгъэ, ынкъам ӄол гитлинэт ярачыко гэйылӄэтлинэт рымайӈавъёттэ иʼгыт.
Эвын кыеквъэт иʼгыт – гэмэлетлин, ыʼлятычгатык гэплыткулин.
Ынраӄ-ым ынӄоры гэлыръочгатлен, ынӄо нэмэ гэнйылгэтлин, люӈынвилычьэтэ гитлин,галгэпэӈаёоʼръочгатлен.
Иʼгыт ӈалвыԓьэты гэлӄытлинэт торпэӈаёоʼръочгатык.
Ынкъам иʼгэ ӈэлвыл галгэнмытколен ярак гыролмакы.
Наӄам иʼгин инэнмэйӈэвыԓьин ытръэч ыннэн ӈээкык.
Ынӄоры ынкават иʼгэ ӈэлвыл, тымыткоплыткок, ганвэтгавлен гагтатлен, гэлгинйыӄунтэвлин, лыгэтаӈавээнвыӈ гэнлелин.
Ынӄоры мэлетгъи.
Яраԓьа-ым ӄораӈы, тымыткойвыё ярак гыролмакы, нэнумэкэвъюугъэн - лыгэн-ым ӈан мэчынкы ԓьэлеӈитйыръын.
Наӄам ӈэлвыл ԓьук налвавын, ымыӈ уйӈэ эвинвыкэ - пэӈаёоʼта эвытрыкэ гэтчылинэт.
Ӄынвэрэвыр люур ытлеӈи пыкиргъи.
Ынӄо ытленъютэ ивнин ынинэԓьын: ―Ынӈываԓьэгыт ытлён.
Тивыркынигыт, аӄорака нэрэтчыгыт.
Ынинэԓьэ ивнин: ―Аʼмын ӄун-ым,миӈкыри митык?
Гым наӄам вай уйӈыԓьигым аӄорагынрэтыԓьыкыԓьэгым.
Мэчичьу ытлеӈи нывэнвыкоргавӄэн ынкъам нивӄин: рэӄулымӈэ вэты ынан иʼгыт нынмэйӈэвнинэт, тэӈэӈэлвыԓьыкэ нъэлгъи.
Наӄам ытленъюн ӈэлвыл нылгивылтувъиткуӄин, ныӄупӄэтӄин эʼӄэрэӈэ, уйӈэ авээнвыка.
Ӄынвэр гыроръогъэ.
Энмэч ынӄо ваамръогты тылигъи.
Энмэч-ым гэлетвылин.
Ӄынвэрэвыр кыеквъэт ӄол итгъэт.
Кыевык ӈээкык энъычайпатчыӄэквъэ ынкъам тытлынпатгъэ.
Люур ынраӄ вай ӈалвыԓьычгын гининилин рагролмыӈӄачайпы, рыпэт ӈээкык эмчеӈыттэ гапэӄэтатлен.
Ынӄо кытгынтырасӄэквъэ.
Ытлыгын ивнин: ―Колё аʼмын ӄынур ӈан лыгимэлмургин ӈэлвыл тыԓьугъэн.
Ытлыгэ ивнин ӈээкык: ―Аʼмын чамъам.
Тэленъеп нэткугъэн итык мургин ӈэлвыл.
Лыгэнэвыр ӈээкык пыннэквъи.
Ӄынвэрэвыр этъоӄайыӄын ԓьунинэт ӈээккэтэ ыргинэт эвлыԓьычымӈат, кытгынтыгаляԓьыт тытлык.
Лыгэнэвыр элкылнинэт ӈээккэтэ.
Лыгэнэвыр ытлыгын ивнин: ―Аʼмын ӈаан ӄыгитэ, ӄыгитэ мургинэт чымӈат.
Лыгэнэвыр эӄылпэ ытлыгын авэръэпыгъэ, лыгэнэвыр ӈытогъэ.
Ытлыгэ ивнин нээкык: ―Епэчги раӄаеквэйӈэпы вытку ӈаан вылтининиркын малӄырымэн мургин ӈэлвыл.
Ытлыгэ ивнин ӈээкык: ―Ако вынэ кыргам-ым элкылыркынэт мургинэт ӄаат.
Ӈээккэтэ ивнин: ―Ии, тэлкырыркынэт мургинэт ӄаат.
Ивнин ӈээкык ытлыгэ: ―Китаӄун-ым гым яалӄаагты мылӄытык.
Нылеӄин ытлён.
Ӄынвэрэвыр яалӄаачгын ымэнэнэта итгъи раӄаеквэйӈэпы.
Ынӄор-ым эвыӈӈогъэ: ―Колё аʼмын ивкэ гымнинэт ӄлявылтэ мыԓьуркынэт.
Люур эвын ынӄэн ӈирэнъигэ яалӄор нагтатӄэн.
Ынӄор-ым иʼгэ нэԓьугъэн ынпыначгын.
Лыгэнэвыр ягнагъат иʼгыт.
Рырынгээвынвык вакъогъат.
Пынлёнэнат ынпыначга иʼгыт рымайӈавъёттэ : ―Колё аʼмын рай мэӈӄо еттык?
Иʼгэ нивын: ―Ӈанӄэн-ым Откынгыпы.
Ынпыначга ивнинэт: ―Аʼмын ӈанӄэн нутэнут тэнрэӈыԓьу гатвален?
Иʼгэ нивын: ―Ытръэттэгын тэнрэӈыԓьу гатвален.
Лыгэн-ым наӄам ӄынур люӈӄупӄэтэ гитлин.
Рэквытти таӈымыԓьо гэӄэюуԓьэтлинэт.
Ымыӈ ыннэн ӄэюуӄэй люӈвъиԓьын.
Ынӄо иʼгэ нивын: ―Аʼмын-ым ӄынвэр-ым мытраялгыты ынкъам гыт ӄыръилеги.
Эченур ӈирэӄ эвынъысӄэӄут ӄэймитгынэт.
Ынпыначга ивнинэт: ―Ии, лыгэн трэръилегъэ ынкъам ӈирэӄ эвынъысӄэӄут трэйминӈынэт.
Ынӄо вэтгавыплыткогъат.
Ынпыначга иʼгыт ивнинэт: ―Ик.
Аʼмын-ым ӄырагтытык.
Эʼтки вынэ оʼтчой, ынан гымнан ӈэлвыл трагтатыткоркын.
―Лыгэнэвыр иʼгыт рагтыгъат.
Ынӄо пыкиргъэт ярак.
Ынпыначгэн ӈээккэтэ рыӄамэтваԓьавнэнат.
Ынӄо ӄэмиплыткук йылӄэтгъэт.
Ынӄо, кыевык иʼгыт, ялгытгъат.
Муусӄинмич ӈирэӄэвэ иʼгэ эʼрамӈыляннэн ынпыначгэн ытлеӈи, лыгэгтэнанӄопӄавыԓьын.
Наӄам эʼрамӈылятъё ӄысӄычыӈ гэнъэтлин.
Гагтэнанӄопӄавлен.
Ӄынвэр чейвэ эʼрагтыгъат.
Пыкиргъэт эрагтыԓьыт.
Ытленъютэ ивнин ынинэԓьын: ―Колё аʼмын наӄамынраӄ мэӈӄо ӈэлвыл гынин нэрэтын?
Ынинэԓьэ ивнин: ―Ӈанӄэн-ым ӈан Откынгыпы нэрэтын.
Ынӄо ынинэԓьын иʼрэгъи.
Лыгэнэвыр ӈирэӄ эвынъысӄэӄут эйминнинэт.
Колё ытлеӈи инэнӄупӄэвыԓьын наӄам ытръэттэгын нэкэвкитӄин чама колё нэӄинэтӄин.
Чит-ым тыркыԓьылӄылеты ванлягъэ ытлеӈи.
Ынинэԓьэ ивнин: ―Миӈкыри ӄун гэвэты, наӄам ӈан-ым гымнан гыт тылваквыт ӄылявылванляк.
Юрэӄ чама гымнинэт ӄлявылтэ рэӄын ривӈыт.
Игыт-ым эмӈээккэԓьигым.
Гыт тылваквыт ӄылявылванляк.
Чама ӄынур-ым ӈан гым гынан гэнанчаатвавыплыткойгыт.
Гымнин нэмыӄэй чит, амынан ӈээкык вама, ӈэлвыл нъытэлпыгъэн.
Ынӄо энмэч ӄол иʼны рыӈавтыӈаннэн.
Еп-ым нинэринэԓьуӈӄин ӄол.
Ытръэч лымӈыл.
Миӈкри ейвэл гэӈэвынъюлин чавчывак
Уйӈэ эӈинӄэйкыԓьин наӄам.
Ымыӈ наӄам-ым таӈымчекыяа ӈэлвыл нинэнтыӄин.
Ымыӈынрин-ым тэӈыннэн ӈээкык тэӈпэнин ӈэлвылекы ваԓьын, таӈарагтыкыԓьэн.
Ӄолеыʼлё-ым ейвэл ӈэвынъюсӄиквъи.
Ынӄо ейвэл намӈылёгъан, нивын: ―Лымӈъэм нырэӄигыт?
Ивнинэт: ―Аʼтав эмчинъюргэвэ тыетык торыкы.
Ейвэл нивын: ―Ӄэтэвэвыр малчамъам.
Аʼтав-ым ӄычинъюргэкви, ӄыйъогын, ӈэлвылекы варкын.
Эвын ԓьунин ӈэвысӄэт лыгэквыӈайыткынык ныкыттэлетӄин.
Ӈалгыл ӈэйык кыттэлти ныӄалгэйпытваӄэнат.
Ынӄо ӈэвысӄэтэ нинэтиӈуӄинэт кыттэлти, ынӄо нэмэ нинэтрилӄинэт кыттэлти, эвыр ейвэл кыттаԓьеквэ нэймэвӄин.
Эвыр нэмэ нинэтиӈуӄинэт кыттэлти - нэмэ ейвэл ныпирӄыӄин.
Ӄынвэр-ым ейвэл таӈамкытталчыкоеквэ пыкиргъи ӈэвысӄэтык.
Ӈэвысӄэтэ ивнин: ―Аʼмын гыт колё нырэӄигыт, гынтаквыргэгыт?!
Ейвэле ивнин: ― Ӄун чит гыт тыйъогыт, ванэван итык эмрэнчеӈыттэвӈэ.
Ынӄо ейвэле ӈэвысӄэт ӄаагты ачыгнэн, лыгэнэвыр ӈэвысӄэт валёмгъэ.
Эквэтгъэт кынмал ӄаагты.
Ӈэлвылекы пыкэрыӈӈок ейвэле пэчасӄэвнэн ӈэвысӄэт.
Ынӄо пыкиргъи ӈэвысӄэт ӈэлвылекы, эвын ӈэлвыл гэнумэкэвлин.
Пыкиргъи ӈэвысӄэт, йъонэн ейвэл ынкъам ивнин: ―Ынӈин-ым гатвата чит ӄлявылтэ.
Ейвэле ивнин ӈэвысӄэт: ― Ынраӄ-ым мынрагтымык.
Лыгэнэвыр ӈэвысӄэт вэтгыԓьатгъэ.
Ярагты кынмал эквэтгъэт.
Нэмэ ярак пыкэрыӈӈок ейвэле галянэн.
Ярак пыкиргъи, ытлён ынӄо намӈылёгъан, нивын: ―Эʼми тумгытум?
Ивнинэт: ӈан нылеӄин.
Нивын, ӄэйвэ ытлён люӈтэмъюӈыткутэ итыркын, вэчьымӄун уйӈэ.
Ивнинэт: ―Гым этэмъюӈыткукыԓьигым.
Тылеркын ытлён.
Ӈэвысӄэт ярак пыкиргъи.
Лыгэнэвыр ытлыгын ивнин: ―Ынӈин-ым гатвата ӄлявылтэ.
Ытԓьата тэӄэмэгнинэт, лыгэн ӈалгыл ымыԓьэтыӈ ыʼпысӄыт рэймэвнинэт.
Наӄам лёӈваляткота, лыгэн рывэтлята нынтыӄинэт.
Ӄынвэрэвыр энмэч-ым ейвэлин роо ыʼттъыёл кунин.
Ӈэвысӄэтэ ивнин: ―Ынӈин-ым ӄлявылтэ гатвата.
Ӄынвэр чеэкэй тумгэквъэт.
Энмэч амынан ӄаагты ӄытыӈӈогъэ.
Ӈэвысӄэт паагъэ ӄаайпы лейвык.
Ӈэвысӄэтэ пойгын йылнин.
Ытръэч лымӈыл.
Ӄликъэнӄэтыԓьын ӈэвысӄэт
Тэӈыннэн ӈээкык нъэликъэнӄэтӄин.
Ӄынвэр ытлыгэ ивнин: ―Этъопэл рэӄык-ым ӄъэликэтги.
Этъопэл этъым кэԓьэк.
Ӈэвысӄэт ӄаак нытваӄэн.
Люур ныкитэ кэлы пинтыӄэтгъи ыʼԓьылчыкойпы.
Кэԓьэтэ ивнин: ―Аʼмын вынэ опопы мынрагтымык, наӄам гыт гыныкытлыгэ гымыкы нэйылыркынигыт.
Ӈэвысӄэтэ ивнин: ―Эгэй!
Виин-ым гым, гыныкы атвыткокэгты, трэлеркын ярагты.
Янот гынан тэючгыӄэй ӄыгтыгын, ынкъам гым виин трэлеркын.
Амманаӈ эквэтгъэт: ӄол ярагты, ӄол таёчгыӄаеты.
Кэԓьэтэ ӈэлвылекы ваԓьын тэючгыӄэй пиринин.
Лыгэнэвыр кэлы кытгынтыръэтгыпгъэ.
Ярак пыкиргъи, нывъячегатӄэн.
Ӄэйвэ лыгэн ныягынпэгчавръоӄэн.
Кэлы нивӄин: ―Колё аалёмкыԓьэнат.
Ӄынвэр ӈэвъэнэ увэӄуч ивнин: ―Аны рай гынин ынтуулпыр етгъи.
Кэԓьэтэ ытръэч лелелгын йылнин, ынӄор-ым лыгэнэвыр кэлы эквэтгъи.
Ынӄо кыевкы ӈэвысӄэт ӄаагты ӄытгъи.
Ынкы ӄаак вама ӈэвысӄэт тэргатыӈӈогъэ.
Чымӈата йъонэн тэргатыԓьын, ивнин: ―Ынӈэ атэргатка, гымыгчыку лыгэн гыт ӄынъэлги.
Ӈэвысӄэт вэтгыԓьатгъэ, ивнин: ―Колё аʼмын вэлынкыӄунэйгыт.
Ынӄор-ым кэлы ӄаагты ӄытгъи.
Ныӄъочаткоръоӄэн пыкэрыӈӈок: уйӈэ ӈэлвылекы оʼравэтԓьака.
Ынӄо кэлы чемгъотваӈӈогъэ, эвыӈӈогъэ: ―Уʼриӈан иниквъи: виин трэлеркын.
Нэмэ кэлы эквэтгъи.
Ынӄо ярайпы ӄаагты ӄутти эквэтгъэт гъувэӄучитэ.
Люур наԓьоӈӈогъан чымӈы, нывъентоӄэн йынйына.
Ынӄор-ым наракынъоӈыӈӈон чымӈы.
Ныкынъуӄин - эвыр чааттэ нинэчвиӄинэт!
Ӄынвэр чымӈы нотагты эквэтгъи.
Ынӄо амэчатгъэ чымӈы.
Нывэлынвык-ым чымӈата ивнин ӈэвысӄэт, ынык нанӄычыко ваԓьын: ―Вэчьым колё гыт йигрэквъи.
Ивнин ӈэвысӄэтэ: ―Ии, тыйигрыркын.
Колё аʼмын гыт эʼтки ныгыттэпигыт.
Чымӈы мыранъяга егыткугъи.
Люур ӈэвысӄэт чиитэръугъи.
Ынӄо чымӈы ӈачгыяга егыткугъи.
Люур-ым ыпамэмлеквэчегъэ ӈэвысӄэт.
Ынӄо-ым нэмэ чымӈы эквэтгъи.
Лыгэн нылеӄин иʼрэмъетэ.
Ӈоонӄо-ым ивнин чымӈата: ―Аʼмын-ым опопы ӄынтогэ гымыкчыкойпы.
Ынкъам чымӈата ынӄо ивнин: ―Гым ӈутку ӄинэймитги.
Ӈэвысӄэтэ ивнин: ―Ытръэч-ым амгымнан трэнъэлгъэ.
Чымӈата ивнин: ―Ӄырым амгынан ӄынъэлги.
Ынӈэ айылгавка мэкына.
Чама вайыӈкы, рымагты ӈэйык, варкын ӈэлвыл.
Ынкы ӄонпы ӄлявыл ӈэлвылекы нытваӄэн.
Ынкы гыт ӄынвилги.
Ынӈэ лымӈэ миӈкыри элӄыткэ.
Ынӄэн ӄлявыл ӄыйъогын.
Чымӈата ивнин ӈэвысӄэт: ―Гым лыгэн ӈутку ӄинэймитги.
Лыгэн ӄэнаӄаптэтрагэ ынкъам лыгэн ӄэнапэлягэ.
Ӈэвысӄэтэ чымӈы эйминнин, ӄаптэтранэн, лыгэнэвыр пэлянэн.
Ӈэвысӄэт эквэтгъи.
Ынӄо авынтыляма ӈэлвыл рырынгиивнин.
Эвын ӈэлвылекы ӄаачыкоеквэ нылейвыӄин оʼравэтԓьан.
Ынӄо ӈэвысӄэт ӈэлвылекы пыкиргъи, лёнйъота рыннин оʼравэтԓьан.
Ытлён ӄаатагнык нывакъотваӄэн.
Ынӄо ԓьунин оʼравэтԓьата ӄлявыля.
Лыгэнэвыр эӄылпэ йъонэн.
Пыкирык лыгэнэвыр ивнин: ―Ако мэӈӄо етгъи?
Ӈэвысӄэтэ ивнин: ―Ако нэмыӄэй гыт мэӈӄо етгъи?
Авынвэтгавма ӄлявыля ивнин: ―Опопы мынрагтымык.
Ӈэвысӄэт вэтгыԓьатгъэ.
Ынӄо эквэтгъэт ярагты.
Пыкиргъэт.
Яраԓьыт ытръэч гэӈэвъэнэ нытваӄэнат.
Гэнпэвлинэт наӄам, галгэпалӄатыӈӈоленат ынкъам рыпэт гэӄупӄэтлинэт.
Нивынэт лыгэнэвыр: ―Колё аʼмын мэӈӄо пыкиртык?
Эвын гэтумгынӈэйгыт.
Опопы лыгэн мурык ӄынпэлӄэвыткутык.
Валёмгъэ ӄлявыл ынкъам иквъи: ―Опопы миӈкыри, яйвачгыргыторэ.
Йылӄэтгъэт ытри: ынпыӈэвӄэй, ынпыначгыӄай.
Йылӄыԓьыт лыгэн амъянра нанмынат, ынӄо ымыӈ амъянра нэнумкэвынэт.
Ӄлявыля ивнин ӈэвысӄэт: ―Аʼмын опопы мури мынъялгынмык.
Эргатык ялгытгъат.
Ӈэвысӄэтин-ым ытԓьа пэнин тэргыԓьын, пэнин ивыԓьын: ―Колё миӈкри гымнин ӈээкык, ытлён кэԓьэк гъэликэтлин.
Ынӄо ялгытыплыткок ынкъам рэвивкы, тараӈыплыткок, ивнин ӄлявыля ӈэвысӄэт : ―Ӄырым-ым гыт уйӈэ этлыгыкэ-атԓьака ӄытвагэ, лымӈэвыр ынӄэн гэйичьэмиттумгигыт.
Ынкъам мынъёпатынат.
Ӈэвысӄэтэ ивнин: ―Колё аʼмын мэйӈычимгъуԓьигыт.
Энмэч ӈэвысӄэт, ынин турӈэвъэн, тэпрэрэмӈыԓьэтгъи.
Ынӄо эквэтгъэт ӈалвыԓьэты, ӄорагыркэсӄэквъат.
Ӄорагыркэплыткок эквэтгъэт-ым гэкэӈыԓьыт.
Кэтэм ынпыӈэвӄэй нытваӄэн ӈаргын.
Люур гэкэӈыԓьыт ининигъэт.
Ынӄо ынпыӈэвӄэе ԓьунинэт, ивнин уʼвэӄуч: ―Ӄыгитэ, микынти гэкэӈыԓьыт ининигъэт.
Лыгэн-ым уʼвэӄуч таӈавъеткынка нытваӄэн.
Ынӄор-ым вай гэкэӈыԓьыт пыкиргъэт.
Лыгэнэвыр ӈэвысӄэтэ элкылнин.
Авъеткынка нытваӄэн, нивӄин: ―Колё аʼмын трэнчеӈыттэвӈын, наӄам мэлгымнин ытԓьа.
Ынӄо ытԓьата ивнин: ―Кыкэ еттык!
Вынэ лыгэн ӄыӄамэтватык.
Наӄам ванэван ынан нэлкылнин ръэӈэвысӄэт.
Ӈээккэтэ ивнин ытлыгын ӄамэтвама: ―Колё аʼмын чит гынан гым каԓьагты гинэйылигыт.
Лыгэнэвыр ытлыгын гэргывъигъи.
Ытля-ым нанрагтатын.
Ымыӈ ыргин ӈэлвыл нанрагтатын.
Ытръэч лымӈыл.
Апатчай
Откынык гъэликэтлин онмыӈавысӄат.
Ытлён таӄамагма эвыр элгыквык нэймысӄэтӄин, ымыӈ ыттыннанвык (мырыннанвык) нэймысӄэтӄин.
Ӄынвэр эʼнӄу нэтчыгъэн, миӈкри лымынкы нэймысӄэтӄин.
Ӄынвэр Апатчай ӈэвысӄэт эквэтгъи, наӄам колё ныёаʼтӄэн.
Тэгмэчынкы-ым нывосӄычгавӄэн.
Ӄынвэр люур нымԓьугъи.
Лыгэнэвыр ярагты нымнымэты эквэтгъи ынкъам рэсӄиквъи.
Лыгэнэвыр нивын: ―Ако, мэй етгъи!
Ынӄоры лыгэнэвыр нэлкылгъэн.
―Ӄыгитэ вай Апатчай!
Вынэ мынтэӄэмэӈгъэн.
Рылгъэ ёрочыкогты ытлён.
Лыгэнэвыр кэттываръогъэ, галгомавлен.
Имырэӄэ нанӄамэтвавын: пэлӄумрэтэ, миймия, пъоӈпъоӈа ынкъам тэкичгэ ӄоратъоля.
Ынӄоры ӄэмиплыткук йылӄэтгъи.
Мыгэчгъи.
Инъын нынӈэӄин.
Колё галгэӄэвъяӈӈолен.
Эвын ынӄэн вакъогъэ, ӄытлыги нытваӄэн въагчаӈыткынык, тынопыткынык.
Ынӈин авэръэпыгъэ.
Нывъячегатӄэн.
Нэмэ авэръэпыплыткок эквэтгъи.
Ныволӄытвэӈӈоӄэн.
Нытэнтутъэвӄин энмэч.
Ӄулинымык рэсӄиквъи.
Нэмэ нэтэӄэмэӈын.
Омомык кэттываръогъэ.
Лыгэнэвыр атчьатгъэ.
Нэмэ инъын нынӈэӄин.
Ӄивъетэ кыеквъи.
Эвын ӄытлыги рэӄовъямыкаткынык нытваӄэн.
Нытаӈэргыпйъэлгатӄэн эйъыкыԓьин.
Авэръэпыгъэ.
Нэмэ нытэнтутъэвӄин.
Люур нэмэ нымԓьугъи.
Нэмэ нэтэӄэмэӈгъэн.
Омома нэмэ кэттываръогъэ.
Тапъаӈатръогъэ энмэчевын.
Ымыԓьо эвиръыт тапъанъёонэнат.
Ынӄоры атчьатгъэ.
Нэмэ ӄивъетэ кыеквъи.
Эвын ечьаннопыткынык нытваӄэн.
Нэмэ эквэтгъи, нытутъэвӄин.
Люур мэчыӄэргыԓьогъэ.
Лыгэнэвыр ӈэнри пъултыгъи.
Ӄытгъи, рэсӄиквъи, нивын: ―Кыкэ вынэ вай!
Апатчай пыкиргъи.
Вынэ лыгэн ӄытлыгэ.
Нэмэ нэтэӄэмэӈгъэн.
Ытръэч оʼравэтԓьамынгылгын нэнэймэвын.
Нэмэ эквэтгъи.
Нытутъэвӄин.
Люур ынръам турыгрыткуԓьыт нымнымыт ԓьунинэт.
Нэмэ ӄытгъи, рэсӄиквъи.
Лыгэнэвыр нэмэ нэлкылгъэн: ―Кыкэ вынэ вай !
Апатчай мэӈӄо пыкиргъи?
Нэтэӄэмэӈгъэн.
Чиитэръугъи чама ӄымлёԓьатгъэ.
Ынӄор-ым атчьатгъэ.
Нэмэ нынӈаӈӈоӄэн.
Ӄивъетэ кыеквъи.
Эвын ыннонвык нытваӄэн.
Эвын ытръэч ыныкӄач нытваӄэн айвэкэн аймалӄыл роо, галпылёйвылен.
Ынкъам лым ыныкӄач ԓьунин ӄэтынанывъетъолӄай.
Нэмэ эквэтгъи, ныволӄытвэӈӈоӄэн.
Люур нэмэ нымԓьугъи.
Эвын тутрэвивыԓьыт нытараӈӄэнат.
Пыкиргъи.
Колё ытлён коргаво нэлгыгъэн: ―Кыкэ вай!
Апатчай пыкиргъи.
Вынэ эӈэӈыԓьу мынылгыгъэн.
Лыгэн тараӈыплыткок нивын: ―Вынэ ӄытлыгэ.
Рылгъэ Апатчай.
Эвын ԓьунин - ёрочыко нылгиӄынӈэтӄин ӈинӄэй эмтъыле.
Ынӄоры Апатчайына ӈинӄэй йъонэн.
Ынӄо люур ԓьунин тэӈормъамэлгын нанӄык нынпытваӄэн.
Лыгэнэвыр эӄылпэ Апатчайына тыгинрынин тэӈормъамэлгын.
Лыгэнэвыр тиӈуплыткук ӈинӄэй эӄынӈэткэ нъэлгъи.
Колё гакоргавленат энанмаляватыԓьэты, иквъэт: ―Вынэ рорат ныпатын ынкъам увъыттъиӈын ниилгъэн.
Нэтэтэючгыӈгъэн.
Кыевкы ялгытгъат.
Нэнчейвыкинэвын ынпыӈавиӈык ӄача.
Айвэкэн тъытԓьэн нычайвыткоӈӈоԓьатӄэн, муук ныяалятӄэн.
Лым - ым ынпыӈавиӈык ӄача лыгэрыгыԓьын увъыттъиӈын нычейвыӄин.
Лым ӄонпы наӄам ынпыӈавиӈын нытипъэйӈэӄин.
Ӄынвэрэвыр Апатчай нивын: ―Ӈуткъум вай гынинэт яраԓьыт варкыт.
Гыт ынкэгйит ӄытагэ.
Мури вай вайыӈкагъет мыттаркын, мытрэвивысӄивыркын.
Вэтыӄун-ым ытръэч тэӈынӈэ мэкына атвыка.
Апатчайына ивнинэт: ―Аръаля итык гым таӈатымӈэвэтгавкыԓьэгым.
Энмэч ымыӈ гым ынӈэ мэкына энатвыка.
Ыʼттъычгын нэйылгъэн ынкъам рывинрынин, роратъёчгын эвыр.
Ынӄо авынтыляма ылваӄаамкын ԓьунин.
Эвын айвэкэн тъытԓьэн ӈинӄэй ылваӄаамкык рээн нырынӈачватӄэн чама ныръилемъетӄин.
Ынӄор-ым ынраӄ ыʼттъиӈын гитэнин.
Эвын ынӄэн ӄытлыги кыргылягляг въэйӄэйык нинэнрэтӄин.
Ынӄор-ым роратъёчгын гитэнин.
Эвын ынӄэн валвыӄонайватап ӄытлыги.
Ынӄор-ым эквэтгъи ярагты.
Рынрынин кыргылягляг.
Ярак пыкиргъи.
Лыгэнэвыр эйминнин.
Ытръэч лымӈыл.
Тынотгыргын эӈэӈыԓьын
Ыннэн экык Тынотгыргынэн, лыгэн-ым нымголӄытчатӄэн.
Тынотгыргына эʼнныквын ралӄаӈынвык пэлянэн.
Ынӄор-ым Тынотгыргына эʼнныквын ръэтгымнэн, ралӄаӈынвык пэляё.
Эмиче ынин экык гатъылыӈолен.
Эвын пыкиргъи ярак, ынин экык гэвъилин, наӄам нымнымэ гапэчасӄэвленат ынин яраԓьыт.
Нивын Тынотгыргын рэсӄивыԓьын: ―Эʼтки колё мургин армачьыӄлявыл гэквэтлин, гэвъилин.
―Китаӄун мылӄырирын.
Наӄам-ым ымыԓьо нивӄинэт: Тынотгыргын нувичвыӄин, чама колё эӈэӈыԓьын.
Ынӄор-ым Тынотгыргына ԓьунин нотачгатгыргыӈкы кэлы ниԓьуткуӄин.
Чымче нинэгитэӄин.
Амӄынаркычыткок ярар нъалянтоӄэн.
Йъонэн иԓьуткуԓьын.
Лыгэнэвыр ярар иткэнин.
Тынотгыргына пынлёнэн кэлы: ―Эʼми гымнин нэнэны?
Вынэ эӄылпэ ӄытвыгын.
Кэԓьэтэ ивнин: ―Мытив-ым ярак варкын гынин нэнэны.
Кэԓьэтэ нэнагнатӄэн эткаё ярар.
Тынотгыргына нинивӄин: ― Янот гымнан мыяагъан, ынан эвыр мырэтын.
Кэԓьэтэ ивнин: ―Вэтыӄун ытлён ӄырэтгын ынӄэн гымнин ярар.
Ынӄо Тынотгыргына, авынгыто лыӈэты ярар, рырагтаннэн.
Тыляма нивӄин: ―Колёмэй ынӈатал ярар нывыргыргыӄин.
Ярак пыкиргъи Тынотгыргын.
Нивын: ― Колё аʼмын мэӈӄо ярарынӈагъэ?
Ивнинэт: ―Лыгэн-ым ръэтык тыԓьугъэн.
Китаӄун-ым энмэч эӄуликэ ӄынъэлгытык.
Ярар мытантэнмыӈгъан чама кымиӈын мылӄыриргъэн.
Ивнинэт: ―Митъэлыги айгысӄэпы оʼмъээʼтъол ръалянтогъа.
Ярар ынкы ӄынвыргыргэквыткы.
Ынӄор-ым Тынотгыргын эквэтгъи нотагты.
Ӄынвэрэвыр-ым нымнымык пыкиргъи.
Намӈылёгъан: ―Колё мэӈӄокэнайгыт?
Ивнинэт: ―Ӄун вай гымнин кымиӈын нэнаръэтгыпэгым.
Нивын: ―Ытръэч-ым чамъам, уйӈэ ӈутку.
Эквэтгъи.
Люур нэмэ ӄулинымык пыкиргъи.
Лыгивэймэну нэлгыгъэн вайыӈкы аны Тынотгыргын.
Намӈылёгъан: ―Лымӈъэмӈот нырэӄигыт?
Ивнинэт: ―Аʼтав гымнин кымиӈын нэнаръэтгыпэгым.
Никвъэн: ― Вэлерӈан-ым уйӈэ ӈутку.
Опопы, морыкайпы итык, ынӈэ чейвэ эквэткэ.
Гэкэӈэ ӄитги.
Эченур ярак пыкэрыӈӈок ӄылгиръилемъетги.
Акватыӈӈок таӈымыԓьо ӄорэн рыгрыг нэкылылетгъэн.
Чама нивын: ―Эвыр рэнвилгъэ - нарапэнрычетгыт.
Лыгэнэвыр гынинэт ӄаат ӄытрилгынэт, ынкъам митъэлыги ӄаат ръэчеӈыт.
Гыт аʼчатылянвэпы ӄытагэ.
Ынӄо-ым пэнъёлгэпы ӄыпинтыӄэтги.
Эквэтгъи Тынотгыргын.
Маёлгык чымче ԓьунин ярайӈын, таӈыннанчьалгиӈын наӄам.
Тытлык чымчеӄэетэ эʼрагалягъэ.
Ӈэвысӄэтти лыгэнэвыр кытгынтынтогъат.
Ӄучичьыръугъэт ӈэвысӄэтти: ―Ӄыгитэ!
Мэӈин гэкэӈыԓьын.
Ынаналваӈ ваԓьыт ӄаат кылылетэ гэйыръэтлинэт.
Гэкэӈыԓьын нывилгъи, Тынотгыргын.
Лыгэнэвыр ӄаат эʼчегъэт.
Лыгэнэвыр эӄылпэ люнԓьутэ нэнтыгъэн.
Амэчатысӄычатгъэ Тынотгыргын.
Ынӄо люур пэнъёлгэпы пинтыӄэтгъи.
Эвын ԓьунин кымиӈын ӄымтаткынык нытваӄэн.
Кымиӈэ ивнин: ―Ако рэӄулымӈэ энмэч ымыӈ гыт етгъи.
Ытлыгэ ивнин: ―Колё аʼмын рэӄулымӈэ, ӄынвэр-ым тыԓьугыт.
Энмэч-ым ӄыетги, эӄылпэ ярагты мынэквэнмык.
Кымиӈэ ивнин: ―Ытръэч-ым гым эʼтки нэръэйӈэԓьэтгым.
Итык гынык гым траяалянӈыркын.
нӈин авынайылгавтагнык ытлыгэты ӄытгъи.
Лыгэнэвыр нэмэ пэнъёлгэпы ытлыгэ рамэчавнэн.
Тынотгыргынэн ӈэвъэн ярайпы восӄычгав нытлепыткуӄин айгысӄыӈӄачагты, тэӈэйъыкэ нытваӄэн.
Ивнин: ―Ӈавматаԓьын, айгысӄыӈӄачайпы оʼмъээʼнтогъэ.
Ӈавматаԓьа ивнин: ―Вынэ эӄылпэ ралкогты ӄытлыгэ.
Ярар нэнвыргыргэвын.
Ытръэттэгын кэԓьин ярар нымэԓьэв ынкъам колё ымэйӈъэв нывыргыргэтӄин.
Ӄынвэр ӄочеткын эймэквъи.
Тыленэймэвэ навалёмыӈӈогъан ӄулиӄул.
Люур ӄынвэр ӈаргынойпы ӄулиԓьэтгъи.
Ынӄо яраргыпы ралкочыкогты иквъи: ―Аʼмын вынэ опопы ӄээкэтгытык.
Ээк нэнынлевын.
Эвын ынӄэн ыргин кымиӈын нывакъотваӄэн.
Ынкавар-ым эвыӈӈогъэ: ―Эээй!
Эʼтки колё ыʼмпаӈгыргэгым гагтыйылӄатэгым.
Ытлыгын Тынотгыргын иквъи: ―Вынэ мынъялгыт.
Наӄам нивӄинэт: Тынотгыргын эӈэӈыԓьын.
Лыгэнэвыр эргатык ялгытгъат.
Ялгынма Тынотгыргына ярар рыԓьэтэннин каԓьагты.
Ивнин кэлы: ―Вай ярар, колё аʼм вэлынкыӄунэйгыт!
Юрэӄ ӄол тритгъэ нэмыӄэй гымнан транкоргаватгыт.
Ынӄо муулӄытгъэт, тумык энааʼтгъат.
Ейвэлӄэй
Энмэн-ым ӈэвынъюсӄиквъи Ейвэлӄэй ӈанӄэн Ролтаннэкына.
Аны колё гэлелин оʼтчой.
Ӄынвэр пыкиргъи.
Намӈылёгъан турыпкирыԓьын: ―Аʼмын-ым нырэӄигыт?
Ейвэлӄэйынэ ивнинэт: ―Аʼмын-ым эмчинъюргэ аʼтав ныӈэвыллепгичийгым.
Нивын: ―Колё вэлерӈан-ым мури тэӈуйӈыԓьымури эӈэвысӄэткэ.
Опопы аʼтав рымагтэты ӄылеркын.
Ейвэлӄэй эквэтгъи Яатлявтэты аӈарэты.
Пыкиргъи Яатлявтык.
Намӈылёгъан: ―Лымӈъэмӈот нырэӄигыт?
Мэӈӄо етгъи?
Ивнинэт: ―Ӈанӄэн-ым ӈан эвтылрамкэпы, чама гым аʼтав эмчинъюргэ ныӈэвыллепгичийгым.
Нивын: ―Вэлерӈан мури уйӈэ эӈэвысӄэткэ.
Опопы рымагтэты ӄылеркын.
Эквэтгъи Ейвэлӄэй.
Ӈавысӄатъёмкык эӈэрык пыкиргъи.
Колё эвын тэӈэмныгтиӈӄин ӈэръамытлыӈэн ӈэвысӄэт ԓьунин.
Ынкы нэмэ намӈылёгъан: ―Нырэӄигыт таӈамгынан?
Мэӈиннымкинэйгыт?
Ейвэлӄэе ивнинэт: ―Ӈанӄэн-ым ӈан ивтылрэмкыкинэйгым.
Гым эмчинъюргэвэ ныӈэвыллепгичийгым.
Энмэч-ым ӈэраннымгыпы тыпкиргъэк, Ролтаннэкгыпы ынкъам Яатлявтэпы.
Ынӄо ӈавысӄатъёмка нивын: ―Ээй!
Ытръэч-ым чамъам ӈотӄо рэрэсӄиквъэ.
Опопы аʼтав ӄылеркын.
Эʼтки ӈотӄэн аʼӄарасӄэвыӈ ваԓьын.
Ивнинэт: ―Эплеэн-ым чамъам трэрэсӄиквъэ, Ейвэлигым.
Люур яраӈы ԓьунин Ейвэлӄэе.
Нытӄилетӄин.
Атытлыкыԓьэн уйӈэ.
Ынӄоры-ым ынраӄ ԓьунин аʼляйпыгыргыӄай.
Киткит чеӈкаркэлеӄааннэн.
Люур мырэну ытлён нъэлгъи.
Нивын: ―Колё гынтаквыргэгыт!
Нырэӄигыт мырэнӄэйигыт?
Ивнинэт: ―Вынэ ванэван, гым чама ӄырымэнайгым мырэнӄэйигым.
Вай Ейвэлигым.
Энмэч аʼтав ныӈэвытлепгичийгым.
Нивын: ―Ээй!
Ытръэч ӈутку нытваӄэн Айъояӈавиӈын-ӈавысӄатчыӈын.
Нивын лым: ―Ытръэч-ым ынӄэн мургин ӈэвысӄэт.
―Колё-ым мытив мэчынкы, - Ейвэлӄэе ивнинэт.
Ынӄо энмэчевын йылӄэтгъэт.
Люур вай йылӄыма яӈайпы ваӈэвыргыргыӈӈогъэ.
Ейвэлӄэе нэнапалёмтэлӄэн Айъояӈавиӈын.
Эчги аваӈэвыргыргыка нъэлгъи, Ейвэлӄэй эӄылпэ кэргыпгъэ – авэръэпыгъэ ынкъам лыгэнэвыр ӈытогъэ.
Эвын ԓьунин, ӄытлыги ромавчанляйӈын.
Йъонэн чанляйӈын, лыгэнэвыр рывэнтэннин.
Эвын ынӄэн ынкэчыку ӈэвысӄэт нытваӄэн.
Мэчичьу нываӈэӄэн.
Лыгэтаӈкалепчормыԓьын, ӄэпэрытъуле гъыттъысӄэтлин ынкъам лыгитэӈкэлиегыт гаплыткоӈӈоленат.
Ынӄо ээʼкунин аʼляйпыгыргыӄайгыпы.
Люур эвын гэйылӄэтлин.
Нэмэ чеӈкаркэленэн аʼляйпыгыргыӄай.
Люур вэнтыгъи.
Лыгэнэвыр ынӄо рылгъэ Ейвэлӄэй.
Лыгэнэвыр ынкы йылӄэтгъи.
Кыеквъэт, рэмкыԓьын нагэтгыӈӈогъан: ―Ынӈатал мытъэӄэлтэнмык, миӈкыри рэмкыԓьын эквэтгъи.
Моргынан эмиӈвиӈкитэ ынкъам ӄымэл рэмкыԓьын тымӈэквъэ.
Люур яӈайпы ӄулиԓьэтгъи Ейвэлӄэй: ―Ӈотӄэнайгым.
Энмэч нылгитэӈычьэтигым чама колё-ым нымэԓьэв тиилӄэтгъэк.
Никвъэн: ―Колё аʼмын ӈэвынъюԓьигыт.
Китаӄун гынан ӄылгэрагтыӈгын ӈэлвыл.
Наӄам ымыԓьорык нылвавӄэн мургин ӈэлвыл рэтык.
Наӄам ӈэлвыл гэмгэнутэк гэнъэтлин.
Ейвэлӄэй эквэтгъи.
Тыляма нычемгъотваӄэн.
Нивӄин: ―Колё аны ивкэ миӈкыри ӈалвыԓьиӈын мынумэкэвыркын ынкъам люур ярагты тъагтатын.
Люур вай авынтыляма ԓьунин ӈээккэӄэй.
Пынлёӈӈонэн ӈээккэӄэе: ―Колё аʼмын миӈкэкинэйгыт?
Тэӈвытку гымнан тыԓьугыт гыт ӈутиннутэк.
Ейвэлӄэе ивнин: ―Аʼтав гым ӈотэннымэты эмчинъюргэвэ ӈэвытлепгичиԓьигым.
Наӄам таӈамгымнан ваԓьэгым.
Гымнинэт ытлыгын ынкъам ытԓьа тэленъеп гэвъилинэт.
Рыпэт-ым гымнан ытри таӈгэмо микынти.
ээккэӄэе тэгнинъэйвынин Ейвэлӄэй.
Ивнин: ―Эченур ынӈэ мэкына амӈылтэлка.
Вайыӈката ӄытагэ омкыткоӄагъеквэ, чама митъэлыги ынкы пыӄаромкыткоӄай рэԓьуӈын.
Ынӄоры ӄыечьаӈойӈыгыркэԓьатгэ.
Ымыԓьо лилит ӄыйыръэтгынэт ечьаӈойӈа.
Ынӄор-ым, ыныкит ӈэлвыл рэԓьуӈын, аʼмын-ым, тумгэйгыт, лилит ӄытэвлягынат.
Ейвэлӄэе ивнин: ―Колё аʼмын ивкэ ӈан эʼптэ гыт мылгэнкоргаватыркынэгыт миӈкыри.
Китаӄун-ым гымнан тэӈвытку мырэркылеӈгъэн гынин нинъэйвын.
Ейвэлӄэй эквэтгъи нинъэйвыплыткук.
Авынтыляма умкыткуӄэй ԓьунин, омкыткоӄагъеквэ нылеӄин.
Ӄынвэрэвыр пыӄаромкоом ԓьунин – колё аʼмын мыгъечьаӈойӈыԓьын.
Нылгигйинрэӄин ечьаӈойӈэты.
Аны колё ечьаӈойӈыгыркэԓьатгъэ, лилит ӈалгыл тэнйыръэннинэт.
Нэмэ эквэтгъи.
Люур ӈэлвыл ԓьунин нылгинымкыӄин, рыпэт эвытрыкыԓьин ӄаатагын.
Эчги ӄаатагнык пыкиргъи, аʼмын-ым лилит тэвлянэнат ымыԓьо.
Аны колё ечьаӈойӈымкын гарэӈачален.
Ӈэлвыл лымынӄо нырилининиръуӄин яраӈӄачагты.
Ӄытлыги галгэръораръолен колё, галгэръораръочгатлен.
Ынӄо чымӈы ԓьунин гынонӄаак.
Йылгыгыргыгэта нутэсӄык нъалянтоӄэн, ръырыӄык гинэплинэт гыткат.
Лыгэнэвыр кытгынтыпэнрынэн, пыкиринэӈу кыплынэн кэӈунэӈэтэ.
Люур чымӈачгын рэчгэттавнэн.
Ынӄоры чымӈы эквэтгъи.
Лыгэнэвыр ынкы яалятгъэ Ейвэлӄэй.
Аны колё Ейвэлӄэе ӄаатагын нинэркычечьивыӄин, наӄам эвынӈэлвыл ечьаӈойӈа нынлеӄин яраӈӄачагты таӈамчаакаеты.
Энмэч ынӄоры ыʼттъыёлӄор ярак ининигъи.
Ӈэвысӄэт ӈытогъэ.
Люур ӈэлвыл ԓьунин.
Ивнин ытлыгын ынкъам ытԓьа: ―Ӄыгит аны, ӈэлвыл мэӈӄокэн ининигъи, наӄам колё нымкыӄин.
Ивнин ытлыгэ ӈээкык: ―Вынэ амъатав ӈанӄо ныетын тэвиминӈымэйӈэтыԓьыӄэй.
Ярак рыпкирэннин ӈэлвыл.
Ынӄо ӄытгъи ярагты Ейвэлӄэй.
Нивын: ―Колё аʼмын ынанкэн эвын гынан выткъум лымӈэ ӈэлвыл рыпкирэтын, алымыӈ таӈымыԓьорык мурык рэмкэ галвавлен рэтык.
Нивын Ейвэлӄэй: ―Вынэ амъатав ӈэлвыл ӄыныпкирэтгын - ӄыгрыткутык, лыгэн тэгъеӈу лынъё ӄэймитгыткы.
Гырыткугъэт ытри ӈэвысӄэт.
Нивынэт: ―Аʼмын-ым эвыр рэтэӈӄэмиплыткунтык, торыкагты опопыӈ ӄырагтытык.
Энмэч ӈэлвыл ӄычвигыткы гынунэтэ ынкъам чымӄык мурык ӄыпэлягыткы.
Колё Ейвэлӄэй амкоргава рыпэт нымэрэнтоӄэн.
―Чама чымӄык ымыӈ яраӈы ӄынэквэтэквыткы.
Ӈэлвыл-ым нэчвигъэн ынкъам эвыр яраӈы.
Ынӄор-ым ялгытгъат ытри ӈэвысӄэт.
Ейвэлӄэе мууӈынрыԓьу лыгнин Айъояӈавиӈын (ынӄэн ӈэвысӄэт элергыпы Лаврентия).
Ӄаачыко-ым нинэнтыӄин Вагыргэн- Тэнантомгынэн ӈээкык.
Колё ытлён нытаӈпэраӄэн ынкъам чама ытръэчтэгын нылгиныгтиӈӄин.
Мууԓьыт пыкиргъэт ынкъам лыгэнэвыр накылгыпэнрынат.
Эчги ымыԓьо ӄаат навъятынат, ӄутырык Ейвэлӄэй ынкъам Айъояӈавиӈын тэнӈу нылгыӄин.
Нивӄинэт: ―Ӄыгитъэм аны ынык юргыкин ӈэвъэн аʼм лыгъаткэӈчыӈын, агтэӈкыԓьиӈын.
Ейвэлӄэе ивнинэт: ―Аʼмын вынэ итык-ым турыккинэк гэӈэвысӄэтынӈэйгым, эвнэтэнӈыткукэ ӄитыркынитык.
Ейвэл каарагты ӄытгъи.
Каарачыко ваԓьын Вагыргэн ӈээкык, ынин ӈэвъэн, ивнин: ―Китаӄун аʼтав ӄъурэкви, ымыԓьорык ыʼнгитэгыт.
Ыныкит уʼрэквъи Вагыргэн ӈээкык, колё аны рэмкын ӄытлыги каарак ӄлявылтэ эмгиинрэну нъэлгъэт, лыгэн уунъыгйинрэтэ ӄынур нитӄинэт, миӈкри колё ӈэвысӄэт нытаӈпэраӄэн чама ныгтиӈӄин.
Тараӈыплыткок ынраӄ-ым нараӈавоӈыӈӈогъан Ейвэлӄэй.
Ӄынвэр нивын Ейвэлӄэй: ― Ик!
Ынраӄ-ым вай рэмкык рээн ӄырачвыӈыркын.
Ейвэлӄэй наӄам-ым таӈванэван найылгавын рачвыӈынвэты, миӈкыри ынан лыги - ымыԓьо ынык эмпаӈ ваԓьыт.
Ӈэвъэн ивнин: ―Ыныкит эвыр мытрарачвыӈакватгъа, ик аʼтав ярар кынмэк ӄынолятгын.
Ӄынвэр-ым рэмкын ӈан рачвыӈакватгъэ, гэлгийӄунтэтлинэт рачвыӈыԓьыт.
Ӈоонко-ым палӄынтатынвык янотыԓьын нывилгъи ынкъам эвыр ӄутти рынвиленнинэт.
Ымыԓьо вэнвывэтгавйыръатгъат амранмыӈа Ейвэлӄэй.
Наӄам Ейвэлӄэй ынанъяалеӈӄач нылеӄин.
Ынӄоры, ыныкит ытлён пыкиргъи, нэпиричитын ымыԓьорык.
Лыгэнэвыр Ейвэлӄэй валята нэчвиткуйвыгъэн.
Ынӄор иквъэт: ―Аʼмын-ым лыгэн энъыянва ӈэвысӄэт, Ейвэлӄэйын ӈэвъэн, ныпиринин ынкъам лыгэнэвыр ынан ӈэвъэну нылгынин.
Рэмкын-ым ӄръачетгъэ таӈамӈавысӄатэты.
Рачвыӈыԓьымкиӈын эвын пыкиргъэт, люур эвын ынӄэн Ейвэлӄэй ниԓьуткуӄин ярак.
Таӈымпыннава-ым гитлинэт ымыԓьо ынӄэнат рачвыӈыԓьыт.
Ӈаквэтгаватыԓьын-ым чама янотыԓьын эʼрыкут эмтэнӈу гэпкитчыӄивлин.
Нэмэ рэмкын винвумэкэтгъи, ынраӄ-ым иквъэт: ―Эргатык-ым рэмкын нъытвыԓьэтын ынкъам ынкы ынӈатал мынтаӈынмыгъан.
Эргатык кыевкы найъогъан Ейвэлӄэй, нивын: ―Ик!
Аʼтав рэмкын ынръам нъытвыԓьэтын.
Йъарат вай уйӈэ этэкичгыкэ мытынъэлыркын.
Ейвэлӄэй лыгэнэвыр гагчыръогъэ.
Лыгэнэвыр ивнинэт: ―Ик, вынэ лыгэн мынъытвыԓьэнмык.
Ӈэвъэн нэмэ ивнин: ―Ярар лымӈэ кынмэк ранолянӈын.
Аʼтавлыгэн ӄырымэвын ыʼнынмыгым.
Эквэтгъэт ынӄо ыʼтвыԓьыт ӈоонӄогты.
Гынунык нэмэ лыгэн нэпиричитын, валята нэчвиткуйвыгъэн, аӈӄагты амманаӈ нэнинтыткуйвыгъэн.
Лыгэн-ым колё нылгэкоргавӄэнат.
Нивӄинэт: ―Ынӈатал-ым игыр мыттаӈынмыгъан.
Эӄылпэ мынрагтымык.
Ыʼтвыԓьыт ӈыпэгъэт.
Ыʼтвыйпэплыткук лыгэнэвыр ярагты кытгынтатгъат.
Эвын ынӄэн нэмэ Ейвэлӄэй ярак ниԓьуткуӄин.
Нэмэ умэкэтгъэт.
―Этъопэл вынэ энмыӈаеты мынпиӈкучитчыӄивмык.
Лыгэвыр Ейвэлӄэй нэмэ валёмгъэ.
Эквэтгъэт.
Энмыӈайык пыкирык нупынъылигъэн, аӈӄак нэнпылӄэвын.
Эӄылпэ ынӄо ярагты гагчыръогъат.
Нивӄинэт: ―Ынӈатал игыт-ым мыттаӈынмыгъан.
Ярак пыкиргъэт.
Уйӈэ аярарвыргыргыка.
Нивӄинэт: ―Ик, вэлерӄун мытынмыгъан.
Ӈэвысӄэт тэӈэмрытэрмэчьыӈэвэ мытрэнтыӈын.
Рэсӄиквъэт, ёроӈы натытлёпгъан.
Эвын Ейвэлӄэй ынӄэн кынмэк нывытрытваӄэн.
Ынраӄ-ым нивын: ―Китаӄун гынуннутэкин ыʼттъыӄэй гынан ӄыгтыгын.
Нэмэ лыгэнэвыр валёмгъэ.
Ейвэлӄэй эквэтгъи.
Авынтыляма омӄачгын ԓьунин.
Оʼралыганлегты нывакъотваӄэн.
Чамэтанэн.
Лыгэпкэрыӈӈок пэнрынэн.
Лыгэнэвыр илгэтысӄыченнин умӄы.
Омӄачгын эмчеӈыттэтэ-ым ынръам гэръилесӄычетлин ынкъам галгэнкытгынтыԓьавлен.
Ейвэлӄэе ӄынвэр-ым рилгыпэннин омӄачгын.
Левыт чывинин.
Ярак-ым тытлык ръылинин.
Ивнинэт: ―Вай-ым ыʼттъын тургин, рэтийгут рытъё, тырэтын.
Нэмэ нивын: ―Ынраӄ-ым эргатык нэмэ гынуннутэкин ынпыӈэвӄэй гынан ӄыгтыгын.
Нэмэ валёмгъэ Ейвэлӄэй.
Ӄынвэр гавэчатыӈӈолен ынин ӈэвъэн.
Ӈэвъэн ивнин: ―Ынанъаёк пэтле трэетгъэ.
Ынӄор-ым Ейвэлӄэе ивнин ӈэвъэн: ―Опопы мыгтыгъан.
Эвын вай ынӈин нэрэнтыркынигым.
Эквэтгъи.
Тылянвык ыннанмытлыӈэн ылваӄор ԓьунин.
Лыгэнэвыр ымыԓьо тымнэнат, ымыԓьо ынӄэнат имтининэт.
Лыгавынтыляма ярайӈын ԓьунин.
Энмэч ӈэнри ӄытгъи.
Эвын ярачыко ныгниԓьэтыԓьэтӄин оʼравэтԓьан.
Ынӄо Ейвэлӄэе ӄэюуӄэйын рилӄырил рэрэннин рыногыргэпы.
Люур оʼравэтԓьан кыниԓьэтыԓьын иквъи: ―Вынэ ӄэйыӄын.
Ӄытлыги ытлён кэԓьэнпыӈэв.
Ейвэлӄэе гитэнин нэнэнэӄэй ынин.
Эвын нылгэтэргыръоӄэн.
Нэмэ ынръам чымӈарэлӄырэл рэрэннин чыногыргэпы.
Панэна атэргыпаакыԓьэн.
Ынпыӈэвӄэй нивӄин: ―Ивкэ аны вэты.
Ӄынвэр ӄол аймак рэрэннин.
―Вэты ивкэ аны ӄэйыӄын.
Ӄынвэр чымӈаймак рэрэннин.
Ынкы вытку авъеткынка нъэлгъи нэнэны ынкъам эвыр кэԓьэнпыӈэвӄэй.
Ынӄо Ейвэлӄэе ивнин: ―Ик, рээн-ым вай колё вэлерӈан гыт тыгтыгыт.
Лыгэнэвыр кэԓьэнпыӈэвӄэй валёмгъэ.
Ынӄо ӈан эквэтгъэт.
Авынтыляма кэԓьэнпыӈэвӄэй ынръам гынтэквъи.
Нэнапэнрыӄэн Ейвэлӄэе - йъок нэналвавӄэн.
Эчги нэнайъоӈӈоӄэн, ынраӄ-ым эвыр ымыӈ нотасӄычыкоеквэ ынӄо ныпинтыӄэтӄин чекыяайпы.
Ярак пыкэрыӈӈок пэчасӄэвнэн Ейвэлӄэй.
Ынӄоры Ейвэлӄэе ивнин: ―Вынэ ӄэнъатчагэ.
Кэԓьэнпыӈэвӄэе эвыр аʼтчанэн.
Ейвэлӄэе эвын рыпкирэннин кэԓьэнпыӈэвӄэй ыныкы тармачьыӈыԓьэты, ивнинэт: ―Ӈотыӈ-ым тургин тэгъеӈу лынъё тыныпкирэтын.
Эчги нэԓьугъэн кэԓьэнпыӈэвӄэй - лыгэнэвыр гынтэквъэт.
Ынӄо нэмэ ӄытгъи ырыкагты кэԓьэнпыӈэвӄэй.
(Наӄам Ейвэлӄэйын ӈэвъэн ынкы нытараӈӄэн.
Энмэч пылвынтыярайӈын ынан гэплыткулин).
Кэԓьэнпыӈэвӄэй рэсӄиквъи тармачьыӈыԓьэты.
Колё лыгэн ытри нэнанваӈэйпыръовӄэнат, нэмчойпыткоԓьатӄэн ӄынур лыгэн.
Нинивӄинэт Ейвэлӄэе: ―Мытив-ым торгынан ӈотӄэн тэгъеӈу нинэлгытури?
Наӄам ӄырымэн тымӈэнпыӈавӄай.
Ӄынвэр ымыԓьо кунинэт Кэԓьэнпыӈэвӄэе.
Эчги кунинэт, ынраӄ Яйвалӄайына ӄытгъи кэԓьэнпыӈэвӄэй, пынлёӈӈогъэ: ―Эʼми ытлён вай тытыл?
Ейвэлӄэйин ӈэвъэнэ ивнин: ―Вынэ вай-ым ӈотӄэн, яв-яв, тытытлёпыркынэгыт ынанъаёк, эченур ынӈэ гым инэнинъэйвыкэ, Вагыргэгым ӈээккэйгым.
Ынӄо тытлёмнэн кэԓьэнпыӈэвӄэй.
Эчги ӈан левыт гынунэтэ ръылинин тытлык, лыгэнэвыр-ым тытыл рывиривнин.
Люур чоттагнэты эчгэтатгъэ левыт.
Ынӄо-ым кэԓьэнпыӈэвӄэй тымнэн.
Ытръэч лымӈыл.
Валвиӈын ынкъам кэԓьэнпыӈэвӄэй
Тэленъеп энмэн, чит ӈаргынэн вусӄымчыку ваԓьын.
Ымыӈ ӄун аʼӄачайвыткоӈ вусӄымчыку.
Ӄынвэр оʼравэтԓьата нивын ыргин рэмкыԓьын валвиӈын: ―Эты вай ынӈин ӄонпы мытратваркын, аʼӄаляйвыӈ лымынкыри.
Валвиӈын иквъи: ―Ако вынэ микырык-ым ынӈин нэнъиквым?
Аʼтав вынэ мытантэнмыӈатык, уʼрэмиӈкыри мэквэтык.
Валвиӈын тымӈэвэтгыры эквэтгъи оʼравэтԓьаваратэты-ым эмъейвэче.
Люур аӈарӄэргыӄай авынтыляма ԓьунин.
Ытръэч эӈэрӄэгти ӄэргыӄавӄаё нитӄинэт тыляма.
Вэты лыгэн аӈарӄэргыӄайыгъет нылеӄин.
Ӄынвэрэвыр-ым каԓьаран ԓьунин.
Ӈэнри пыкитчыӄиквъи.
Рэсӄивинэӈу ытръэч иквъи: ―Ээй, рэӄулымӈэ-ым.
Ӄынвэр гымоӄай маленарагчеԓьэгым.
Лымӈэвыр этыӄун аны тырэтыляркын.
Люур вай кэԓьэнпыӈэвӄэе гитэнин ынкъам ивнин: ―Ако мэӈӄокэнайгыт ?
Лымӈъэмӈот гымыкы лейвыгъи.
Вэлвэ ивнин: ―Ако вынэ вай лыгэн чымчекинэйгым.
Вай гыныкӄачакэнайгым.
Энмэч опопы ӈирэмури мынылгитумгэвмык.
Эмчимгъутэ нивӄин валвиӈын: ―Ынӈъэмӈот лыгиӄулинутэкинэйгым.
Эвын ынӄэн кэԓьэнпыӈэвӄэе ӄэплю нинэлгыӄинэт тиркытир ынкъам йъилгын.
Ымыԓьо ӄэргэнаӈат ганатчыӈатленат.
Нэмэ кэԓьэнпыӈэвӄэе пынлёнэн: ―Элымӈэ вай гымык ӄэйвэ ытлён лыгичымче ваԓьэгыт?
Валвиӈа ивнин: ―Аны вай лыгичымче ваԓьэгым, ытръэч вай аръаля ыллён тэӈвытку гым тылейвык гыныкагты.
Итык чит нырэенӈигым ӄонпы, ытръэч амваӈэлтатык.
Ынӄоры валвиӈа ивнин: ―Энмэсӄун эвын рэмкыԓьигым нъинэнӄэплювичвэвыркын вай ӄутыргу.
Кэԓьэнпыӈэвэ ивнин: ―Ытръэч-ым лыгэнитык мэлтэӈэйгулеткыԓьигыт, лыгэнитык ынкъам атаӈычьыкэгыргэгыт.
Лыгэн амынан ныӄэплювичвэтӄин кэԓьэнпыӈэвӄэй.
Валвиӈа ивнин: ―Аʼмын кынмал мынӄэплювичвэтыркын.
Мытив-ым чеӈэт гачымченааԓьа мынъытэӈычьэтыркын.
Чама валвиӈа нинивӄин: ― Ынӈатал-ым ӄытлыги гыт ынантаӈынпыӈавӄаегыт.
Кынмал мытъяаркынат ӄэпылти.
Чит-ым ынӈин гатвата гачымченааԓьа.
Наӄам кэԓьэнпыӈэвӄэй ӄэплютэ ныӄэплювичвэтӄин.
Валвиӈа нинивӄин: ―Колё аʼмын китаӄун аны гымраӄ мыӄэплюгъэн.
Эвын лыгэн гынык алягтэӈ ваԓьэгым.
Ынраӄ-ым аны кэԓьэнпыӈэвӄэе гыто нинэлгыӄинэт ӄэпылти, тиркытир ынкъам йъилгын.
Нэмэ кэԓьэнпыӈэвӄэе ӄэплюнин ӄэпыл–тиркытир.
Валвиӈа танӈавэты нинивӄин, анъяӈӈонэн чама: ―Ако эвын чеӈэр нылгиӄэплюйгыт, колё аʼмын гымнан итык чамъам трэӄэплюӈын.
Ӄынвэр-ым кэԓьэнпыӈэвӄэе ӄэплюнин ӄэпыл–тиркытир оʼравалвиӈэтыӈ.
Валвиӈа ивнин: ―Китаӄун-ым ынраӄ оʼрагыныкы аʼтав мытантэнмыӈгъан.
Ынӄор-ым валвиӈа ӄэплюнин, люур рыногыргэпы тиркытир рынтоӈаннэн.
Кэԓьэнпыӈэвӄэе ивнин: ―Оой, иаʼм ынраӄ гырголягты ӄэплюгъэн?
Нэмыӄэй гымнин увичвинэӈ ынӄэн ӄэпыл.
Валвиӈа ивнин: ―Ик, ынанъаёк трэрэнӈын ынӄэн, итык гымыграк иргъи, наӄам гымнин яраӈы лыгичымчеӄэй варкын.
Нэмэ валвиӈа ивнин: ―Китаӄун аны гынраӄ йъилгын ӄыӄэплюгын, гыт-ым чеӈэт ныйъэӄэплюйгыт, ынпыӈэвӄэйигыт, чама таӈтъымгыргыԓьэгыт колё ынӄэн.
Кэԓьэнпыӈэвӄэе ӄэплюнин йъилгын.
Люур вай нэмыӄэй рыногыргэпы рынтоӈаннэн.
Валвиӈа ивнин: ―Колё аʼмын пытӄы гыт йъарат ныйъэӄэплюйгыт, гымык ӄаплёк майӈэтчыӈ ваԓьын рынтоӈатын.
Нэмэ валвиӈа ивнин: ―Колё мыттэӈычьэнмык увичвэтык.
Китаӄун чеӈэт лымӈэ мынӈирэӄэвмык ӄэплювичвэтык, мыгтынат ӄэпылти.
Кэԓьэнпыӈэвӄэе ивнин: ―Эченур ӄылгэгагчаквэ, ытлён вай лыгэн-ым тръатчаркынэгыт.
Валвиӈа ивнин: ―Ии, лыгэн пэтлеӄэй трэетгъэ.
Эвын рэмкын ныплювичвэтӄин, ӄырым вай эеткэ митык, ыпыԓьигым увичвытумгигым.
Валвиӈын ӈытогъэ.
Люур вай ытръэч рагролмык ԓьунинэт тиркытир ынкъам йъилгын.
Лыгэнэвыр тиркытир ӄэплюнин гырголягты.
Люур-ым вай тиркыръугъи.
Энмэч лыгэнэвыр эʼӄэгниръугъи.
Ынӄор-ым йъилгын ӄэплюнин гырголягты.
Люур-ым нэмыӄэй эргыпйъэлгыръогъэ.
Аны гэриӈэмъетлин валвиӈын.
Ӄытлыги ынин лыгэчекыяа ваԓьын яраӈы.
Ытръэч тыляма танӈавэты нытипъэйӈэӄин: Аʼмо-он томгачгын, Кунапат ӄъитыри, Митиӄэй кунапат Таӈӄэргэты нылеӄин.
Таӈэръыӈавъёлгын, Таӈпэлгыӈавъёлгын, Чит-ым итык гымоӄай Гэӄэплювичвэтлин.
Микынэ вэчьым лыги Гым увъэлиръыԓьигым, Ытръэч нарантээватгым Турмэйӈэтыԓьырык.
Галгаёк ынанвытко Тылейвыгъэк рамкэты.
Варатэты ейвэче, Иӈӄун мынтэӈычьэтыркын.
Ӄынвэрэвыр валвиӈын пыкиргъи.
Нивын оʼравэтԓьата: ―Колё аʼмын ынӈатал мэӈӄо етгъи, тытэӈэтигыт?
Тэнйылгымиӈкыри мытрэнтыгыт?
Валвиӈа ивнинэт: ―Аʼмын-ым мытив-ым эвын рэмкын ныплывинрэтӄин.
Итык-ым ынӈатал эʼтки чекыяайпы тыетык.
Нивын валвиӈын: ―Колё ипэ рэӄэ мынмынгыквыгыт?
Ытръэч вэчьым эʼнӄу рэлгыӈын йиԓьэԓьуӈэлвыл ?
Валвиӈа ивнинэт: ―Ок, аʼмын-ым эʼтки нэмыӄэй вынэ тургин, итык-ым лыгэн аръаԓьам таӈванэван гымнан эʼнӄу мылгыгъэн.
Ӄээӄын валвиӈын чемгъотвагъэ.
Ӄынвэр иквъи: ―Опопы-ым ынӄэн мачынан мыпиригъэн, наӄам-ым эвын рэркурӈыркыниткы.
Итык-ым эвын рэмкын ныплывинрэтӄин.
Оʼравэтԓьата нивын: ―Ынӈатал-ым вэлынкыӄунэйгыт.
Итык вай эммурыку тэӈвусӄымчыку мынъытваркын.
Лыгэтанъеԓьаԓьоӈалвыԓьычгын валвиӈэты нэйылгъэн.
Валвиӈын амкоргава рыпэт гэвучвыпиӈкуткулин.
Ытръэч лымӈыл.
Паннаяӄын вагыргын
Тэленъеп миӈкыри ганымытвален ынпыначгыӄай Паннаяӄ.
Ынинэт-ым гатваленат ыннэн ӈээкык ынкъам экык, эвыр ынин ӈэвъэн.
Ытлён ӄонпы нъытвыԓьэтӄин амынан, наӄам колё мэмыл нэнанмыткоӄэн.
Ӄынвэр ӄол итгъи лёнрагта итгъи.
Эʼми яраԓьа аʼтчак налвавын.
Колё тэӈэйылӄэткэ гэнъэтлинэт пэгчиӈэ яраԓьыт.
Наӄам Паннаяӄын кукилгын гырголягты ваԓьын.
Ӄытлыги ӄоймарочыӈкы гаӈавтынлен Паннаяӄ.
Ӈэнри нырагтыӄэн, мэмылёйыръыт ӈэнри нэнанрагтатӄэнат.
Чама колё ынкы мэмыл нэнанмыткоӄэн.
Наӄам-ым яраԓьэн лылет гачелгыръоленат тэргыръок.
Чама эмэйылӄэткитэ чама колё лылет гэгылгытвылинэт.
Наӄам Паннаяӄэн мэмылтэ, эммыкэ тымыткойвыёттэ, тамайӈиӈык рыпэт гимӈытэтръулинэт, чама ӄутти гэвичгытэтлинэт энвэнӈыкитэ.
Колё наӄам ынинэт авынъяраԓьыт нылгигытъэтӄинэт: тэӈуйӈэ этэйӈэткэ, нэнэнэт ынинэт гытъэ нытэргыръоӄэнат.
Ӄынвэр-ым ӄол итгъи Паннаяӄ рагтыгъэ, наӄам лёӈэнанрагтата итгъи мэмыля, амӄачгыпо пыкиргъи.
Эʼрыкут ӈэвъэнэ ягнанэн, эвын ынӄэн ӄытлыги тэӈуйӈэ эгынникуйыръыкэ.
Ытръэч ӈэвъэнэ ивнин: ―Колё аʼмын мытив тэленъеп гэвъигыт.
Тэӈэйылӄэткэ ӄонпы нытваморэ, наӄам нэнэнэт гытъэ ӄонпы нытэргыръоӄэнат чама гыныкы гылёта.
Вэлер-ым пыкиргъи, эӄылпэ мынрагтымык.
Кынмал рагтыгъат.
Ярак пыкиргъэт.
Эʼрыкут нэнэнэтэ колё танӈавэты напэнрыгъан Паннаяӄ.
Иквъэт: ―Рэӄулымӈэ атэӄай пыкиргъи.
Ынӈатал-ым мытраӄамэтвагъа.
Паннаяӄына эʼрывэн ӈан танӈавэты нинэгитэӄинэт ынинэт кымиӈыт.
Гэлгиӄупӄэтлинэт.
Ӈэвъэнэ ивнин Паннаяӄ: ―Аʼмын вынэ эʼтки ӄыпаагэ ыʼтвыԓьэтык.
Ӄынвэр-ым аӈӄак рэвъигъэ, чама эʼтки колё пагчеӈгыргэгыт.
Энмэч ӈутку вай кынмал мынпэчгарэрыткоркын, чама эʼтки нэнэнэт ӄонпы гытъэ тэргыръоркыт.
Паннаяӄына ӈэвъэн ивнин: ―Вынэ гым ӄонпы лыгэн гынонаӈӄак нытвайгым, нэнэнэт амранӄамэтвавӈа ынкъам чама гыт, ӄун лыгэн-ым кынмал эмрэтэӈычьэнӈэ.
Ӈэвъэнэ ивнин: ―Колё аʼмын вынэ ӄывалёмыркын.
Ынан вай мырготкоӄая мынӄамэтваркын, энмэч эргатык кынмал вай мынмыргонтамык.
Ӄынвэр мытраӈэнӄымчаквъа, пытӄылымӈэ аʼӄаляйвыӈ вай мытрэнъэлгъэ.
Паннаяӄ ыʼръэ ныпыннытваӄэн.
Нывэнвыӈавтыӈытваӄэн ӄытлыги вай элвэк.
Ынӄо нэмэ Паннаяӄына ӈэвъэн ивнин: ―Вынэ эвын лыгэн гым тръытвыԓьэтыркын, ӄэлюӄ нэнэнэт ныӄупӄывъинэт.
Ӄытлыги вай яраԓьын турӈэвъэн нылгэгаймычьытваӄэн ытръэттэгын.
Вэнлыги нэмэ Паннаяӄ авынръотавтагнык элкысӄиквъи.
Ытԓьата ивнинэт ӈээкык ынкъам экык: ―Китаӄун мынвинвыгитэсӄивын, наӄам иаʼм эӄупӄэткыԓьин ытлён, наӄам мури мытылгиӄупӄэнмык.
Нывинвыгитэӄин ӈанӄэн.
Лыгэн гынонэты нылеӄин, тыляма ныгынниӈӈыттыӄин.
Колё мэмыл нэнанмыткоӄэн.
Наӄам-ым Паннаяӄ тэвыԓьыӄай.
Ӄынвэрэвыр рочгэпы ӈылгылӄай нэԓьугъэн, нылгэныгытъав нынлынтоӄэн.
Ӈылгылӄайгыпы нэчичевын.
Ытԓьата ивнинэт нэнэнэт: ―Аʼмын ӈаан энмэч итык Паннаяӄ ынкы гэнымэвлин.
Ӄынвэрэвыр Паннаяӄ гынниӈӈыттыплыткук ӈылгылӄайыгъет ныпкитчыӄивӄин.
Ынӄо ытԓьата ивнинэт нэнэнэт: ―Ынӄэн-ым ӈаан амъатав гынникуԓьэтгъи.
Ынкэгйит ӈаан рагтакватгъэ, ӈылгылӄайыгъет.
Ынӄо Паннаяӄ пыкиргъи турӈэвъэнык.
Эвыӈӈогъэ: ―Ик, ик, Паннаӈав!
Паннаӈав, нэмэ вай гымоӄаегым, тумгэӄэйигым, гэгынникуйгым.
Ынӄор-ым тылвыӈирэргэри колё гинэйпэлинэт мэмыля.
Рыпэт ӈэвъэн аммэмыленаванӈатыԓьатык тэӈэкыттэлеткыԓьин.
Левыт гэлгитэтимкэт-лин.
Ынӄор-ым нэмэ кыевкы Паннаяӄ ыʼтвыԓьэтгъи.
Гэлгийӄунтэтлин гынонэты.
Нэԓьугъэн ӈоонӄо ярайпы оʼралваӈӄачагты гъытвыԓьэтлин айвэкэнак.
Ытԓьата ивнинэт нэнэнэт: ―Эӄылпэ моргынан ӈылгылӄай мынйъогъан.
Ӈан-ым лыгиӄырыминъэ нылӄытгъэн.
Паннаяӄ лыгийӄунтэтгъи.
Ынӄо пыкиргъэт Паннаяӄына турӈэвъэнык ӈыроргарэ.
Ивнинэт Паннаяӄына турӈэвъэнэ: ―Кыкэ миӈкэкинэтури ?
Нивын: ―Вынэ вай лыгэчекыяакэнаморэ.
Аʼтав нымгичиԓьымури лыгэн.
Наӄам ванэван Паннаяӄына нивнин турӈэвъэн: гымнинэт вай яраԓьыт варкыт.
Ынӄо Паннаяӄына турӈэвъэнэ ивнинэт: ― Колё лыгэн ӄыӄамэтваԓьатгытык.
Иаʼм рэӄу гэӄупӄэттури?
Нивын: ―Миӈкыри ӄун тылянвын эммэйӈычьэтэ, тэлвэӄупӄэтэ-ым мытинмык.
Паннаяӄына турӈэвъэнэ ивнинэт: ―Колё эʼтки гым вэӈэлта амэмыленаванӈаткыԓьэгым чама лыгэн лывава; наӄам гымнин уʼвэӄуч Паннаяӄ йъарат вэнъым аммэмылёԓьын, наӄам ымыӈ ытлён ӈирэӄ йъилгыт галягъат торыпкэртагнэпы.
Колё рыпэт нычиӈкэвириӄинэт, нимйыръэтӄинэт нэнэнэт мэмылеты лылепык - амраӄамэтваӈа.
Ытԓьата ӄол мэмыл рывэнӈынин лыгэӄылпэ.
Лыгэнэвыр увигъэт, ынӄо колё гэръулинэт.
Паннаяӄына турӈэвъэнэ ивнинэт: ―Колё аʼмын эʼтки гым мымле нэйыръэтгым.
Йъарат вай левыт колё мымле.
Вак тылвавыркын, ымыӈ аʼӄатъэраткоӈ.
Аммыгмэмыля чама колё мытӄэ левыт рыпэт тыӄичгытрэтгъи.
Паннаяӄына пэтыӈавъана ивнин: ―Вынэ виин ыʼнымлюркынигыт чама люур ӄытъирэткуги, йъарат кытйылӄырочавыркын.
―Ок-ии, виин ыʼнымлюркынигым гыт мэмыленаванӈанма.
Ынкъам чама люур мэмылытъолӄая ӄимтиткутык, вэлер-ым гытолӄылӄая, эʼтки ынӄэн йъарат ӄупӄэттык.
Кытэ ынкы мылёма лыгэнэвыр ӄынӈырвэлятгъэ Паннаяӄын турӈэвъэн, чама гэлгиӄиилӄэтлин.
Лыгэнэвыр гылыпайӈын пыгыпгыԓьэтыԓьын вилюк нэттъыгъэн.
Лыгэнэвыр ԓьулӄыл тылвыкымгытгъи танӈавэты.
Ынӄор-ым лыгэнэвыр въигъи.
Мэмылыткынык нанвакъовын, выквэпойгын найпатын мынгык ынкъам вивыр ымыӈ найпатын.
Ынӄор-ым тэнуйгын найпатын, ӄынур нэтчыгъэн энанватыԓьын, танӈавэты ынӈин ӄытвигъи.
Ынӄор-ым эӄылпэ эквэтгъэт ярагты, мэмылытъолтэ нимтинэт.
Ымыԓьо ӈыроргарэ имтиткугъэт.
Мэчыйӄунтэтгъэт киткит.
Ынӄор-ым пирӄыгъэт, атчыгъат энмыгэӈкы.
Ынӄор-ым энмыгэӈгыпы нъатчаӄэн пыкирыԓьын Паннаяӄ.
Люур вай нэмэ ыʼтвыԓьын каврагъэ.
Нэмэ колё галгэмэмылёԓьатлен.
Пыкэтчыӄэвма ныӄулиԓьэтӄин: ―Паннаӈав, Паннаӈав, нэмэ гэгынникуйгым, гэгынникуйгым.
Ванэван нывалёмын, миӈкыри энмэч нывъэтваӄэн.
Ӄынвэр ыʼмӈычвынатыӈӈогъэ Паннаяӄ: ―Ок-ым ӈан йылгымэркычгыргын ынраӄ, авнаалёмка ваӈӈогъэ, ӄитпувъэт эʼчгынрэ нъэлгъи, йъэлыги энанватыӈӈогъэ.
Ытлён иаʼм йъэлыги мэчичьу тэнӈэвыркын?
Ытԓьата ынинэт кымиӈыт нинивӄинэт: ―Ӄыгитэ, мэчичьу йъэлыги ынӈин ивыркын, мури вай натаӈынчарэтвавмык.
Ӄынвэр ӈыпэгъи ыʼтвэпы Паннаяӄ.
Наӄам ныгитэӄин ӄутырык.
Амтъымӈычвына тэвэнаӈ пиринин уткунэӈу.
Нэнайъоскэвӄэн: ―Ок-ым ӈан авнаалёмка ваӈӈогъэ, йъэлыги энанватыркын танӈавэты, энмэч аягнака уʼваӄочегты.
Ӄынвэр Паннаяӄына кытгынтыпэнрынэн, тэвэнаӈ гырголягты нинэнрыӄин, чама амтъымӈычвына нывамылкайготваӄэн рыпэт ытлён.
Пыкиринэӈу эʼннэпы тэвэнаӈата кыплынэн, люур ымыԓьэты эчгэтатгъэ.
Ынӄо тэгилигнин, эвын нычыӄӄин.
Ынкават-ым Паннаяӄ тэргыръоӈӈогъэ: ―Ытлён вай гэрэӄигыт, иаʼм гэвъийгыт ?
Тэргыплыткок нинэгитэйвыӄин.
Ӄынвэр люур йивиӄу рытчынин.
Эӄылпэ тэвэнаӈ пиринин ынкъам пэчасӄэвнэн.
Ыʼтвыӄаеты эквэтгъи.
Нэԓьугъэн ыʼтвык ваԓьын.
Атчытваԓьыт энмыгэӈкы эӄылпэ рагтакватгъат.
Ярак пыкирык эӄылпэ мэмылытъоля увиԓьэтгъэт, ынӄо ӄамэтвагъат.
Ивнинэт нэнэнэт ытԓьата: ―Ымыԓьо эръэт гынуԓьыт ӄынумкэквыткы, ынкъам эвыр наранвэтгаватыӈӈотык, тэӈынӈэ авалёмка.
Наӄам эвын Паннаяӄ, эʼчгынрэвэн, морыкы рэетгъэ.
Паннаяӄ колё аны мэмыля нытинэӈэӈыԓьэтӄин - ыʼтвыӄэй тэнйыръэннин.
Ынӄор-ым эквэтгъи панэнъяраԓьэты.
Люур ыʼтвыԓьын каврагъэ.
Ярак пыкэрыӈӈок нываӈэйпыӄэн: ―Ӈээккэйгот!
Эккэйгот!
Ӈэвъэнигот!
Ик, эӄэлывэн вай аӈӄата гым ӄынвэр-ым ейвэчу гинэлгылин, тэвиминӈыԓьигым гынунык, эмринэнмэйӈэвӈэ пэчгарэрыԓьэгым торыкагты.
Ӄывалёмыркынэтык, ыпавыԓьыторэ чама вай ӄамэтваԓьыторэ... Таӈванэван нывалёмынат.
Ӄынвэр нэмэ анӈэнайпыгъэ Паннаяӄ: #NAME?
Таӈамынан нинэйпэйвыӄинэт ыʼтвыткынгыпы мэмылтэ.
Ынӄор-ым ярагты гинэривлетлин мэмыля.
Инэривлетыплыткук чоттагнэты нинэнъылийвыӄинэт ӄынур лыгэн амрак.
Ӄынвэр иквъи: ―Ик, эвыӈан торгынан ынӈин гэнтылин ӈоонӄэн ӈэвысӄэт!
Ивнин ӈэвъэнэ: ―Ръэнут ынӈин гэнтылин моргынан, китаӄун ӄамытвыгын аны.
Паннаяӄ гэлгичеӈыттэтлин: ―Оккоймэй!
Мытив-ым вай гэвъитури.
Аны вай таӈванэван гым мымаравык.
Нэнанвэтгаватӄэнат кымиӈыт, таӈванэван ыʼночгъан.
Ӄынвэр нэмэ анӈэнайпыгъэ: ―Ок нылгэнэнанъымӈычвынавторэ, иаʼм очыткока варкынэтык, эгныпэ торгынан ӈоонкакэн ӈэвысӄэт ганмылен ?
Нэмэ ӈэвысӄэтэ ивнин ытлён: ―Миӈкэкин ръэӈэвысӄэт моргынан мытынмыгъан ?
―Аны вай аʼтаквымнан, энмэч ыпавыԓьыморэ чама ӄамэтваԓьыморэ, энмэч эӄылпэ ӄывитык.
Нэнэнэтэ нивын: ―Аʼмын вынэ чеӈэт мури итык игыт чинит таӈпэчыгэчеӈ мытынъэлмык.
Пытӄылымӈэ майӈанӈэнайпыгъэ Паннаяӄ, лыгэкытгынтатгъэ ыʼтвэты.
Лыгэнэвыр тэвэнаӈ пиринин, ынӄо нэмэ ярагты амкытгынта пыкитчыӄиквъи: ―Колё-ым ӈан мэркычгыргыторэ!
Мэчичьу чинит кымиӈэ ынӈин нивыркынигым.
Эвын лыгэн таӈымыԓьоторэ тынмыткоркынэтык, тэвэнаӈата тыркыпчевысӄэвыркынэтык.
Эчги тэвэнаӈ рыгырголявнэн, нэпиричитын Паннаяӄ.
Нылгэнтъылкамаграръовӄэн: ―Иик-кыкка, иик-кыкка !
Ӄынвэр нанмыгъан, нэпичгэймитын.
Кымиӈын иквъи: ―Эвыӈан ынӄэн нинэрэԓьуӈигыт ?
Ытԓьата ивнинэт: ―Аӈӄагты мынъэмэтын.
Аӈӄагты нъэмэтын, ынӄор-ым нэнинтысӄивын.
Ынӈин-ым гэплыткулин Паннаяӄын вагыргын.
Аръампакойӈыӄай ӈыронрылгыԓьын
Тэленъеп амӄылявылтэ ӈыроргарэ гэйичьэмэ гатваленат, наӄам ымыӈ ачакэттыкыԓьэнат.
Ымыӈ ыргинэт ытлыгыт ынкъам ытԓьат ыргынан гэмо въиԓьыт гэлгылинэт.
Ымыԓьо ӈыроргарэ нылвэгилиӄинэт.
Акватыӈӈок-ым ымыԓьо эръэт ынкъам ыпалгыт аграткынык нынумкэвӄинэт.
Эчги нэквэтӄинэт ылвагэленвэты, Аръампакойӈыӄай ӈыронрылгыԓьыӄай ярагты амрагты нытуԓьэтчыӄивӄин.
Ытръэч тыляма нытипъэйӈэӄин: Эк-кэ-кэ-кэ-ӄай-э-гым Аръампакойӈыӄай-э-гым, Ӈыронрылгыԓьыӄай-э-гым Ыпалгосӄэвыԓьэгым.
Ынӄо рагтыгъат ылвэгилиԓьыт.
Ӄамэтваӈӈогъат.
Ынанӈэнчьан-ым ӄонпы выёԓьо нылгыӄин ынкъам ымыӈ ытлён нитӄин ӄэминэймэвыԓьу.
Ӄэминэймэвыԓьын ӄулиԓьэтгъи: ―Ытлён ӈот мэӈин гапалголен, наӄам ӈыронрылгыԓьыӄай вай?
Ынанынпычьын иквъи: ―Китаӄун аны эргатык ӄол ӈутку ныпэлятын гынрырэтыԓьу, эченур вэтыӄун натчытваркын, юрэӄ ынкъам нъыԓьунин: йъарат вай ӄынвэр амран раӄэтынвынӈаркын ?
Эргатык-ым кыевык иквъи ынанынпычьын: ―Ытлён мэӈин рапэлятыӈ ?
Таӈымыԓьо нъэнӄэтӄинэт пэлятык.
Нивӄинэт: ―Эʼтки эмӈочгыргын, чама колё эʼтки емгымгыгыргын вак ыннэнлеӈу.
Ынанӈэнчьан эʼнӄэтэгнык вэтыӄун пэлятыйгот нэнтыгъэн.
Ытлён рыпэт эмйимгымгэ нытэргатӄэн.
Ӈирэргэри эквэтгъэт ылвагэленвэты.
Турэквэтэ ылвэгилиԓьыт, ынанӈэнчьан-ым лыгэнэвыр отлыгэӈкы пирӄыгъи.
Ӄынвэрэвыр чекыяайпы тэпъайӈавалёмгъэ.
Вэнлыги ынӈин йимгымгытэгнык ныпэрӄытваӄэн.
Ӄынвэр типъэйӈэӄулиӄул тэнтылеймэвэ итгъи.
Энмэч валёмыӈӈонэнат тывъеквыт: Эк-кэ-кэ-кэ-ӄай-э-гым Аръампакойӈыӄай-э-гым, Ӈыронрылгыԓьыӄай-э-гым Ыпалгосӄэвыԓьэгым.
Ынӄо тытлык ээʼкуткугъи, лымынкыри нытлепыткуӄин.
Лыгэнэвыр аграткынык иргъи.
Нинэгитэӄин: ныпалгоӄэн ӈыронрылгыԓьыӄай Аръампакойӈыӄай.
Ӄытлыги-ым ытлён оʼравэтԓьано гэнъэтлин - ыргин Аръампакойӈыӄай, кылпалгын ӄорэн рынныкэн, ӈыронвырыԓьыӄай.
Валвиӈын ынкъам пчеӄалгын
Ытри чавчывак гэӈэвынъюлинэт.
Наӄам ыннэн ӈэвысӄэт кынмал ныӈэвынъюӄин.
Ӄынвэр ӄол итгъэт ялгытгъат.
Нивын валвиӈын: ―Ик, китъам гыт ӄъыттъыёчантагэ, ынкъам вэтыӄун гынан равэвынвылӄыл ӄымитъэԓьугын.
Гыныкэгйит лыгэн-ым вай мытрэмгутылегъэ.
Валвиӈын ыʼттъыёчантагъэ.
Ынан-ым ралӄаӈын ԓьунин, нымнымин торпэляё.
Энмэч ынкы пичевнэквъи талямчеэръыткок чама эмыраӄымчеэръыткок.
Валвиӈын эвыӈӈогъэ: ―Аʼмын виин вай аʼтчама гым мымчеэръоткоркын.
Мууԓьыт ининигъэт, лыгэнэвыр валвиӈыгъет нытасӄэвӄэнат.
Пыкиргъэт мууԓьыт валвиӈык, матаԓьа валвиӈын пынлёнэн: ―Мэӈка ӈот мытрэлегъэ?
Валвиӈа ивнин: ―Аʼмын вынэ вэчьым этъопэл ӈотка, наӄам вай митъэ-ым ралӄаӈын гымнан тытэйкыгъэн, тынэлетвэтгъэн.
Ынӄо матаԓьын ӄытгъи валвиӈэты.
Эвын ынӄэн ытръэч ралӄаӈынвык нымчеэръоткоӄэн.
Уйӈэ чымче авээнвыкыԓьэн.
Ытръэч матаԓьын эмчимгъутэ иквъи: ―Аʼмын вынэ ӈотӄэн ӄлявыл мэлӄырым гымык нытвагъан.
Энмэч матаԓьын моогты ӄытгъи.
Ивнинэт мууԓьут: ―Вынэ кита ынраӄ пчеӄалгын ӄаагтатыԓьын эӄылпэ вай–ым гымыкагты ӄъэйӈэквыткы.
Нъэйӈэвын пчеӄалгын, нивын: ―Энмэн эӄылпэ матаԓьэты ӄылӄытги.
Лыгэнэвыр пчеӄалгын кытгынтатгъэ ыʼттъыёлмоогты.
Матаԓьа лыгэн эвыр ивнин: ―Вынэ гынраӄ китаӄун ӄыралӄаӈынвыгэлегэ, наӄам итык-ым валвиӈын галвавлен, энмэч ытлён пэтыралӄаӈынвык нымчеэръоткоӄэн.
Пчеӄалгын лыгэнэвыр кытгынтакватгъэ, нывинвыӄитпыԓьэтӄин тыляма, нивӄин: ―Колё ивкэ гымнан нытэӈӄин ралӄаӈынвылӄыл мыԓьуркын, ынкъам ӄымэл-ым вэчьым ӈан ӈэвысӄэт тъыпиригъэн.
Пчиӄэтэ ваамъергыер эӄылпэ ԓьунин, танрыратысӄыԓьын чама колё гаватаплен, ымыӈ чама колё лыгимыкуунъыԓьын.
Ваамъергыер ныркывӄэн, тэӈуйӈэ апэтыраӈкыԓьэн.
Мууԓьыт пчиӄэгйит тагъат.
Пыкэрыӈӈок пчиӄэк матаԓьа йъонэн.
Ивнин пчеӄалгын: ―Мэӈкаӈ мытрэлегъэ ?
Пчиӄэтэ матаԓьын ивнин: ―Лыгэн ӈоткаӈ.
Энмэч гымнан мууԓьыт мыгтынат.
Ӈутку гыт ӄъатчагэ.
Матаԓьын аʼтчама нычейвыткуткуӄин.
Колё ныгйинрэӄин авээнвэты чама ымыӈ нуунъыгйинрэӄин.
Эмчимгъутэ нивӄин: ―Этъопэл гымык мэчынкы ратвагъа пчеӄалгын.
Мууԓьыт рэвиквъэт ваамъергык, ынкы кылгытвэтгъэт.
Рэмкын, лыгэнэвыр кылгытвэтинэӈу, уунъык нъэлгъи, ынпыначгын ымыӈ ӈээккэк рээн нуунъуӄин.
Орвырэл тамгоӈэты нытваӄэн.
Амынан пчеӄалгын нылгиӄитпыԓьэтӄин тараӈкы, ымыӈ ӄун амынан рэтэмэтгъи.
Вытку рэтэмэтыплыткук рагтыгъат уунъуԓьыт.
Ынӈатал колё пчеӄалгын нанъяӄэн, амынан эрмэмигчирэтыԓьын.
Эргатык-ым кыевык пчеӄалгын чекыяагты эʼмэтэ уӈэлгъи.
Матаԓьа тыӈивынин.
Ууркиплыткук туӈинэӈӈыгъи, ынӄоры ярагты эквэтгъи.
Ярак ининигъи пчеӄалгын эʼмэттылеԓьын.
Ачгыӈавынъётомга валвиӈа ягнанэн.
Пыкиргъи валвиӈын, уӈинэӈ рэткаӈыӈонэн, пчиӄин аʼматъё.
Аʼматъёлгэпы нинэтиӈусӄы-четъюуӄин валвиӈа, тыляма рыпэт нэнанпэӄэтавӄэн пчеӄалгын.
Пчиӄэ нинивӄин: ―Томыгмычвыӈ ынӈэ атвака, лыгэн имтитэ ӄуӈэлги.
Валвиӈа ивнин: ―Чит гымнин пыръёлӄыл умкуум гынан вэлчиин пыргъэн.
Наӄам пчиӄэтэ ганмылен пипиӄылгыӄэй, оӈэнаӈаткынык апаӄатлыӈ гэтритлин, йыкыргын-ым уттыӄэе гуппэнрычивлин ааӈкы.
Пчиӄэтэ ивнин валвиӈын: ―Ивкэӄун гымнин уӈинэӈ ӄыгитэркын ынӈот ваԓьын.
Валвиӈа тэӈгитэнин.
Люур ԓьунин пипиӄылгыӄэй.
Эмчеӈыттэтэ люур валвиӈын таӈвытры иргъи.
Ӄутинэӈу ярагты гынтэквъи валвиӈын.
Ынӄо ярак пыкиргъи.
Эвын гэлгипэӈъивэтлин кытгынтырасӄэквъэ.
Лыгэнэвыр ивнинэт: ―Эӄылпэ гым ӄэнанатчыӈатгытык, ытлён нанмыткоркынэмык вай пчиӄэтэ.
Наӄам вынэ ынан оӈэнаӈаткынык нинэйӈэӄин ръэнут, мэлтэгинӈычьын.
Лыгэнэвыр мытӄыпгычыкогты нэнъылигъэн.
Пчеӄалгын-ым уӈэтԓьэн пыкиргъи.
Нэԓьугъэн пипиӄылгыӄэй оӈэнаӈаткынык ваԓьын.
Чаёӈӈок валвиӈын нагтогъан, эвын тэӈэммытӄу гэнъэтлин.
Турпинтыӄэтэ, ыныкит пчеӄалгын ԓьунин, лыгэнэвыр валвиӈын ыʼръувъигъи.
Ынӄо-ым пчиӄэтэ лыгигытиӈӈэвысӄэт пиринин.
Ытръэч.
Тагрывъаглыӈын, пэвэлӄэй ынкъам въайпылякылгыӄай
Тагрывъаглыӈын, пэвэлӄэй эвыр въайпылякылгыӄай ӄол итгъэт ваамэты чейвыткугъэт.
Нэԓьугъэн тылянвык вээмӄэй.
Иквъи тагрывъаглыӈын: ―Ытлён вай ипэ мэӈин нъиргъэн ынанармачьын ынкъам ынанэнъычьын?
Пэвэлӄэе ивнин: ―Гым итык аръаля ӄырым мъирык.
Тэгрывъэе ивнин въайпылякылгын: ―Гыт опопы ӄыянотгэ, чеӈэт ынанармачьэгыт чама вай-ым ынанэнъычьэгыт.
Энмэч эӄылпэ къирги.
Въайпылякылгыӄай иквъи: ―Гым итык нэмыӄэй аръаля ӄырым мъирык.
Въэйпылекӄэе ивнин тагрывъаглыӈын: ―Гыт этъопэл янот ӄъирги, лыгэн вээмӄэйык ӄывулвэтги ынкъам ынкаеквэ мури мынъирмык.
Тагрывъаглыӈын вээмык вулвэтгъи.
Въайпылякылгыӄай эчги лыгъэрыӈӈогъэ, тагрывъаглыӈын мылегъи.
Въайпылякылгыӄай нэнанлыплятӄэн.
Пэвэлӄэе нинэркылеӄин въайпылякылгыӄай рылыплятъё, чама колё пэвэлӄэй нылгитэнӈыткуръуӄин.
Ӄынвэр авынтанӈыткоръома пэвэлӄэй пыткынтэтгъи.
Ытръэч.
Эмчьачокалгын ?эвынъюԓьын
Ын?от гамголен.
Ытлыгын, ытԓьа ынкъам экык тэ?уй?э ?онпы этэй?эткэ нытва?энат.
Имыми?кыри чейвыткук уй?э нытва?энат, ?онпы ныгытъэт?инэт.
На?ам ытри ымы?
уй?э э?элвыԓьыкыԓьинэт, эмрэгынникуткутэ а?
?ачормык нытва?энат.
Эккэтэ ивнинэт ытлыгын ынкъам ытԓьа: ―Опопы гым кита?ун авэтыва?-ым чекайгыпы мэквэтык, юрэ?
ынкъам ръэнут?эй тъырэтгъэн.
Ытлыгэ ивнин: ―Эченур э?ылпэ ?итги, пагче?гыргэгыт.
Экык айгыпы эквэтгъи.
?ынвэрэвыр ԓьунинэт ?ырок ярат.
Мэрынрэ ныпкитчы?ив?ин, чама пир?ыгилитэ ныле?ин авытраткэгты.
Яатрагъет нытас?эв?эн.
Яатрак пыкиргъи, лыгэнэвыр епынмэпы винвырэс?иквъи.
Я?ак ваԓьыт эчьыт ымыԓьо рунинэт.
Ын?о тэ?ъэн?эвыплыткук нэмэ епынмэпы ?ытогъэ, вытку ынкы тытлеты рэс?ивыс?иквъи.
Тутрэс?ивэ эвын ?эвыс?эт ԓьунин, ныви?ин.
?эвыс?эт ?улиԓьэтгъи: ―Вынэ вай ынра?
мэ?
?окэн ?лявыл етгъи.
Лыгэнэвыр ынпыначгы?ай уʼрэквъи ралкойпы, лыгэнэвыр пынлёнэн: ―Мэ?
?о етгъи, чама нырэ?игыт ?
?лявыля ивнин: ―?ун вай аʼтав ны?эвынъюс?ивигым торыкагты.
Ынпыначга ивнин: ―Ок, аʼмын янот опопы ралкогты ?ытлыгэ, ынан-ым рэлку нунтымъэв мынвэтгавмык.
Рылгъэ ?лявыл, лыгэнэвыр иръытвыръугъи.
Ын?о иквъи: ―Ын?атал колё вынэ тыгтыеграквъак, ивкэ миквичиркын.
?эвыс?этэ лыгэнэвыр эмчемэнэн.
Ын?о ынпыначгы?ай е?айгытко?
?огъэ: ынра?
вэнъым мэ?
?оры эмчьачокаткэркын рэлкучыкун.
?ынвэрэвыр чичевнин ынпыначгы?ая ?лявыл: ―Колё аʼмын эʼтки гыралы?огыргэгыт, эмчьачокаткэръоркын, опопы ?ынтогэ.
?ытогъэ ?лявыл.
Нэмэ вытгытрак епынмэпы винвырэс?иквъи, я?акэн нэмэ мачо рунин.
Ын?о вэнвынтогъэ, рэс?ивыс?иквъи тытлеты.
Нэмэ тутрэс?ивэ ?ол ?эвыс?эт ныви?ин.
?эвыс?эт ?улиԓьэтгъи: ―?ыгитэ вай мэ?ин, мэ?
?окэн ?лявыл етгъи.
?ол нэмэ ынпыначгы?ай ралкойпы уʼрэквъи.
Лыгэнэвыр-ым танытлыгнэн ?лявыл.
Рылгъэ авынвэтгавма, нэмэ иквъи ?лявыл: ―Колё ын?атал гым тыриквичи?ыркын.
Ынпыначга ?ээкык ивнин: ―Вынэ ?эмчемэгын рэмкыԓьын.
Эквэчема нэмэ ынпыначгы?ай иквъи: ―Колё мэ?
?о эмчьачокаткэркын, алымы?
айвэнрэт ванэван эмчьачокаткэн мый?огъан.
Ын?о нэмэ нэннэгъэн, эмчьачокаткэмаро нэтчыгъэн.
Лыгэн ?ытона?о ыʼттъыёлрагты ?ытгъи, нэмэ ынкы епынмэпы винвырэс?иквъи, нэмэ мачо рунин.
Вытку тэ?ъэн?эвыпчыткук рэс?ивыс?иквъи.
Рэс?иквъи, эвын чоттагын оʼравэтԓьакыԓьэн уй?э, лыгэнэвыр рылгъэ.
На?ам ынкэкинэт яракэнат этынвыт ныйыл?эт?инэт, ытлён лё?валёма нэнтыгъэн рытԓьан, ынкъам ынкы йыл?этгъи.
Эргатык кыевык мы?игъэт.
Чит ывэ?
?огъат, ымыԓьо мачвэт нэгитгынэт, та?ымыԓьо гэткулинэт, ытръэч эмъыттъымыт гэнрынувлинэт.
Эвы?
?огъат: ―Колё ръэнут га?амэтваԓьатлен, на?ам та?гэмо мытылгыгъэн.
На?ам ымы?
эмчьачокалгын ванэван нивын: гымнан-ым вай гэнулинэт.
Ытлён нытым?этва?эн, нэмы?эй нив?ин: ―Колё мэ?ин нэнанъым?ычвынав?эн, нэмы?эй роол?ылтэ микынэ руйвынинэт.
Вывчелка?лявыл мы?ийгут нэнтыгъэн.
Ытлён лыгэнэвыр валёмгъэ.
Галгэгаймавлен.
Чит нывилийгут нынты?ин, ?ырым эвын нывалёмгъан.
?ынвэрэвыр-ым аркычыткоръо?
?огъэ чоттагын, кукэт лымынкыри ныкувлитлыръу?инэт, кой?ыткот, ?ынвэрэвыр ымы?
ынкы ваԓьыт оʼравэтԓьат лымынкыри ковлетлыръо?
?огъат, рыпаа?атык нылвав?эн: ―Аны ?ыпаагэ, лым?э ?ырым иԓьуткуйгут ынан мынынтыгыт.
Ивнинэт: ―?ырым мыпаагъак, вытку ?эвыс?этэ рэналпынрынтык, ынкы гым трапаагъа иԓьуткук.
Нивын ытлён: ―Итык гыт эвын лыгэн ?эвыс?этын?эркын.
Ынкы вытку паагъэ иԓьуткук.
?эвыс?этэ налпынрыгъан, энмэч эргатык кыевык эквэтгъэт гэтур?эвъэнэ.
Тыляма ?эвыс?этэ ивнин: ―Кита?ун гытгыеквэ мынтамык.
Лыгэнэвыр валёмгъэ эмчьачокалгын.
Гытгык нэԓьун нылгинымкы?ин ?этымэмыл.
Ымыԓьо этчаттагнэты имтиткугъэт ?этымэмыля.
Ярак пыкиргъэт, ытԓьа амтэргыръок гэлгиллепээтлин аккагты эмъэтгъутэ.
Лыгэнэвыр ывинпыгъэт, ывиплыткук ?амэтвагъат, ын?ор-ым ымыԓьо йыл?этгъэт.
Кыевык ытлыгын чейвыткугъи.
Ытлён-ым ?онпы лю?вытрэтэ итгъи, гатым?эвлен, люнԓьутэ нэнтыгъэн.
Ытръэч.
Валвиӈын ынкъам рэӄокалгын
Ӄол-ым итгъи валвиӈын нутэгчигъи ӄулинымык-ым.
Ԓьунин ранмыткынык нывакъотваӄэн лыгивыԓьиӈкрутӄыԓьу ӈээккэӄэй.
Валвиӈа ивнин: ―Э-эмэй, ынӈатал-ым ӈотӄэн ӈэвысӄэт гымнан тыԓьугъэн гэмгэнутэйиквик ынанавыԓьэӈкрокычьэн.
Энмэч ынӄэн эӄылпэ ӄырэсӄикви, тэӈэвыԓьиӈкрукыԓьыӄэйигыт ӄэвъяӈӈоркын.
Ӈээккэӄэе ынпыӈэвӄэй ивнин: ―Ынӈатал-ым гым валвиӈа энамайӈанъягъэ.
Иниквъи: ʼЫнӈатал-ым ӄэвъяӈӈоркын тэӈэвыԓьинкрукыԓьыӄэйигыт, тэгнытэӈӄинэӄэйигыт, эӄылпэ ӄырэсӄикви”.
Ынпыӈэвӄэе ӈээккэӄэй ивнин: ―Ӄытэнрэсӄивӈыгын валвиӈын.
Эʼтки аʼтавлыгэн нанъягыт, еп микынэ лёӈанъята нэнтыгыт.
Ӈээккэӄэе валвиӈын тэнрэсӄивӈынин.
Валвиӈын лыгэнэвыр рэсӄиквъи.
Ынӄор-ым нанӄамэтвавын.
Таӈынанмыӄычьыӄай тыргытъулӄэй пиринин валвиӈа.
Турпэглитинэӈу лыгэнэвыр ӈытосӄычатгъэ.
Ярагты эквэтгъи.
Валвиӈын ярак пыкиргъи.
Риӄукэтэ пынлёнэн: ―Ынӈатал-ым колё гыныгмич.
Мэӈӄо тэкичгытъулынӈэгъи ?
Валвиӈа ивнин рэӄокалгын: ―Этъопэл ӄэквэтги, митъэлыги рэԓьуӈын ранмыткынык лыгивыԓьиӈкруӈээккэӄэй нывакъотваӄэн, ынкъам ынӄэн вэтыӄун тылянво рэлгыӈын, ынкъам лыгэн ынӈот ӄиквын: ʼЫнӈатал-ым колё мэӈӄокэнайгыт ынангытэӈӈавэгыт, тэӈэвыԓьиӈкрукыԓьигыт.
Вынэ ынӄэн ӄэвъяӈӈоркын, эӄылпэ ӄырэсӄикви”.
Рэӄокалгын эквэтгъи.
Ынӄэн вэтгав ӄонпы лыги нинэлгыӄин, таӈымтыляӈэт нэнатвыӄэн валвиӈэн нинъэйвын.
Ӄэглынангэт-ым ԓьунин ранмыткынык нывакъотваӄэн лыгивыԓьиӈкрутӄыԓьу ӈээккэӄэй.
Йъонэн вакъотваԓьын ранмыткынык.
Ынраӄ-ым гантээватлен ранмыткынык вакъотваԓьын, чама валвиӈэн нинъэйвын гантээватлен.
Ивнин: ―Ынӈатал-ым мэӈӄокэнайгыт?
Вэнъым лыгъэткиӈӄэйигыт, лыгивыԓьиӈӄрутӄыԓьуӄэйигыт, рапытӄывыԓьэӈгыпгъа энмэч ынӄэн ӄэвъяӈӈок, опопы ӄырэсӄикви.
Нэмыӄэй ытлён рэсӄиквъи.
Нанӄамэтвавын.
Тыргытъул пиринин таӈынанмайӈычьын.
Винвэ, рэӄокалгын ӄамэтвама, ӈээккэӄэе нэнанымӈылявӄэн ынпыӈэвӄэй: ʼИниквъи риӄукэтэ, у-у, опопы ӄырэсӄикви, лыгивыԓьиӈкрутӄыԓьуӄэйигыт ӄэвъяӈӈоркын”.
Ӄэмиплыткук рэӄокалгын ӈытогъэ, лыгэнэвыр ярагты эквэтгъи, тыргытъул ынанмайӈычьын рымнин.
Ярак пыкиргъи.
Эвын ынӄэн тыргытъул кэтэм ытръэч вэлымэл мэйӈэԓьын, наӄам валвиӈэн нылгэнымайыӈӄэначгын тыргытъул.
Нэмэ валвиӈын чейвыткугъи.
Ԓьунин нылгээнанватыԓьатӄэн ӈэвысӄэт, наӄам ярак ӄача нытваӄэн ӈалвыԓьиӈын нылгинымкыӄин.
Валвиӈа таӈынанмыӄычьыӄай ӄаёолгыӄай чиӈкъэттывэнин.
Лыгэнэвыр рагтакватгъэ.
Эвын ярак пыкиргъи – нылгинымэйыӈӄин ачьыԓьиӈын чымӈачгын.
Риӄукэтэ пынлёнэн: ―Колё мэй гыныгмич, мэӈӄо вэнъым ачьыӄор рэтгъэн ?
Валвиӈа ивнин: ―Митъэлыги ӈоонко мачыяа рэԓьуӈын ӈэвысӄэт нылгээнанва-тыԓьатӄэн, ынкъам таӈынанмыӄычьыӄай ӄылӄыриргын ӄэюуӄэй, ынӄэн ӄычиӈкъэттывэгын, чама, митъэлыги, ӈэлвыл варкын маёлгыӄайык амэчыӈ.
Рэӄокалгын эквэтгъи.
Ԓьунин ӈэвысӄэт нэнанватыԓьатӄэн, ынӄо маёлгын йъонэн.
Эвын ынкы амэчыӈ ӈалвыԓьиӈын нытваӄэн.
Вэнлыги таӈынанмайӈычьын ӄэюу чиӈкъэттывэнин.
Эвын ярак пыкиргъи– таӈынанмыӄычьыӄай ӄэюуӄэй, наӄам эмъыттъымӄэй.
Нэмэ валвиӈын ӈытогъэ, ынраӄ аӈӄачормэты ӄытгъи.
Рыркамкычгын ԓьунин.
Йъонэнат, таӈынанмыӄычьыӄай нэмэ чиӈкъэттывэнин.
Ярак пыкиргъи – эвын ӄэтваёлгычгын.
Нэмэ риӄукэтэ пынлёнэн: ―Колё аны гыныгмич, ӄонпы лыгэн ныкынтатапэчгыӈэгыт, ӄонпы уйӈэ лёӈытвата итыркын.
Валвиӈа ивнин: ―Аӈӄачормыеквэ ӄылеркын, митъэлыги таӈынанмыӄычьын рыркы рэԓьуӈын, ынӄэн ӄычиӈкъэттывэгын.
Нэмэ таӈынанмайӈычьын рыркачгын чиӈкъэттывэнин.
Люур мэмлеты тиӈунин, энмэч рыпылӄэвнин.
Ӄонпы люӈвытрэтэ итгъи рэӄокалгын.
Ытръэч.
Ӈавъыттъиӈын
Ӄол итгъэт нымнымыт эʼйӈэвыткугъэт эʼранво.
Таӈымыԓьо эʼрагтыръогъат, ытръэч амыргынан ӈинӄэйӄэгти пэлятгъат.
Ӈинӄэйык рээн нэмыӄэй гапэлятлен ӈавъыттъиӈын.
Ӄынвэрэвыр ӈавъыттъиӈа ивнинэт ӈинӄэгти: ―Опопы эʼптэ мури мынръилемык.
Ӈинӄэе нивын: ―Ынкъам люур ӄун чама мынувичвэтыркын.
Аны колё ӈавъыттъиӈа таӈымыԓьо тэкичгын яӈачыкокэн нинэннэйвыӄин.
Еп эръилекэ ӈинӄэйӄэгти, люур ӈэвысӄэт эʼрагтыԓьын нымнымэты ярак пыкиргъи.
Пыкиринэӈу ԓьунин, эвын ынӄэн колё тэкичгымкын амманаӈ ӈаргын.
Лыгэнэвыр ӈэвысӄэтэ ӄырирнин ӈавъыттъиӈын, ярак рагролмык гатчылен, пиринин, лыгэнэвыр оттиӈа лыгэтачайвэвынэн, рыпэт-ым ганрочгыпатлен.
Таляйвыплыткок ӈавъыттъиӈын гынтэквъи, кымъэтгъи.
Наӄам нанӄыԓьын.
Еԓьарачыко гыръогъэ.
Таӈынанъыттъыёлкэн йытоо лыгэӄылпэ рымэйӈэвнин, ӄыликъыттъыӄэй.
Ынӄо мэйӈэтгъи ӄыԓьиттъын, лыгэнэвыр ӈэвынъюгилигъи нымнымэты.
Пыкиргъи нымнымык, лыгэнэвыр ӈэвысӄэт рырагтаннэн.
Пыкэрыӈӈок ыʼттъыӄлявыля ӈэвысӄэт ивнин: ―Ӄэйвэ ытлён гыт мэчынкы илкэ рэрэсӄиквъэ ?
Ӈэвысӄэтэ ивнин: ―Аръаля итык гым ӄырым мылвавык, мэчынкы трэрэсӄиквъэ илкэ.
―Ынкъам мэчынкы ымыӈ илкэ раӄамэтвагъа ?
Ӈэвысӄэтэ амвэтгырыӈ нэносӄэн: ―Мэчынкы.
―Ынкъам ымыӈ мэчынкы илкэ раяӈагчегъа ?
―Мэчынкы илкэ траяӈагчегъа.
―Ӄэйвэ мэчынкы илкэ рэӄэминэймэвы ?
―Мэчынкы.
Ярак пыкирык илкэ рэсӄиквъи.
Ымыԓьо гынмылкинэт вэтгавтэ рыкуврэтэвнинэт.
Эвын лылепгъи - ыʼттъынпыӈэвӄэй ԓьунин, нылгээнанватыԓьатӄэн, наӄам пиӈинэӈ рымэ нинэнтыӄин.
Ӈэвысӄэтэ ивнин: ―Гымнан пиӈинэӈ мынрыгъэн.
Йылнин пиӈинэӈ.
Ыʼттъынпыӈэвӄэй нылгитэӈычьэтӄин.
Ӄынвэрэвыр ӈэвысӄэт гыръогъэ, ытръэч гэвъилин нэнэны.
Ытръэч.
Аʼноквынэн ӈэвъэн ынкъам Аʼноквын
Тэӈӄугликнымэ, уйӈэ энааԓьыка, Аʼноквын нынымытваӄэн, наӄам эмнуӈкы ытръэч гэӈэвъэнэ.
Наӄам ӄонпы Аʼноквын ныпэчгарэрӄэн, кымиӈыт амранӄамэтвавӈа.
Аʼноквынэн-ым ӈэвъэнин нынны Эмгэч.
Ӄынвэр, эмуйӈэ вата амноӈгыпы гынникгилик, ӈанӄэн аӈӄачормыгэлегъэ.
Аӈӄачормык ынраӄ галгоратвален.
Аʼноквынэн ӈэвъэн ярак амынан галгоратвален.
Ӄынвэрэвыр ӈэвъэн такэрӈыӈӈогъэ.
Кымиӈэ пынлёнэн ытԓьа: ―Ытлён микын кэркэр тэйкыркын ?
Ытԓьата ивнин: ―Энмэн ытлён гымнин.
Ынӄо Эмгэчынэ кэркэр плыткунин, лыгэнэвыр йымнэн, ынӄор-ым ӈаргыногты ӈытогъэ.
Эмгэч вытрынтэтгъи рагролмык ярак, ынраӄ-ым ытлён кэԓьэну нъэлгъи.
Вулӄытвик рэсӄиквъи чоттагнэты, лыгэнэвыр ралкогты рылгъэ.
Ивнин ӄол кмиӈын: ―Кита Аʼноквынэн нэнэны ӄол мыйӈогъан.
Нэйылгъэн айылга ынанмыӄычьыӄай нэнэны, лыгэнэвыр йылинэӈу рунин.
Нэнэны руплыткук эквэтгъи.
Нэмэ эргатык вулӄытвик ӄытгъи ярагты, эвын гатчьатленат кымиӈыт ымыԓьо.
Ынӄо рэсӄиквъи.
Нэмэ ванлягъэ: ―Китаӄун Аʼно-о-оквынэн нэнэны мыйӈогъан.
Люнйыле нэнтыгъэн нэнэны.
Ытръэч ӈытогты иквъи: ―Ӄырым игыр лымӈэ уйӈэ мытвагъак.
Эвын лыгэн эргатык трэетгъэ.
Ӄынвэр ынкэкин ӈавъыттъиӈын чемгъотвагъэ.
Ивнинэт: ―Ӄынвэр како аʼмын нэткуркынитык, ӈавэтынвыӄагторэ, гымык энанӄамэтвавыԓьыӄагторэ, наӄам вай Аʼноквын эʼми еп эпкиркэ варкын.
Ӈавъыттъиӈа ивнинэт этынвыӄагтэ: ―Опопы миӈкри мынэквэтэвтык, ытръэч наӄам кэтэм ӈирэтури гынутык.
Ӈавъыттъиӈын нилгэтгъэн.
Ивнинэт ӈавъыттъиӈа: ―Опопы ынӈэ инилгэткэ, ынан аʼтав миӈкри трэнтынтык.
Эймэвийгут рыннинэт ӈинӄэгти, ынӄо лыгэнэвыр ымыԓьо титӄэннинэт.
Эквэтгъи ӈавъыттъиӈын.
Ымыԓьо нанӄычыко рэквэтэвнинэт.
Ынӄо ӄулинымык ӈавъыттъиӈын пыкиргъи.
Иквъэт нымнымкинэт оʼравэтԓьат: ―Колёмэй миӈкэкин ӈавъыттъиӈын нылеӄин, амнанӄыпыгта рэӄэ рыпэт нанӄъамата нылеӄин.
Ырык ӄача ӈавъыттъиӈын ныкоргавыԓьатӄэн.
Ӄынвэрэвыр нэчичевын, эвыӈӈогъат: ―Аʼмын вай ипэӄун аны Аʼноквыргэн четлёӈавъыттъиӈын.
Ӄол ынпыначгыӄай нивӄин: ―Ӄэйӈун вынэ ӄырым амтымӈэ морыкайпы нылейвыгъэн, наӄам майӈынанӄыԓьын.
Ӄынвэрэвыр оʼравэтԓьак рыягнавкы гырэлгъи ӈавъыттъиӈын.
Оʼравэтԓьаӄагтэ пинтыӄэтгъэт, ӄытлыги Аʼноквынэн нэнэнэт.
Ӄытлыги тэӈуйӈэ ӈавъыттъиӈын ананӄыка нъэлгъи.
Вулӄытвик-ым Аʼноквынэн ӈэвъэн амрак пэляёк рэсӄиквъи: ―Кита аны Аʼноквынэн нэнэны мыйӈогъан, эвын наӄам-ым ӄырым уйӈэ мытвагъак.
Икутъэче ныӄулиԓьэтӄин, эʼми уйӈэ, очыткокыԓьэнат.
Ӄынвэр амтъымӈычвына очыткока ваԓьэты рылысӄычатгъэ ралкогты.
Эвын ынӄэн таӈамӄачгып рэлкун.
Ёроӈы рырайвынэн валята.
Нивӄин: ―Эви ӄатчытватык, аалёмка ӄытватык, игыт-ым ынӈатал тытаӈымыԓьоркынэтык.
Уйӈэ ваплыткок колё вэнвэты гэнарэрлен, ытръэч винвыт ӈавъыттъиӈэн ԓьунинэт, ыʼлыткыната ваԓьыт, нанӄыкэн ымы аʼматръэт ԓьунин.
Ынӄо-ым Аʼноквын ярак пыкиргъи.
Рэсӄиквъи: ―Эʼмитлёнаторэ, ӄыгъеквытык.
Гэтэкичгырэтигым чама колё гэмытӄырэтигым.
Ытръэч кэԓьэну нъэлԓьэн ӈэвъэн коргавыӈӈогъэ: ―Ко-олё, ынӈатал вэлынкыӄунэйгыт, гэтэкичгынӈэйгыт чама гэмытӄынӈэйгыт.
Вэлер-ым отчой пыкиргъи.
Ӄынвэр Аʼноквын, йимгымгэ, гынтэквъи магляԓьын.
Колё ӈэвъэн гэвэлеркылелин магляԓьэты.
Ӄынвэр магляԓьын танйъонэн, лыгэнэвыр пыкиринэӈу орвык яалеӈӄач инэнрэтгъи.
Аʼноквына-ым, орвык инэнрэтыԓьин, валята ӄол рылгылгын чывинин.
Панэна нинэнрэтӄин.
Ӄынвэр ымыԓьо рылгыт чывиткунинэт.
Ынраӄ-ым орвык лыгэтымлыйготкогъэ.
Орвык ёоткотваԓьын аʼлыгатгамнэн, левыт таӈынэчгэтавнэн, аймак пэлятгъэ, ынӄор-ым въигъи, лымӈэ люӈэютэ итгъи.
Аʼноквын эмчимгъутэ нивӄин: ―Како-ым ӈан ӄырым вынэ ымыԓьо нэнэнэт ныткунинэт, амъатав нывэлеркылегъэн, аʼтав мэнарэрык кмэӈэты.
Эквэтгъи Аʼноквын.
Нымнымык пыкиргъи.
Люур кымиӈыӄэгти ӈытогъат, лыгэнэвыр Аʼноквына элкылнинэт.
Ымыӈ кымиӈэ Аʼноквын нэлкылын, накытгынтыпэнрыгъан, амкоргава кымиӈыт тэргатгъат.
Ивнинэт Аʼноквына кымиӈыт: ―Эʼми ыммэмы ?
Кымиӈэ нивын: ―Эʼтки энмэч ӄутти ынан гэнулинэт, йичьэмиттумгыт мургинэт, ытлён кэԓьэну гэнъэллин.
Аʼноквына кымиӈыт ивнинэт: ―Игыт лымӈэ ынӈэ айылгавка, гымнан ытлён ганмылен.
Ытръэч.
Ятъёл ынкъам кэйӈнын
Энмэн, ԓьувылгыгъэт ятъёл ынкъам кэйӈын.
Елырачвыӈгъат, мэӈин аʼӄалеӈгыргын ынкъам мэӈин эʼӄэлиӈу лынъёлӄыл.
Ятъёл нивӄин: ― Аʼмын колё ынанъаӄалеӈгыргын пойгыԓьын!
Кэйӈын нивӄин: ― Аны ынанъаӄалеӈгыргыт рэвымрэвыт умкычыку ваԓььыт!
ӄынвэр риӄукэтэ ивнин кэйӈын: ―Китъамӄун гымнан мыйъонат рэвымрэвыт, гынан-ым ӄыйъогынат пойгыԓьыт.
Ынӄэн эквэтгъэт амъянра.
Рэӄокалгын тыляма нытэнӈыткуӄин: ʼИк, транмыткоӈынат рэвымрэвӄэгти!
”Лыгэн пыкиринэӈу тымытконэнат ынан рэвымрэвӄэгти.
Рэӄокалгын энарагчегъэ кайӈэты.
Кэйӈын ярак ныӄынӈыԓьэтӄин: ― И-кык-ка, и-кык-ка... ӄытлыги ытлён гатынпэвылен пойгыԓьа.
Риӄукэтэ пынлёнэн: ― Аʼмын пойгыԓьа гэнрэӄэвигыт?
Мэткиит кэйӈын нывэтгавӄэн: ― Аны пойгыԓьа энатынпычергъэ.
Лыгэн ынӈин ивыплыткук кэйӈын въигъи.
ӄытлыги оʼравэтԓьан эӄэлиӈу, йимгымгу ынкатагнэпы гынникэ налгыӈӈогъан.
Ытръэч.
Кэйӈын ынкъам умӄы
Энмэн ынӈот гатвален.
Кэйӈын ынкъам умӄы ыннаны ынпэԓьыт иттилвылгыгъэт.
Моогъат тортэркыгырголятык, пылыткугъэт-ым тэркамэчатык.
Кэйӈын пэлятгъэ тайкавынвык.
Умӄы-ым эквэтгъи.
Нэԓьун кэйӈэ чиниткин йичьэмиттумгын ынкъам намӈылён, миӈкри гитлинэт.
Нытатлыӈыткоӄэн: ― Вай-ым инэнрулылтэквъи умӄэтэ, алымы ыннаны ынпэԓьымури.
Йичьэмиттумгэ ытлён нивын: ― Вынэ мачынан, ынан мытрэйилюгыт.
Ынӈин ивыплыткук увъэлен въигъи.
Йилюткуԓьэ налӄырэрыӈӈон илгыԓьын.
Аӈӄачормык нэԓьун рыноматъё эйычгитэ ръэв.
Ынкы ныкырвэӄамэтваӄэн ӄол кэйӈын.
Ыннэн энноткынык-ым ганымытвален ӄэпэр.
Ынан ымыԓьо нинэԓьуӄин.
Гытъэвкы эквэтгъи аӈӄачормэты.
Ынкы энмэч ныӄулиԓьэтӄинэт иʼгыт, риӄукэт.
Эймэквъэт ръавэты, ытръэч-ым ԓьук ӄэпэр, яалятгъат.
Увъэле нэнанъётваӄэн ръэв ынкъам рэймэвӈыԓьыт ымыԓьо нэнанъотавӄэнат.
ӄэпэр-ым вэнлыги эймэквъи.
Кэйӈын виригъи ръавыткынгыпы, эʼйӈэвнин ӄэпэр ынкъам ивнин: ―Вытку ринэнрулылтэвы, вытку ынкы рэймэквъэ тайӈатэты.
Увъэленэ кыплынэн ӄэпэр.
Ытръэч-ым ӄэпэрэ ирвывэгэ тъайытчанэн ынин нанӄын.
Эвырӄэй егъенторъогъэ.
Лыгэн-ым ӄэлюӄ кырвэноӈӈонэн ръэв.
Ынкъам эвыӈӈонэн ӄэпэрэ кэйӈын: ― Алымы ӈан нымэԓьэв тымитъиквыт ынкъам ыныкит нъэквэтын, тэӈӄырым тъынрэӄэквыт.
Тэӈъэнӄэвкы ӄэпэр эквэтгъи ченэтэнногты.
Ынӄоры арычгытвама нинэгитэӄин кэйӈын.
Ынкъам ынӄэн выйитиӈугъи.
ӄэпэр йылӄыма, умӄэтэ ръэто лыгнин ръэв.
Риӄукэт, иʼгыт эвырӄэй яалятгъат.
Риӄукэтэ-ым рыгъевнин ӄэпэр ынкъам ивнин: ― Гыт мургинэйгыт эрмэчьигыт, ӄыгитэ ӈан, ръавэты эймэквъи умӄы.
― ӄырултыги!
– иквъи ӄэпэр.
ӄутгъи ӄэпэр.
Рыӄулиԓьэвнин умӄы.
Виригъи.
ӄэпэр ыныкы эймэквъи, ивнин: ― Авалёмкыԓьэгыт.
Умӄы-ым татлыӈытогъэ: ― Гым-ым нэмыӄэй тыванляркын.
Вэнлыги умӄы ӄээӄын ныӄамэтваӄэн.
ӄэпэр ыныкы эймэквъи.
Пиӈкугъи ӄаптэткынэты ынкъам рымылкэӈӈонэн.
Умӄы нылвавӄэн киткит миӈкри итык.
Ынан-ым энмэч ёойвыӈӈонэн пэлгэпы.
Ынӈин ынан рыпиркылевнин.
Эʼйӈэвнинэт аʼтчаԓьыт иʼгыт, риӄукэт ынкъам ивнинэт: ― ӄэвииркынитык, еп нычиитӄин аймак.
Ытлён панэнагты эквэтгъи.
Нырылгалытваӄэн ынкъам ныпаӈъэвӈытоӄэн.
Ынӄоры иквъи эʼгэты ынкъам рэӄокагты: ―Йичьэмтури, гым вай тэквэтыркын.
Вай-ым ӄэнапалёмтэлгытык: мэӈин армаӈ ваԓьын рэеты – ӄыяалятыркынэтык.
ӄэпэр эквэтгъи.
Ытръэч-ым умӄэтэ вэнлыги райылгавнэнат иʼгыт, риӄукэт ынкъам ымыԓьо ытри манаӈатгъат ӄолеванвыткогты.
Ытръэч.
Ейвэл
Энмэн, ганымытвален чавчыв гэӈэвъэнэ ынкъам ыргин экык.
Ырык нытваӄэн ейвэлӄэй.
Ытлён ӄонпы мигчирыԓьу нылгыӄин.
Наӄам таӈъаткэвма нынэвиръыԓьэвӄин.
Ымыԓьо ынинэт эвиръыт гэчимиръэтлинэт.
ӄол итгъи тъылыӈогъэ чавчывэн экык, наӄам ытлён ыʼлгыэкку гитлин.
ӈэвъэн иквъи: ― Опопы ейвэл мынынмын ынкъам мургин экык нымэлевын.
Чавчыв татлыӈыткогъэ: ― Э-э-эй, китъам ӄун.
ӄол итгъи рыюлӄытгъи ейвэл.
Наӄам ӈаргынэн нылгичьэчеӈэт- ӄин.
ӄэлюӄ-ым ӈинӄэй эʼӄэвиръыԓьын ныӄивъеӄин.
ӄората ӈалгылё нынтыӄин йылӄыӈӈок, ынӄэната йъарат эӄивъекэ нитӄин.
Ынӈин ӄората ныномавӄэн.
Лыгэн-ым титэ нэмэ ейвэл эквэтгъи ӄорагты, ӈэвъэн чавчывэн иквъи: ― Мытэйкынэт турэвиръыт яйвалеты яттагнэты ӄорайпы.
ӈыроӄ ыʼлёӈэт ваӈэгъэ чавчывэн ӈэвъэн.
Волӄытвэӈӈок ыʼвэӄучитэ ивнин ытлён: ― Игыр рэеты ейвэл ӄорайпы, мынынмын ынкъам мургин экык нымэлевын.
Рыюԓьын ӈинӄэй ивнин ынпыӄората: ― Игыр рагтык гыт наранмыгыт, иӈӄун ыргин экык нымэлевын.
Мынэквэнмык ӄоленымэты.
Эквэтгъэт.
Нылеӄинэт.
Люур ӈинӄэй иквъи: ― Ынӈатал тылгигытъэвык!
ӄората ивнин: ― Китъамӄун ӄыйӈоткогын нутэсӄын.
Эплеэн ныраӄыткэӄэн!?
ӈинӄэе йыӈотконэн ынкъам иквъи: ― Лёӈыткэта рэӄэ.
ӄората ивнин: ―Эвъим ӄъатчагэ, ынан раӄамэтвагъа.
Нэмэ эквэтгъэт.
Нылеӄинэт.
Нэмэ ӈинӄэй иквъи: ― Тыгтыгытъавык ынӈатал.
ӄораӈы татлыӈыткой: ― Нутэсӄын ӄыйӈоткогын.
ӈинӄэй коргыӄолентогъэ: ― Ынӈатал аръаткэта!
ӄораӈы иквъи: ― Эвъим чымче варкын нымным.
ӄэглынангэт пыкиргъэт ӄулинымык.
Ынкы нымэԓьэв ваӈӈогъат.
Ытръэч.
Тыӄиӈэвыт тэнантомгытъычгыӈ
ӄол итгъэт ыʼвэӄуч гэӈэвъэнэ гэкэӈэ нырагтытыляӄэнат.
Ръэтгыпы рыров нэԓьун ыннэн мъалыгэраӄай.
ӈэвъэнэ ивнин ыʼвэӄуч: ― Ынръам аны колё тыйигрэвык, кита мылӄытык лыгэрагты.
Ыʼвэӄуч-ым татлыӈыткой: ― Аʼм вынэ ынан ярак ӄиквичиги, мынгагчавыркын, наӄам вай ымы яраӈы ӄонӄал варкын.
ӈэвъэн-ым вэнлыги ныӄраӄатӄэн.
Ыʼвэӄуч авынкавтычгогты ӈавъанэты вэнлыги эквэтгъи лыгэрагты.
Рэсӄивкы лыгэрак ынан ԓьунин ӈэвысӄэт, микынэ эвырӄэй пиринин.
Эӄылпэ кэттыванэн, кынмэк ёрочыко кылтычирнин ӈилгэ ынкъам энаръэйвынэн нэлгэ.
Ынӄэн ӄытлыги Тыӄиӈэвыт – тэнантомгытъычгыӈ.
(Лыгъора- вэтԓьат нивӄинэт, энмэн тымык тыӄиӈэвыт нытайыӈӄэн)―Аʼмын аны ымычьычоӈэт вагъэ, алымы гынан лыги, гагчавыԓьылӄылморэ.
ӈэвъэн татлыӈыткогъэ: ― Нылгэныпычвэтгавӄэн ӈавэтын, чама ӄээӄын вайгот нинэнтыӄин.
Ынӈин Тыӄиӈэвытэ тэмъюгнин ӄлявыл.
Пыкиргъэт ярак, ӄэлюӄ-ым ытлён таӈванэван еп нычичевын.
ӄол рыннин ыʼвэӄучитэ ивнин ʼӈэвъэн”.
― Китъам ӄырэтгын магчыкойпы мэмычечгын.
ʼӈэвъэн-ым”пынлёгъэ: ― Миӈкы-ым магны ынкъам ръамэмычечгын?
Ыʼвэӄуч ниничгытэтӄин: ― Ынӈатал ынръам миӈкри итгъи, рытгэватын, миӈкы варкын магны ынкъам рэӄу нъитын пысӄонмэмычечгын?
ӈэвъэнйыръэ-тыӄиӈэвытэ ӄырэрыӈӈонэн магны.
Аны тэгмэт- киит ԓьунин.
ӄол итгъэт-ым ӄаматыӈӈогъат.
Тыӄиӈэвытэ йытонэнат рорат, вытвытӄорат.
Ымыԓьо чывиткунинэт, чеэкэй ёнэнат энагнэнтытко- ёлгык ынкъам йылнинэт ыʼваӄочегты.
Ыʼвэӄучитэ чаӈыттатэты пынлёнэн ӈэвъэн: ― Ынраӄ иаʼм ымыԓьо рэнтыткоёлӄылтэ ыннэнлеӈкы рытынэт, алымы ӈан кытур амъянра нинэчвиткуйгыт?
ʼӈэвъэнэ”ӄынур рытыяатык ивнин ыʼвэӄуч: ―ӄун аны ынръам гамачынтыгэватлен, ӄулитгивик ынан мынтэӈынлен.
ӄынвэр-ым ыʼвэӄуч чичеквъи: ӄырымэн ынӄэн ынин ӈэвъэн, эплытэӈчимгъукэ гыпиԓьэтыркын.
Эргатык ыʼвэӄуч уӈэлгъи, нымкыӄин уӈинэӈ рэннин.
Пэнъёлгычгын тэйкынин ӈаргын ынкъам ивнин ʼӈэвъэн”: ―Таӈымыԓьо ыʼттъымыт ӄорэн ӄырэтгынэт пэнъёлгэты, мынынлывэтынэт.
Рылывэтыплыткук ымыԓьо ыʼттъымыт, ӄлявыля упынъылиниӈӈэвъэн”йынйынэты.
Ытлён эрэтгъи пэнъёлгэты вытрыӈ.
Аʼмын-ым янот гъэтйивчитлин оʼравэтԓьамэл, ынӄоры йиле кээрэчьин: ― Мачынан ымыԓьэты варат нъэӄэчитыркын, нытъылыркынэт ынкъам нувъиркынэт.
Эʼтйивчитыплыткуԓьын ӄлявыля тиӈунин пэнъёлгэпы ынкъам рытрилнин апаӄатлы.
Люур-ым ԓьунин гылгын тыӄиӈэвытын, ынкы энмэч гапаален вэтгавкы.
Пиӈкунэӈу пэнъёлгын, ӄлявыля кылгэннинэт ӄаат ынкъам йъэчычегъи ӄолерагты.
Пыкиринэӈу эвырӄэй валятконэн расӄэвъян ынкъам чьогыргын ёрокэн.
(Лыгъоравэтԓьат нивӄинэт, энмэн этлы тытлепы эрэсӄивыкыԓьинэт атайыӈкыԓьэн нымытварак).
Ынан ԓьунин кынмэк ёрочыко кылтычеръё уʼмӈилгэ ӈэвъэн, наӄам гэлгиӄупӄынтэтлин.
Лыгэӄылпэ равэръэпаннэн ынкъам ръилемъетгъэт ченэтрагты.
Ынкатагнэпы оʼравэтԓьат тъылтывигъэт ынкъам въэӈӈогъат, эвыр аʼӄачетыӈогъат.
Ытръэч.
Аʼӄанӈэнаԓьын ӈэвъэнйыръын
Аʼмын ганымытвален лыгъаӄанӈэнаԓьын ӈэвъэнйыръын.
ӄол итгъэт гъывэӄучитэ лыгэмараквъат.
Люур ытлён кэттываръогъэ ынкъам аманӈэната отчыкогты гынтэквъи.
Эргатык ыʼвэӄучитэ ганананама ӄырирнин, ԓьук натаӈылваквъан.
Вытку гивиӈит галяк наԓьоӈӈогъан ӄынур ӈэвъэнйыръын уунъыгичиԓьын, ӈэрангытката вэтчатвата мырэнӈыттыԓьын, ивлывэгэ ынныӈыттыԓьын.
Ынӄэната пэнин ынпыянва ӈэвъэнйыръыт, ымы-ым ӈинӈэвыскэтти, эвъёттэ, энмэн нымэԓьэв гатвата, тымӈэнӈэн анӈэнайпыԓьатка, ӄэлюӄ-ым кэйӈу рэнъэлӈытык.
ӄол-ым гатвален тэленъеп нэмыӄэй лыгъэткиӈ, аʼӄанӈэнаԓьын тэрмэчьыӈъывэӄуч.
ӄолемаравма ыʼвэӄучитэ эмтэйпынэн ӈэвъэн, ынӄо-ым имтинин энмэты.
Пыкирык ынкы гыткалпынэннэн ынкъам йымэнэн эʼнныпаӄытвэтлягты.
Эргатык-ым чит йъонэн, ӄэлюӄ-ым ытлён эвын уйӈэ ынкы, ытръэч нилгиӄэтӄинэт ӈилгычывиптыткут.
Люур ԓьунин ынрэчымче аӈӄак ӄынур лявтатынвыԓьын ръанотайӈын, наӄам эʼнрылгыргэпы нэлгыпэраӄэнат ваӈкыттэ.
Ынкъам ынӄэната тармачьыӈӄылявылтэ нивыркынэт: ытлён рэнъэӄэвӈын ӈэвъэн, эвытлым ӈэвысӄэт, ӄымэл-ым нэмыӄэй рырко рэнъэлгъэ.
Ытръэч.
Рэӄокалгын нутэӈэвыт
Энмэн, чавчыват нъанэлёӄэнат.
Ныннуԓьэтӄинэт.
Ынныт ынкы нымайӄэнат.
ӄол итык риӄукэтэ йъонэн ыннэн магны ныкитэ, титэ ӈан чавчыват рагтыгъат.
Наӄам-ым таӈванэван нъанэлёгъан.
Рэӄокал- гын ӄонпы ныӄамэтваԓьтӄэн ынкы.
Вай-ым ӄол рыннин йъонэн иʼгэ.
Ивнин: ― Вынэ вай гыт нъанэлёйгыт?
― Вынэ аръаля.
Ивкэӄун ӄыгитэгын: ӈаан ыннымагны колё.
― Эмкынтэтэ ынӄэн магны мэйӈэтгъи?
― И-и.
Ытръэч ӈаргынэн чьачаӈанма эмныкитэ нъанэлёйгым.
Иаʼм эʼптэё аʼнэлёка?
― Э-эй, вынэ аръаля.
Опопы эʼптэ мъанэлёгъак, вэчьым нэмыӄэй тъыннугъэк.
― И-и.
Вулӄытвигъи.
―Ынан тэӈвулӄытвик ӄъанэлёгэ.
Вай-ым ԓьэлеӈкин аймынвык налгыӈойӈын нэнаёйгым.
Ынӄоры-ым тотъынток вытку нэнагтойгым.
Ныгтэтчатӄэн ыннэ.
Эвыр эʼптэ ӄъанэлёгэ.
Вай-ым тутъэвтылеркын.
ӄынпылӄэквын налгыӈойӈын аймын- вычыкогты.
Ынӈатал оʼтчой равакъотвагъа.
Тъылёръок ӄыгтогын налгыӈойӈын.
Вай-ым виин мычейвыткугъэк эвычагты.
Ынан етык мывинрэтгыт, ӄэлюӄ-ым нылгинитчыӄинэт ынныт.
Эвычагты чейвыткугъи.
Аʼмын-ым эргыръок эргатык рэӄокалгын ръилепкиргъи.
ӄолентогъэ: ―Эӄылпэ мыныгтогъан налгыӈойӈын.
Ынӄэн-ым читэвын лыгиннуԓьэтгъи.
Рай наӄам мэлгарԓьайӈын тылеркын.
Опопы мынгынтэвмык, эвнэннимтикэ... Чит-ым ыннымагны пэченэвнаркынэн иʼгэ.
Нинэгыттэӄин ынӄэн риӄукэтэ.
Ныкитэ гэчьэчеӈэтлин, налгыʼнойӈын гэӄитылин ӄуйвик.
Натэӈоӈӈогъан.
ӄэлюӄ-ым налгыӈойӈын пэлятгъэ.
Колё нымуллытъыԓьэтӄин гынтавма.
ӄынвэр тылевъитэ итгъи иʼны.
Рэӄокалгын пичыкэквъи ынкъам ляйвыӈӈогъэ нотайпы.
Лыгъоравэтԓьаӄай ԓьунин.
ӈээккэӄэй.
Пынлёнэн риӄукэтэ: ― Нырэӄигыт?
―Вай кэйӈэ гинэпирилин эмрэнуӈэ.
Нинэнгынкэвэтӄин.
Игыр-ым ытлён ныроолӄылгэчеӄэн гымыкагты.
Трэчьэтгъэ-ым ринэнугъэ.
― Аʼмын яйвачгыргэгыт.
Ев-ев, аныӄун.... ӄол ритгъэ рэлеръугъэ, оттыраӄаеты ӄылӄытгытык.
Ынкы-ым лыгэн ӄырэӄыркын.
ӈаанрэлы тынопэты тырэлӄыты.
Трамӈылёгыт.
Элеръук кэйӈын ынкъам ӈээккэӄэй эквэтгъэт оттыраӄаеты.
Риӄукэтэ эʼйӈэвнинэт: ― Э-эй, э-эй!
― Го-ой.
Кэйӈын иквъи ӈааккаӄаеты: ― ӄымӈылёгын: ʼНырэӄигыт?” ӈээккэӄэй: ― Нырэӄигыт?
Рэӄокалгын иквъи: ― Вай-ым ныкайӈырэрэгым.
Ынӄэн гынык ӄача ръэнут?
Кэйӈын гэчеӈыттэтлин.
Нинивӄин ӈээккэӄэй: ӄиквын – лявтот- тылгын.
ӈээккэӄэй: ― Лявтоттылгын.
Рэӄокалгын иквъи: ― Китаӄун-ым ӄъэлыпгын.
Кэйӈын иквъи ӈааккаӄаеты: ― Китаӄун-ым ӄинъэлыпги, аны ытръэч мэчмэрынрэ.
Гъалыгатгаплен.
ӄэлюӄ-ым, рымутлытъыԓьэвнин.
Кэйӈын иквъи: ӄъэйӈэквыын рэӄокалгын, ӄиквын, энмэн гымнин тумгытум гатъылыӈолен.
Рэӄокалгын пынлёгъэ: ― Эʼми-ым?
― ӈоот.
Кэйӈын иквъи: ― Вынэ вай кэнолгын нымутлытъыԓьэтӄин.
Ивкэ ӄинэнмэлевэтгги.
― Э-эй.
Этъопэл мыпэнъёлгынынлявык.
Пэнъёлгын тэйкынин, ынӄоры выквыт рытрилнинэт пиӈчыку, рытгылевнинэт.
Йытонэнат ынкъам ёнэнат атынвычыко.
Кэйӈын ныӄынӈэтӄин.
Рэӄокалгын иквъи: ― Ынан рэмэлеквъэ.
ӄээӄын вак эткэйкэ нъэлгъи кэйӈин увик.
Эвыӈогъэ: ― Гынмылкинэк этъылкэ тынъэлык.
Рэӄокалгын: ― Ынӄэн мэлевыркын.
ӈэвысӄэтӄэй нинивӄин риӄукэтэ: ʼМытрэкэйӈытъулюгъэ”.
Ынӄэн ыӈин тымнэн кэйӈын риӄукэтэ.
ӈэвысӄэтӄэй ивнин: ― ӄырагтыгэ.
Гым ӈутку тыранымытваркын.
Ынкы нымытваӈӈогъэ.
Кунин кэйӈын.
Ынӄо нэмэ рэӄокалгын ляйвыткоӈӈогъэ.
Кэԓьэтэ гэгичилинэт ӈээккэӄэгти уунъыгичиԓьыт.
Эръыкыргы- чыко гаёԓьатленат.
Оттылгын ивнин кэԓьэтэ: ― Уттуут, уттуут, ӄыкэӈэт-ым!
Уттуут, уттуут, ӄыкэӈэт-ым!
Каӈатычгатгъэ.
Ынкы вырыткынык йымэнэн эръыкыргын гэӈээккэӄэе.
Нэмэ-ым: ― Уттуут, ӄывэтгатгэ!
Вэтгатгъэ оттылгын.
Тэӈимыръэнут ныгаляӄэн.
ӈээккэӄэйым- кыт нивӄинэт ырыкагты: вай-ым ынӈин ӄивыркынитык: ― Уттуут, уттуут, ӄыкэӈэт-ым, уттуут, уттуут, ӄыкэӈэт-ым!
Таӈылвава нитӄинэт... пипиӄылгын, кэйӈын, мэлёталгын.
Ымыԓьо нылвавӄэнат уттынкэӈэвкы.
Ынанъяачы рэӄокалгын ныгаляӄэн.
ӈээккэӄэйымкэ никвъэн: ― Нутэӈэв, ӄывинрэтыткуги.
Оттылгын ӄиквын: ― Уттуут, ӄыкэӈэт-ым.
Лыгэн ынӈин иквъи рэӄокалгын, кэӈэтгъи уттуут.
Рывиривнинэт ӈээккэӄэгти.
Ынӄо ивнинэт ытри: ― Эӄылпэ ӄыкэнъугичигытык.
Эръыкыргиӈын нэнатыёйвыгъан кэнъутэ.
― ӄырагтытык, – риӄукэтэ ивнинэт ӈээккэӄэгти.
Энатыёп- лыткок йымэнэн эръыкыргын.
Ивнин оттылгын: ― Уттуут, ӄывэтгатгэ.
Уттуут, ӄывэтгатгэ.
Вэтгатгъэ оттылгын.
Рагтыгъэ рэӄокалгын.
Энмычормык ваԓьын ынин яраӈы.
Пыкиринэӈу вирымныԓьэтгъи.
Каԓьайӈын ӄытгъи оттэты.
Рывиривнин эръыкыргын.
Гитэнин.
Эвын кэнъутэ гэйыръэтлин.
ӄолентогъэ: ― Вэчыръогыргын.
Этааны Нутэӈэвытынэ-э-э... Нинэркылеӄинэт винвыт Нутэӈэвытын.
Яраӄайык ытлён рэсӄик-въи, ваӈэйпыръогъэ: ― Аʼмын, нэнэнэт гымнинэт гынан рывиривынэт?
Нутэӈэвытынэ ивнин: ― Гымнан ратгэмавӈэн.
ӄун-ым раӄылӄылтэ тумгинэт нэнэнэт.
Энмэч вай тумгэ ванэван ымы эʼчуулгын ныннэнин.
Китаӄун, эпэӄэй, ӄыннэгын.
Ԓьэлеӈит тынанӄытъылык.
ӄинэвинрэтги ынкъам ӄэйвэ ӄырагтыгэ.
Кэлы иквъи: ― Э-эй.
Вынэ мыннэгъэн!
Йылнин эʼчуулгын.
Ивнин: ― Гыт ӄилкымъетги.
ӈутку ӄывэӄэтги илкэ.
Ынан тыриквыт, титэ рэтлепгъэ.
Эчги вэӄэтгъи тытлык, упынъылинин.
Ковлыткотыляма кэлы ныӄулиԓьэтӄин: ― Оʼ-ой, оʼ-ой чимиръэтыркыт нэнэнэт: гыткаӄагтэ, мынгыӄагтэ, пыткынтэтыркыт лылеӄэгти.
ӄытлыги ынин увик нычимиръэтӄин.
Калеёӈав
Лыгитэленъеп ганымытваленат ӈэвысӄэт Калеёӈав гъывэӄучитэ.
Уйӈэ энэнэнэкыԓьинэт, амынан ыʼттъыӄэй ныгынритӄин.
ӈавэтын таӈагтамкыԓьэн, имырэӄык нэлегтиӄин: таӈаваӈэкыԓьэн, ымы чачагты ывик нылвавӄэн.
Яраӈы-ым гэтэӈэвчирлин.
Инъыгъевкыԓьин: таӈъотчой ниилӄыԓьэтӄин.
ӄол итгъи Калеёӈав гъывэӄучитэ гичивэтысӄиквъэт.
Ярак пэлятгъэ ыннэн ыʼттъыӄэй.
Гэлгигытъэвлин.
Чоттагнэпы нычейвыт- куӄин ынкъам нывинвэӈиӄин: ―Вэнъым пичгынпыӈэвӄэй!
Таӈымыԓьо роолӄыл ратчыӈаннэн!
Анӈэнайпык ымыԓьо танъянвыт нэлгыт ынкъам панрат рунинэт.
Ынӄо амайылга ӈавэтынвэты – атчыгъэ.
Инъэ пыкиргъэт ыʼʼвэӄуч гэӈэвъэнэ.
Ԓьунин Калеёӈавына: ымыԓьо нэлгыт ынкъам панрат гэнулинэт.
Анӈэнайпыгъэ.
Пирисӄыченнин ыʼттъыӄэй ынкъам тачайвэвынэн.
Вулӄытвик чинит ӄамэтвагъат, ыʼттъыӄэй-ым люнрэӈэтэ.
Атчьатгъат, кыевкы-ым ёрочыко нэԓьунэт йымэтваԓьыт налгыӄонагтэ, иръын, плекыт.
Ыʼттъыӄэй иквъи этынвэты: ― Ынӄэн тургин нэлгыт ынкъам панрат.
Ыʼвэӄуч гаглявэръэпыгъэ ынкъам ымы еп аӄамэтвака, энарагчегъэ.
Энараԓьа ытлён ԓьук, ӄулиԓьэтгъэт: ― Аʼмын йыӄӄайъым эвиръыт!
Микынэ гэтэйкылинэт?
― Ыʼвэӄуч Калеёӈавын!
― Эвыр гынин ӈэвъэн ваӈэӈав, китъам мынԓьун ытлён таӈкэтԓьан!
Вулӄытвик атчьатыӈок Калеёӈавына таляйвынэн ыʼттъыӄэй.
Ринтынинэт ыныкы нэлгыт, панрат ынкъам ивнин: ― Эргатэты ӄытэйкыгын кэркэр!
Ыʼттъыӄэе йыӈотконэнат панрат, нэлгыт ынкъам рунинэт.
Кыевык Калеёӈавына ԓьунинэт тайкыёт кэркэр ынкъам плекыт.
Галгэкачьаравлен Калеёӈав, авэръэпыгъэ ынкъам гичивэтысӄиквъи.
Люур Калеёӈавын левыт лыгэтъылыӈогъэ.
Аʼмын-ым гакапчачав-лен.
Арычгатгъэ, левыт-ым йъэлыги майыӈкы тъылыӈогъэ.
Инъэ кыеквъи ыʼвэӄуч, ӈэвъэн-ым энмэч гэквэтлин ӄоленотагты, миӈкы нытваӄэнат ынин ыʼттъыютԓьэт.
Ыʼттъыкэй иквъи: ― Вэлесӄун!
Ынанвыткокэн, ягталма гымыкы нылгинытэрмэчьыӈӄин.
Ытръэч.
Йъаяӄ ынкъам пэкычьын
Ԓьувылгыгъэт эмнуӈкы йъаяӄ ынкъам пэкычьын.
Вэтгавыӈогъат.
Йъаяӄа гитэнин пэкычьын, ынин эвлыгыткат ынкъам иквъи: ― Пэкыч, китъам мынгитэн, микын гыткат оʼмрыӈ ваԓьыт.
Мынилкымъет ынкъам мынвылгыткомык гыткагты выква.
Ръэмикын рэмлеӈыт!
Пэкычьын чимгъуплыткук вэтгыры вагъэ.
Йъаяӄ иквъи: ― ӄытрилгын гыткалгын выквыткынык!
Рытрилнин выквылгын.
Илкымъетгъи.
Пэкычьа энаркэленэн вэривычьыуунъэ гыткалгын ынкъам пиӈкугъи ынӈэнванвэпы, миӈкри йъаяӄа гэнинтылин выквылгын ынкъам ӄулиԓьэтгъи: ― ӄынинтыгын!
Ринтык йъаяӄа выквылгын эрэтгъи, Пэкычьа-ым эвырӄэй рытрилнин ынкаткынык гыткалгын ынкъам тъылтэгнык ӄулиԓьэтгъи: ― О-ой, о-ой... Атынватын.
Рыпэт вай рымутлытъэвын... Йъаяӄа ԓьунин: гытгыткалгыӄай пэкычьэн люӈымлетэ.
Ытръэчмутлытъыгъи.
Чимгъугъи: ʼГымнин оʼмыӈ ваԓьын, ӄырым нымлегъэн”.
Пэкычьа ивнин йъаяӄ: ― Китъам гынръам ӄытрилгын гыткалгын выквыткынык.
Пэкычьа юнрынин майӈывыквылгын.
Тэнантэнмыӈгъэ ынкъам вылгымнэн йъаяӄэн гыткалгын.
Йъаяӄ тъыле ӄулиԓьэтгъи: ― Мылегъи гыткалгын!
Ынӈин гытгыткапэкычьа тэмъюӈнин оʼмгыткайъаяӄ.
Ытръэч.
Рэмкыԓьэтыԓьын
Энмэн вай ынӈот гатвален.
ӄол рэмкыԓьын нырагтакватӄэн, наӄам-ым ынин яраӈы лыгэчекыяа.
Нылеӄин.
ӄынвэр-ым ԓьунинэт эвлетэлы тылеԓьыт ӄаат.
ӈутку ытлён нанӄамэтвавын, нанчаёвын.
Ынӄоры-ым намӈылён: ― Леӈытаӄ уйӈэ атаӄъакыԓьэгыт?
ӄутынэ-ым ивнин: ― ӄыгитэ ӈан мургин варкыт ӈыраӄ ӄорат, ӄол ӄынлейвыгын.
Эквэтгъи энмэч вусӄынкиръук.
Люур ыʼттъыёча ԓьунин мэчыӄэр- гын.
ӄлявыл коргаквъэ, эмӄэлелвынэ чимгъугъи: ʼАʼмын-ым рэӄулым нымным.
Вэлер-ым ӈутри тыетык”.
Пыкиргъи.
Тэкэмыннэн лыгэран ынкы.
Пыкэтԓьагты ӈытогъат ынпыначгыт ынкъам ӈэвъэнйыръыт.
Иквъэт: ―Рымагтэты ынӈэ энлекэ.
Лыгэн ынкы ӄыпэлягын.
Вай митъэлыги чикинъэ мытраялгыты.
Рэсӄиквъи.
ӈэвъэнйыръын иквъи: ― ӄытлыгэ ралкогты.
ӈэвъэнйыръын ӄэминэймэквъи.
Эръэт ничыӈӄинэт, рыпэт мутлытӄыԓьут.
ӄэмиплыткунэӈу атчьатгъат.
Рэмкыԓьын чит кэттываркын.
Ивнин этынва: ― Вынэ ыннэ акэттывака.
Лыгичикинъэ мытраялгыты.
Атчьатгъат.
ӈэвъэнйыръэ чинитпучьэтэ чотаннэн.
Ынӈатал-ым гэӄиилӄэтлин рэмкыԓьын.
Кыеквъи эвын таӈамынан нутэк, ытръэч гыролмакы ӈаргыночьэн вэнвымкиӈын.
ӄутгъи.
Нэмэ эквэтгъи.
Ярак пыкиргъи, вытку ынкы валёмнэн, миӈкы гэткивлин.
Ынӄэн ӄытлыги иʼгэ гэнулинэт ӄаат.
Ынкэӈит ытлён чимгъуй: ― Аʼмын вай ӄытлыги иʼгрэмкык гэткивигым.
Ытръэч.
Эйпэӈэӈ
Ганымытваленат Ԓьурэк амӈыроотыргарэ йичьэмрэтти.
Ынанын- пычьын Эйпэӈэӈ ынкъам ынанӈэнчьан ытленъюӄэй, итык гэгыттэпэвлин, ытръэч ыʼтвыткук эʼнӄу нылгыӄин.
ӄэйвэ нымӈылёӄэн, вэнлыги нинивӄин Эйпэӈэӈынэ: ― Еп ныппылюйгыт, ынан яврэна.
Киткит ӄымэйӈэтги.
Наӄам йичьэмрэт колё ныръэвуӄин.
Энмэч гаӄэтыръоӈӈолен.
Чымчыԓьа ытленъютэ Эйпэӈэӈ ивнин: ―Кытъатке, еп элек варкын.
Малмалмачы ӄунэче мынъытвыткумык.
Ынан гыт ӄыпэлятгэ.
Чама вэнъымгынан.
Аʼӄапагчеӈатыӈ нъэлгъи: мэчынкы мури мытаройвавмык.
Наӄам ынӄэн ынинэԓьын колё нэрмэӄин.
Эйпэӈэӈынэ ивнинэт йичьэмрэтти: ―Вынэ, вэчьым, мэчынкы.
ӄырым ԓьэлеӈит мынгытъэнмык: мэчынкы мыттэтэкичгыӈмык.
Чама мэчынкы ръэв мытынмын.
Вэнлыги йичьэмрэтэ нантъэвычьавыӈон ынинэԓьын, ӄэйвэ чит Эйпэӈэӈ нъараӄатӄэн, нынъотавыткоӄэн, вэнлыги йичьэмрэт нытъивыԓьэтӄин.
ӄынвэр Эйпэӈэӈ вэтгыԓьатгъэ.
Ивнинэт: ― Эченур унмык эйӄунтэткэ.
Ытлён-ым пэлятгъэ.
Ытръэч ынанӈэнчьан ытленъюӄэй рыпэт нытэргатӄэн ралымӈэнаӈкы.
ӄынвэр-ым Эйпэӈэӈынэ ымы ейвэчу рытчынин ынкъам рытрилнин ыʼтвытконво.
Аʼмын-ым элкыгъэт.
ӄынвэр ръэвԓьугъэт.
Ынӄэн ръэв нэтэгрын, ытръэч рэймэвкы нылвавӄэн.
ӈэвэӄ пэвраӈӈок ничгыйиквиӄин, эвыр ныпиврэӄин раймавчычама, колё нуткучитӄин ыʼпъэ.
Нылвавӄэн рэймэвкы, наӄам ръэв лыгэн гынонэты ныгынтэвӄин, маԓьатав нынэймэвӄин ичгыйиквитэ.
Откоченма ыʼпъэ, рыпэт мимыл нинэнэйычгиръувӄин.
Гынмылкинэк гынунэтгъэт.
Кытыйгыръогъэ амноӈгыпы.
ӄынвэр ынпычьэ ивнин ытлеӈи: ―Вынэ раӄылӄыл ръэв опопы.
Аʼрэлгын ӄычвигын, мынэмнуӈэнмык, эʼтки вай кытыйгыръоркын.
Ръэриԓьэ ивнин: ―Вынэ ынинэԓьэ Эйпэӈэӈыӈэ нэръэйӈэԓьэнмык, аʼтав мынрэӄэтвыӈын, ӄэлюӄ-ым уйӈэ вак, рэӄын мытривӈын пыкирык.
Ръэв лыгэн гынонэты ныгынтэвӄин, рэймэвкы нылвавӄэн.
ӄынвэр кытыйгыръогъэ.
Ръэриԓьэ опопы чывинин аʼрэлгын, ынӄо оʼрамноӈэты эквэтгъэт.
ӈэвэӄ колё нытэвыԓьатӄэнат, эʼчгынрээн ытленъюӄэй нытэргатӄэн, ытръэч миӈкри нитынэт: лыгэн гынонэты нынлыплятӄэнат.
ӄынвэр ныкиръугъи, эвыр эргыръочычагъэ.
Люур нутэнут вытрэтгъи.
Ытленъюӄэе ивнин ыргин ынинэԓьын: ― ӄыгитэ вай, нутэнут!
― Ии, итык ынӄэн нутэнут, ытръэч вэчьым ӄырымэн мургин, мэӈко вай наноманмык.
Како!
Аʼмын авалёмкыԓьыторэ, ӈэвэӄ гынмыеп тивтык: ʼӄычвигыткы аʼрэчгын”.
Вай тумыгнутэк наноманмык.
Аʼмын ытленъюӄэй яйвачгыргын, мури итык мачморгынан.
Энмэч опопы эӄылпэ мынымпэмык ынкъам ыʼтвъэт мыныначгыӈатын, – ивнинэт йичьэмиттумгыт ынпычьэ.
Аʼмын эӄылпэ ӈыпэгъэт, ыʼтвъэт энмык наначгыӈатын.
Ынӄо ынанынэнаԓьа йичьэмрэт ивнин: ―Кита ӈутку ӄатчытваркынэтык, вайынрэ эквычьыӈаеты мыёпатык.
Аʼмын-ым ёпатгъэ.
Ыныкит тыттэтгъи эквыӈайыткынэты, ԓьунин нымнымийӈын.
Эмгынуннымык нытваӄэн ярачгын.
Ынкы ярак ӄача ныграпчаӄэнат, чама рэмкын ныӄэплювичвэтӄин.
Ынкъам ынанчьомыткынык нымнымин яралыӈоӄай нытваӄэн.
Ынкы ытлён оралыляпыӈӈогъэ нымнымэты, ӄынвэр яралыӈоӄайгыпы ӈытогъэ ынпыӈэвӄэй.
Ынкы кытэ вэтчатвагъэ, ынӄоры рэгъи.
Ынкы вытку ӄлявыля йъонэнат ытленъют.
Пыкирык ивнинэт: ―Ытлён-ым эʼӄэнутэк наноманмык – Айгъоляк.
ӄырым мынъегтэлмык.
Аʼтав ныкиръук мынъылӄынмык.
Ынанчьомыткы- нык нымнымык варкын яраӄай.
Аʼтав ынкэгйит мыныпкирмык.
Ынкы ынпыӈэвӄэй варкын, наӄам чамъам мытрэпэлӄынтэтгъэ: ӄырым юрэӄ нымэлетгъэн.
ӄоныры чама уйӈэ атаӄъака.
Итык амморгынан мачморгынан, ӈутку мынъытвамык, ытръэч яйвачгыргын ытленъюӄэй: уйӈэ атаӄъака.
Вэлер-ым ытлён юрэӄ ынӈэнрак нъымасӄамэтваркын.
Аʼмын-ым эвыр ныкиръугъи, эквэтгъэт нымнымэты, пыкиргъэт яраӄайык.
Винвэ тытыл ынпычьэ кыпчытконэн.
ӄээӄын вак пынлёгъат― Мэӈин?
Ынпычьэ татлыгнэн: ―Вынэ мури, айвачнотакэнаморэ, аӈката рылявлевъёморэ, ӈэръамытлыӈморэ йичьэмрэтмури.
Вэлерӈот ӄол ӈинӄэй.
― Вынэ аʼтав ӄырэтык.
Тытыл рывэнтэннин ынпыӈэвӄэе, рэплыткук тытыл эйпынин.
Ынӄоры пынлёплыткок ынпыӈэвӄэе ивнинэт: ―Ылён ӈутиннымык варкын лыгъэткиӈ оʼравэтԓьан, наӄам нэрмэӄин.
Гымнин-ым амӈырооткэн кымиӈыт кунинэт ръавпарытъымык ёк, тэӈынтэвиминӈэтэ нэнанмыӄэнат.
Итык мэчынкы ратваӈытык, гымнан рыркэн егыт пляёттэ аӈӄачормык нинэнэригым, ыпатыплыткок ывэрачыко нэнаёйгым.
Мэчынкы ратватык, юрэӄ чама рэмэлетгъэ.
Эченур эвытрыкэ ӄытваркынэтык, ыныкит нэрэԓьутык, ӄырым ӄыегтэлтык.
Аʼмын-ым ынкы ваӈӈогъат.
Винвэ ралкоӈӄачкэн яраӄай нымэчтэйкыткуӄин, колё ӄонпыӈ гаёаʼтлен.
ӄынвэр пэӈатыӈӈогъэ, выялятыӈӈогъэ.
Колё ыргин ынинэԓьын Эйпэӈэӈ рыпэт эмпэгчиӈэтэ ванэван ярак нырэӄыгъэн.
Ытръэч ӄонпы ԓьоратапӄаеквэ нылейвыӄин.
Нъатчаӄэн.
ӄонпыӈ эмӄынчейвыткук ынык ыʼттъыёча пэнин рэӄокалгын ԓьоё.
Аʼмын-ым ӄынвэр ԓьалянръоӈӈогъэ.
ӄол итгъэт кыеквъэт йичьэмрэтти, эвын гэмэлетлин.
Ынпыӈэв- ӄэйин тытыл гэниӈэлин.
ӄол йичьэмиттумгын иквъи: ― Вынэ мывылпаткон.
Ынпыӈэвӄэе ивнин: ― Ынан гымнан, юрэӄ нэрэԓьугыт.
Вэнлыги ынпыӈэвӄэй ивнин: ― Вынэ гымнан, ӄырым ыʼнԓьугым.
Аʼмын-ым вылпаткоӈӈонэн.
Эчги пылыткоӈӈок, рэӄу левыт рынтоӈаннэн тытлепы: люур ӈээккэӄэй эʼӄэвиръыԓьын ԓьунин, тытлык кавраԓьын.
Эвыр ӈээккэӄэе ԓьунин чытчыпытваԓьын ӄлявыл, лыгэн гаглыпалӄынтатгъэ.
Вылпаткоԓьын алва тылегъи, ынпыӈэвӄэй ивнин: ― Како ръэӈээккэӄэе инэԓьугъи, наӄам эʼӄэвиръыԓьын.
―Аʼмын-ым тытэӈэт, како авалёмкыԓьэгыт!
Ынӄэн нэԓьугыт эрмэчьин выёԓьа.
Вай-ым этъоӄааӄын ӄол нарагтыӈын грапчанво, аʼмын-ым тытэӈэт, – ивнин ынпыӈэвӄэе.
Ыргин ынинэԓьын иквъи: ―ӄэлюӄ-ым миӈкри, амынан ытръэч ытленъюӄэй.
Ынӈэ ынпыӈэвӄэйигыт итык эейвэчеткэ, йыӄӄэй гыт яйвачгыргэгыт, аʼтавлыгэн ӈотка рылеткугъи.
Аʼмын-ым ӄэглынангэт вулӄытвик энагтатгъат грапчанво.
Энагтатыԓьын иквъи: ―Эʼми малайвачрамкын ӈотӄо ганомлен.
Этын грапчанво эʼйӈэвыткуркын.
Ыргин ынинэԓьын иквъи: ― Аʼм, ӈотӄэнаморэ, мытъетыркын.
Аʼмын-ым ӄытгъэт.
Эвын эрмэчьин ярайӈын колё нымэйыӈӄин.
Наӄам рэнолгыт ымыԓьо пылвынтэн, ытръэч галыляпъёлгыӄагленат.
Ынкъам тытлык ӄача ралкоӈӄач мэйӈыръэвин парытлыӈын, мэчичьу турмутлытӄыԓьу.
Наӄам эрвынавэты ваԓьын, лыгэн ӈэнри нывусӄэтӄин.
Ынкыры ролылтавъёттэ эʼнныӄалетлы тэнрытъыму- чьэв нэнаёӄэнат, ытръэч гылгыт ныпэлятӄэнат.
Колё рэмкын ныграпчаӄэн, нэлёԓьатчаӄэн.
Эрмэчьын нывытрытваӄэн ёрок эмкэмэрԓьэн, уйӈэ иръыкыԓьин.
Аʼмын-ым эвыр рэгъэт, паагъат грапчак, нивын эрмэчьын: ― Вай-ым етгъэт айвачрамкыԓьыт.
Армачьыйӈын ванэван ымы киткит нырэӄын.
Ивнинэт: ― Этъым, нивтури, ӄырым эйгууʼрэмкэ ыʼнԓьутык.
Гэвилюйгым, гэлылейгым, ыяакэн нинэԓьуйгым, нэнавалёмэгым.
Вакъогъэ, гитэнинэт.
Ынӄо нэмэ ивнинэт: ― Како, вэлерӈин-ым гэӈинӄэгтури!
Вынэ люурӄун: вэлер ытлён гымнан выёԓьо лынъёлӄыл.
Аʼм, аʼтав рэмкын ныгичивэтын, ныграпчан.
Эрмэчьын ӄутгъи.
Рэмкын гырапымгогъэ, элёԓьатымгогъэ.
Ымы эрмэчьын.
Эрмэчьэ айвачрамкын ивнин: ― Иаʼм онтымытваркынэтык, энмэч ӄиръытвытык.
Аʼтав эʼптэ ӄилюԓьэтыркынитык!
Йичьэмрэт иръытвыгъи.
Ытръэч ытленъюӄэй люӈиръытвэ.
Рэмкын элёԓьыӈӈогъэ!
Колё рэмкын гаймаквъэ!
Ынраӄ-ым вай ынанӈэнчьаӄая ынпычьын ванэван нытрилнин.
ӄынвэр ынпычьэ пиринин ӈинӄэй.
Рынрэ элёԓьыӈӈогъэ ынпычьын.
Аʼмын элёԓьанма ӄол йичьэмиттумгын рапэӄэтанӈыӈӈогъэ.
Люур эрмэчьын иквъи: ― Э-эк, энмэч ӄол эргыпатгъэ.
Лыгэн пиринин, ритлиннин, ръавпартъымык тэӈгытгытэ ёнэн, ытръэч эмгылгын пэлятгъэ.
Ынӈин рытэ кунин йичьэмрэт, ытръэч ынпычьын ытри ытленъюӄэй пэлятгъат, наӄам ынан ытленъюӄэй нинэнрыӄин.
ӄолеыʼлё нэмэ Ԓьоратапӄаеквэ Эйпэӈэӈ нылейвыӄин рэтлёгты.
Нэмыӄэй ытлён эмэрмэтэ, рыпэт тыркыԓьыналга, оʼмрычьа гэтэвиръыӈлин.
Тыляма пэнин рэӄокалгыӄай ыныкгыткак ыʼттъыёча ныръиле- мъетӄин.
ӄынвэр Эйпэӈэӈынэ ивнин: ― Ылён аӈъалаʼӄачемгъотвамачы, иаʼм алымы гыт гымык ӄача ӄонпыӈ лейвыԓьэтыркын?
Мынгынтома иръын тъайытчаръогъэ, чит ӄэплюркынин рэӄокалгын.
Риӄукэтэ ивнин: ― Вынэ гыныкы эмъейвэче, аʼтав ӈотӄо нылейвигым.
ӄэйвэлым ӄинэӄэплюги, ейвэче гыныкы аʼтавлыгэн ӄонпы ӈотӄо лейвыԓьигым.
Эйпэӈэӈ виин анӈэнагаляма, рэӄокалгын вэтгавма ныпирӄыгилиԓьэтӄин ынык ӄача таароӈа.
Эйпэӈэӈынэ ӄол ивнин: ―Вынэ гымнин йичьэмрэт, вэлерӈон-ым ӄол ӈинӄэй.
Ыʼтвыткуԓьыт, авынръотавэты эквэтгъэт, уйӈэ вагъат.
Наӄам гым эӄэлюӄ люӈъытвыткутэ титык.
Мытив-ым аройваквъат.
Ынкъам ынӄэната эмъэӄэчимгъутэ гыт ӄымэк тыӄэплюгыт.
Вэчьым гынан лыги, миӈкы варкыт?
Ыныкит ратвыӈынат, гыт ӄонпыӈ тэӈу тырэлгыркынигыт.
Аʼмын-ым риӄукэтэ ивнин: ― Ыныкит орааʼӄачемгъотвака нъитын, юрэӄ ымыԓьо кытвыл нъынтынэт: эчичыкыԓьигыт гымыкы.
― Вынэ вэлер чымӄык кытвыл тъынтынэт.
Миӈкы варкыт?
―Ылён айгооʼйпы ганомленат: ытръэч игыр ынпычьын гэтленъюӄэе пэлятгъат.
Энмэч ӄыӄивриԓьэтыркын, ӄынвэр эрмэчьэ рыпэӈъивэвыркынин ынпычьын.
ӄонпыӈ ытленъюӄэе нъэйӈэвйи- выркынигыт, наӄам ынинэԓьэ ытлеӈи чичгиӈчыку нинэнрыӄин, эткаё эрмэчьэ нэнанъотавӄэн.
Рэмкын игыр колё гичивэтыркын, грапчаркын.
Ынӈатал гынин ытлеӈи лыгипэӈъивэтгъи.
Рэӄокалгын ынӈин ивыплыткук, Эйпэӈэӈ кытгынтырагтыгъэ.
Ытръэч ӈирэӄ майӈыръавпаръыттъымтэ рэвнинэт, ӈэлгойпынэнат.
ӈэвъэнэ авынпынлёгты эквэтгъи канъоткыната.
Пыкиргъи Эйгууʼк: партэ пэлянэнат, ытръэч ыʼтвъэт олёвъё гитэнин, ынӄо тыттэтгъи.
Ԓьунин нымным.
Майӈырак колё ныгичивэтӄинэт, ныграпчаӄэнат, ытръэч ӈэнӄайтэргын нэнавалёмӄэн ярачыкойпы.
Нэнавалёмӄэн ивыԓьын: ʼИвкэ Эйпэӈэӈ ныпкирыркын”.
Эйпэӈэӈ пыкиргъи ынанъяалрак, аʼӄараӄайык.
Ынкы ԓьунин амынан ынпыӈэвӄэй.
Ынпыӈэвӄэе ивнин: ― Леӈытаӄ-ым гыт Эйпэӈэӈигыт?
― Ии, гым.
Эʼми рай ытленъют гымнинэт?
Ынпыӈэвэ ивнин: ― Вынэ ынпычьын ытръэч гэтленъюӄэе пэлятгъат, аʼтав энмэч ӄыӄивриԓьэтыркын.
Аʼмын-ым Эйпэӈэӈ ӄытгъи пылвынтырагты, лылепыткугъи.
Эвын колё рэмкын ныграпчаӄэн, нилюԓьэтӄин.
Колё эрмэчьын нытэнанӄыръаӈӈыӄэн элёԓьатыԓьэты.
Наӄам ынпычьын ытлеӈи энмэч вакъота гэнъэтлин.
Эймэвыԓьын эрмэчьын ытръэч ынан нинупӄин мачвэйпы, рэнэвнаӈыткоԓьын чит ытленъюӄэйык.
Мынгыӄач ныпэӈъивэтӄин, ӄачакэн чичгиӈык нэнаёӄэн ӈинӄэй.
Наӄам ӈинӄэй тэрганма нивӄин: ― Аʼмын ивкэ Эйпэӈэӈ ныпкирыркын.
Армачьыйӈа нинивӄин: ― Ылён рэӄу Эйпэӈэӈ ӄонпыӈ кэтъоркын!
ӄырым ӄыԓьугын!
Нэмэ эрмэчьэ нинэрэпириӈӄин ӈинӄэй ынпычьэпы, ӄутынэ-ым нэмэ мачвэйпы нинупӄин эрмэчьын.
Эйпэӈэӈ тытлеты ӄытгъи, кытъаткэ-ым аʼӄарасӄэвыӈ.
ӄынвэр пэнин патгыргэты ӄытгъи.
Мэткиит рычгыткынтэ ръылининэт, ынӄо тъайытчанэн пылвынтыранмын, ынӄо рэгъи.
Эвыр ытленъюӄэе элкылнин, иквъи: ― Эйпэӈэӈ етгъи!
Армачьыйӈа ивнинэт грапчаԓьыт: ― Аʼтав ӄыгаймаквытык!
Эйпэӈэӈ иръытвыгъи, эʼптэ иквъи: ― Аʼтав рэмкын ныгаймавын!
Ынӄо эрмэчьын пиринин ӈалгыл рэлпэпы, ынӄо тъайытчанэн – эмгынунэтэ чыӈаннэн.
Лыгэн плыткук, эрмэчьин ӈэвъэн ымы ынӈин рыннин.
Грапчаԓьыт пааръогъат.
Ынык ӈэныӈ ваԓьын ынинэԓьын пэӈъивэ арычга гэнъэтлин.
Ивнин Эйпэӈэӈынэ: ―Аʼмын авалёмкыԓьэгыт, йичьэмрэт рытватын.
ӄытэнмаквэ, аʼтав мынрэмнуӈэнӈымык.
Эченур эмнэлгыт(эмгылгыт) мынынрагтатынат, вэлер ярак мынмайынлянат.
Ынӄо эйгъуукин рэмкын ивнин: ―Игыр тури таӈычьыӈӈотык, уйӈэ инэнтэвинминӈыԓьыкэ нъэлтык, аʼтав нымэԓьэв ӄынымытваркынэтык.
Ынпыначгыӄая ивнинэт: ―Ынан элеръук ӄэквэтгытык, ӄырым ӈутку ӄытэвиминӈытык, эʼтки аӈӄы.
Эйпэӈэӈынэ ивнин: ― Вынэ яраԓьыт аʼтчаркыт, гытгытэ мытрэпкиры.
― Наӄам чамъам мытранъотавӈытык, опопы аʼтав ынан лыги мытрэлгыркынитык пыкитԓьэтури.
Вэлер игыр ӈуткэкин варат таӈычьатыӈӈогъэ, – ивнинэт ынпыначга.
Ытленъюргин амналгыёлгыт нэнрынэт, ынпыӈавӄаеты ӄытгъэт.
Ынпыӈэвӄэй нивын: ― Ымы-ым гыт мурык рээн ӄылымӈэнагэ.
Ынпыӈэвӄэе ивнинэт: ―Вынэ тури пылевыр ӄыпкиргытык.
Вэлер игыр ӈотӄэн нымным таӈычьыӈӈогъэ.
Ынан гым юрэӄ ӄутырык тэӈу нэрэлгыгым.
Энмэч аʼтав ӄылеркынитык.
Аʼмын-ым тэнмаквъат колё ԓьаляӈмачы.
Гэмэлетлин, уйӈэ эгилкэ эквэтгъэт.
Итык ыʼтвынэлкэтыԓьыт нэвинрэтынэт.
ӄынвэр ичынрыт амэчатгъат, вытку ынкы напэлянат.
Пыкиргъэт ярак.
Йыӄӄай-ым ӈаргынэн, ӄынур элек тылегъэт.
Вытку пыкирык ёоʼръогъэ.
Эйгууԓьыт иквъэт: ― Рай Эйпэӈэӈ пыкиргъи.
Ынкатагнэпы рэмкын таӈычьыӈӈогъэ.
Ытръэч.
Миӈкыри мрэнэ гэтэмъюӈлин кытыйгын
Тэленъеп гантомгавлен ӈотӄэн лымӈыл.
Гатваленат нылгинымкыӄинэт гытлимрэнти.
Ытръэч-ым вай ыныкит ныԓьуӄин ръэтэйӈэт, ныелырачвыӈӄэнат эмпичгэ.
Кытыйгыръок мрэнти амманаӈ ныриллеӄинэт.
ӄынвэр мрэнти чимгъугъэт, миӈкыри тэмъюӈык кытыйгын.
Чемгъоӈӈогъат.
― Эʼнӄэвык мури ныпыглянморэ, ныпэраӈӈоморэ ӄорамэл, ытри гарынныленат – ымы мури.
Китъам мынтэмъюӈын кытыйгын.
Кытыйгыръок мынивын: ― Мынӄоранмыгыт.
ӄыпаагэ кытыйгатык.
ӄонпы рапаагъа кытыйгатылъатык.
ӄол итгъи кытыйгыръогъэ.
Мрэнти риллегъэт тэнлымынкыри.
Мрэнэ нэвыӈӈон кытыйгын: ― Вэнъымгынан кытыйгатык.
Ынан вай мытраӄоранмыгыт.
Паагъэ кытыйгатык.
Кытыйга ԓьунин: ӄырымэн ынк ʼэн ӄораӈы.
ӄытлыги эʼнӄэвыԓьын мранлыӈын.
Кытыйгын анӈэнайпыгъэ.
Нэмэ кытыйгыръогъэ.
Ынкатагнэпы малмалянма нивӄинэт: ― Ынӄэн мрэнэ нэтэмъюӈыркын кытыйгын, эвыр-ым ныгтыйгыръоӄэн – нанӈэначьатӄэн мранэты.
Ытръэч оʼравэтԓьат нивӄинэт: – Кытыйгын нырулӄин: кытыйгатыркын, мрэнти-ым пэнинэмил мыкэԓьыт.
Ытръэч.
Чакыгэт ынкъам ыллеӈи
Ганымытваленат чакыгэт гэлленъютэ.
ӄол итгъи ыллеӈи нытырынӈыӄин, нытарынныкоӈӄэн.
ӈытотыляма чакыгэт ивнин: ― Чакэй, ынӈэ эгитэкэ рынныкот, гитэк рэмлеӈыт.
Ыллеӈи ӈытогъэ.
Вэлывэл чакэттэн эрэтгъи.
Миӈкыри итгъи, гитэнинэт рынныкот, люур-ым мылегъэт.
Чакыгэт, эмчеӈыттэ, ратамыткынатгъэ.
Ынръам-ым кытыйга рылыпляннэн.
Тыляма таӈамалваӈ ваԓьын рилӄырил нинэԓьуӄин, ытръэч рылгэ нэнатааӈкэн, лыгэн ынӄо рымагтэты нылеӄин.
Люур Кэйӈыӈэвык пыкиргъи.
Рычаёвнэн пыкирԓьэн.
Чаёплыткок йылнинэт мэмычечгын, рытрииръыт.
Ынкоры Кэйӈыӈэв ынӈот иквъи: ― ӈутку варкыт энараԓьыт.
ӄээӄын вак ивнин: ― Элкычга ӄэнарагчегэ.
Эченур ынӈэ эвинвыллепкэ.
ӈэвысӄэтӄэй илкэ энарагчегъэ.
Энараԓьа нэпиринэт рытрииръыт.
Кэгынмыт чимыкылылетэ нэтэнйыръэтынэт.
Пэлӄынтэтгъи Кайӈыӈавэты.
Ивнин: ― ӄыллепги.
ӈэвысӄэтӄэй лылепгъи, гитэнинэт кылылет.
Аны нытаӈпэраӄэ- нат!
Кэйӈыӈэв иквъи: ― Виин ӄыкылылёйпатыркын, гым-ым мытъирэткук.
Ытръэч ынӈэ лявтэпы инэнйикэ.
Лыгэн пылвынтывылпата ӄэнаркыплыгэ.
ӈэвысӄэтӄэе тэйкынинэт иʼнничгын ынкъам вилюлгыт.
Пылыткук рыгъевнин Кэйӈыӈэв.
Пылвынтывылпата кыплынэн вэлёйпы.
Ивнин Кэйӈыӈэвэ: ― Пэлле рэенӈыт гымнин ылленъют.
Виин ёрочыко ӄатчыгэ.
Тэӈынӈэ эӄулиԓьэткэ, илюкэ ӄытваркын.
Ынӈин ёрочыко ратчыӈаннэн.
Нэлгэ энаръэнэн.
ӄээӄын вак пыкиргъэт.
Люур оʼравэтԓьамэл иквъэт: ― Чакэй, мэӈӄо оʼравэтԓьаткэркын ?
― Мэӈӄо нъоравэтԓьаткэн ?
–татлыӈыткогъэ ӈэвкэйӈын.
– Ынӄэн торыкайпы, ӄэлюӄ эмымэӈӄо лейвыркынитык.
Чаёплыткок овэчвыӈӈогъат.
Рыпэт ымы нытэнтиӄин ӈэвысʼӄэтӄэй, ӄол-ым таӈаӄочеткынка.
Йылӄэтинэӈу кэйӈыт, ӈэвысӄэтӄэй уʼрэквъи.
Кэйӈыӈэвэ ивнин: ― Ии, ӈавыл, эӄылпэ ӄырагтакватгэ.
Эмытъэт тэӈыӈэ атаалгылятка, ӄэйвэлым ръэнут равалёмыркын, лымэвыр увичвыԓьыт, лымэвыр-ым мэӈин ръэйӈэвыткуркын.
ӈытотыляма въарэйпы ӄуликэйӈин ӄыпиригын рыгытъол.
ӈэвысӄэтӄэе пиринин въарэйпы рыгытъол.
Эквэтгъи.
Ръэтъеквэ таӈамалваӈ увичвыԓьын нэнавалёмӄэн, микынэ чама нинъэйӈэвӄин, ытръэч вэнлыги таӈванэван нытаалгылятгъан.
Тэкэм эймэвык ярак, ылленъютэ ивнин: ― ӄыгитэ, рай кэйӈын вэлеркылеркын.
Ынӈин ивыплыткук – ырыткугъи кайӈэты.
ӈэвысӄэтӄэе нанӄытранэн.
Люур ынӄо ӈытогъэ гытэӈъаачек.
Ырык энараԓьо гитлинэт нэмыӄэй ыллеӈи гачакэтта.
Энараԓьэн ӈэвысӄэтӄэй етгъи.
Пынлёӈӈонэн ӈэвысӄэттумгын: ― Кита ӄикви, миӈкыри гыт эʼликэтгъи ?
ӄол-ым лыгэн пыӈылтэлгъэ.
ӈэвысӄэтӄэй –энараԓьын рагтыгъэ.
Ыллеӈи ивнин: ― ӄывакъогэ тытлык ӄача ынкъам ӄытарынныкоӈыркын.
Ыллён-ым ваӈэӈӈогъэ, ӄээӄын-ым вак иквъи: ― ӄынтогэ.
ӈытома ӄикви: ― Ынӈэ эгитэкэ рынныкот.
Ыллён ӈытогъэ.
Ӈэвысӄэтӄэйин вэлывэл люӈэрэтэ.
ӄынвэр ринтынин ынкъам гитэнинэт рынныкот, ынръам люӈымлетэ итгъэт.
Чинит мыленинэт.
Ратамыткынатгъэ.
Кытыйга рылыпляннэн.
Кэйӈыӈэв ӄутысӄычетгъи ынкъам ӄымэк тэнтисӄуйвынин.
Ынӄоры иквъи: ― Пэллеӄэй гымнин ылленъют рэенӈыт.
ӄатчыгэ ёрочыко.
Авъеткынка ӄывакъотваркын ынкъам ынӈэ этэнӈыткукэ.
Люур етгъэт кэйӈыт.
Никвъэн чакыгэт: ― Мэӈӄо оʼравэтԓьаткэркын ?
― Чинит-ым тури оʼравэтԓьалыкойпы левыркынитык.
Ынӄоры овэчвыӈӈогъат ёрочыко.
ӈэйвысӄэтӄэй, алымы нъэӄэлиӈэтӄин, наӄам-ым вэнлыги нытэнӈыткуӄин.
Йылӄэтгъэт кэйӈʼыт.
Кэйӈыӈэвэ ивнин: ―Эӄылпэ ӄыкытгынтырагтыгэ.
Тэӈынӈэ атаалгылятка, ӄэйвэлым ръэнут равалёмӈын.
ӈытотыляма ӄолекайӈэпы пиринин въарэйпы рыгрыг.
Ръэтъеквэ, ръэнут валёмык, ныттэтӄин гыргочаткынэты, наӄам тэӈэллы мэӈин ныԓьунин.
Пыкэттыляма ярак, ылленъютэ ивнин: ― Ынӄэн кэйӈэ найъоркынэгыт!
Ыллеӈи ырыткугъи, чакэтта-ым нанӄытранэн кэйӈын.
Нанӄычыкойпы пинтыӄэтгъи черитӄыԓьу агтэӈкэаʼачек.
Ымылъо чеэкэй нымытваӈӈогъат.
Ытръэч.
Каԓьанто
Ганымытваленат ынпыначгыӄай гэнпыӈэвӄэе.
Ытри эӈинӄэйкыԓьинэт ынкъам нылгитэгъеӈӄинэт нананагты.
ӄол итык кыевык ынпыӈэвӄэе ивнин ынпыначгыӄай: ― Игыр вай рагалягъа кэԓьэмуурил.
ӄытрилгын расӄэвъянвык уттытъулӄэй.
Галяк ынӄэн – ӄытрилгын тинытъулӄэй, ынкъам вытку ынкы ыргынан нэрэйылгыт ӈинӄэй.
– Йылыплыткук ӄынрултэтгын тинытъул.
Волӄытвэӈӈок навалёмын выргыргын ынкъам нэԓьунэт тылеԓьыт.
Ынпыначга рытрилнин уттытъулӄэй.
Томгатгъэ мэйӈумкуум.
Ытръэч-ым кэлъетэ ытлён нагалян.
Ынпыначга рытрилнин тинытъулӄэй.
Томгатгъэ тэнӈагчыӈын.
Нылвавӄэн рымагтык.
ӄынвэр-ым кэлъэтэ нивын ынпыначгын: ― ӄынрултэтгын тэнӈагчыӈын.
Лыгэн ръэнут тэгъэӈу лынъё ӄыпиригын.
― Ыныкит-ым нъинэйылтык ӈинӄэй.
Найылыӈон мэйӈыӈинӄэй, ытръэч ынпыначга эʼнӄу лыгнин.
― Вынэ ынӄэн мэйӈыӈинӄэй, –иквъи ынпыначгын.
Кынвэр нэйылын вытку вакъотваӈӈоԓьын.
Ынпыначга рырултэннин тэнӈагчыӈын.
Ныгаляӄэн кэԓьэмуурил, ӄорат-ым ныӈылвыентоӄэнат.
ӈинӄэй пэрэё нанмайӈавыӈӈон.
Нэтэнынныӈын Каԓьантоно.
Ӈинӄэй ныйӄымэйӈэтӄин.
Нъэлгъи ынанармааʼачеко, наӄам гытиӈыԓьу.
ӄулигъевык ивнинэт ынпыначгыт: ― Вай-ым тыӈэвгилисӄивыркын.
Мэӈӄо ынан гавалёмлен гытиӈӈвысӄэтӄэй, нымытваԓьын пылвынтычанлячыко, ӈээкык Тыӈэчьынин.
Ытля ивнин: ― ӈыточьата ӄитыркын.
Ԓьунэӈу янрайъытъолӄай, лыги ӄылгыркын – митъэлыги трагтытыляркын.
Гырголятгъэ эʼъэʼгты.
Каԓьанто пыкиргъи йъилгык.
Йъилгын пынлёгъэ: ― Мэӈко етгъи, нырэӄигыт ?
― Вай-ым ӈээкык Тыӈэчьынин тырэлгыӈыркын.
― Аʼм вынэ чамъам!
Ымыԓьо ынӄоры люӈпэлӄынтэтэ гитлинэт.
Лыгэнитык наранмыгыт Тыӈэчьынэ.
Ытръэч-ым Каԓьанто вэнлыги эквэтгъи.
Йъилгэ эквэтыԓьн ивнин: ―Вынэ наранмыгыт Тыӈэчьынэ.
Етгъи Каԓьанто Тыӈачъына.
Тыӈэчьын пынлёгъэ: ― Нырэӄигыт ?
– Вай-ым тырэлгыӈыркын гынин ӈээкык.
Ӈэвысӄэтти Тыӈэчьынэ ывийгут рыннинэт.
Этын ытри Каԓьанто рэлку ёрочыко пычвэтгавыӈӈогъат.
Ывиплыткунэӈу – нэнъылин ӄэмэӈы.
Ынкаткынык нытваӄэн ымыԓьаймак.
Йъыӄамэтвачетымгогъат.
Каԓьантона винвыргынин троочгыӄай айколгэӈкы.
ӈэнри ринтынинэт эръэтъулти.
Рэтык ӈыраӄав аймак, Тыӈэчьын паагъэ ӄамэтвак ынкъам иквъи: ― Эргатык мытрэнэймэвӈын ӈэлвыл, гыт-ым аʼратыԓьо ритгъэ.
Кыевинэӈу ӈэлвыл нэнэймэвын ярагты.
ӄорат пылвынтырынныԓьыт, наӄам аны чъомыткынык гамоллыкыкватленат.
Каԓьанто ӄорапэнрыткогъэ, пэлгынкавравыӈӈонэнат.
Ымы ынкы лёӈынма нэнтын, ӄэлёӄ-ым колё нэрмэӄин.
Йигрэквъи.
Иквичисӄиквъи.
Пынвынтычанлячыко ԓьунин ӈэвысӄэтӄэй.
Ытрэчтэгын ныгтиӈӄин!
Уквэннин ӄлявыля ынкъам ӈэвысӄэӄэй нанӄатгъэ.
Тыӈэчьынэ ивнин Каԓьанто: ― Эргатык ӄыӈавынрагтатгэ.
Нагтогъан пылвынтычанлячыкойпы ӈэвысӄэтӄэй, аны ярачыко рыпэт ӄэргыръогъэ.
Эргыръок ытри эквэтгъэт гэкэӈэ.
ӈэвысӄэтӄэй гэнэнэнэтэ нытваӄэн каарачыко.
Гэкэӈыԓьу нитӄин эгтиӈкиӈэвысӄэт.
Тлеԓьыт ынръам иʼгэ нэгрулмынэт.
Тэнӈу нэтчыгъэн ӈэвысӄэт гэкэӈыԓьын.
Кулиԓьэтгъэт: – Наӄам нивӄинэт, иӈӄун Каԓьантон ӈэвъэн нылгиныгтиӈӄин, ӄытлыги-ым тэӈэгтиӈкыԓьин.
Ытлён иквъи Каԓьантон ӈавъанэты: ― Аны велер ӄъурэкви!
Люур тиркыръугъи.
Гынникыт гынтэвръугъэт лымынкыри, алымы этлы нырэгынтэвӈынэт.
Эмӄыниннъэ ытля Каԓьантонэн нынтоӄэн ӈаргыногты.
Люур ӄол рыннин ԓьунин янрайъыӄай.
Иквъи: ― Тылеркын мургин экык.
Пыкиргъэт гʼэкэӈыԓьыт.
Тагнымытваӈӈогъат.
Ытръэч.
Ӄайитъыԓьын то Ниӈвит-ынпыӈав
Ӄайитъыԓьын ынӈин ӄонпы талʲымӈыԓьсинӈыткын.
Ӄайитъыԓьын ынӈин агут ынӈинытык никаткы талʲымӈыԓьсинӈыткын.
— Уся Калиӈав, ӄиналʲымӈыԓьги!
— Иняс аталʲымӈыԓьсинӈыка, ӄэӈун Ниӈвит-ынпыӈав маӈки валумтилыткы.
Тэлы нитканаӈ Йыссыӈавынаӈ ӄылаги.
Ӈанык ынлʲымӈыԓьгыт.
Тэлы галалин.
— Йыссыӈ, ӄиналʲымӈыԓь!
— Тинга-ӄи таӄлʲымӈыԓь иняс гыммы лʲымӈылʲык.
Ӈан Иԓьгыӈынаӈ ӄылаги, ӈан ынлʲымӈыԓьгыт ӈанык.
Ӈантиӈ галалин.
— Иԓьгыӈ, ӄиналʲымӈыԓь!
— Иняс аталʲымӈыԓьсинӈыка, ӄэӈун Ниӈвит-ынпыӈав маӈки валумтилыткы.
Ынӈин Ниӈвит-ынпыӈав иви.
— Мигга-ӄа ынӈин талʲымӈыԓьсинӈыткы?
— Ӄыги ынынну, Ӄайитъыԓьын!
— Ӄытыммы йилык мытгʼымтывагыт?
Йилыйил татгʼымтыва талʲымӈыԓьсинӈыткы.
Никы гаӈвулин кылалъатык.
Ӄонпы ана таӄылӄыл кылалъатыткынин Ниӈвит-ынпыӈава Ӄайитъыԓьын талʲымӈыԓьсинӈыткын.
Кылалъатыткынин.
Маӈки гаюгʼылин, никы гивлин: — Ӄинантилпаллатык нурала, ӈан Ниӈвит-ынпыӈавыӈ инанакмитыӈаллаткынитык!
— Пысяся-ӄун мисъысвыстурак.
— Ынки ӄытисъысвыстураӈыткы, инанакмитыӈатыткы Ниӈвит-ынпыӈавыӈ!
Гавʼалӄивлин васӄинынаӈ галалин.
Гивлин никы: — Ӄинантилпаллатык!
Ниӈвит-ынпыӈава инаткылалъатыткы.
— Пысяся-ӄун мисъысвыстурак.
— Ынки ӄытисъысвыстураӈыткы.
Накмитыткынигым.
Гавʼалӄивлн ынӈин нумал.
Ик гʼоро ынӈин ниткыӈыт кымиӈӈыт гаюгʼылин Ниӈвит-ынпыӈава наӄам-ат — авʼэвʼэвʼэ.
Танньысӄыӈыткынин унюню.
Ниӈвит-ынпыӈав: — Алло гуткэ агалака Ӄайитъыԓьын?
— Ӄывыттэ, мыри амыктирӈата титыткы.
Ана яплу гагалалин.
Никы: — Маӈкыт ам гынин ӄылавул ӄытыййи?
— ылвʼагили.
— Матка талгуӈи?
— Ӄэӈун талгуӈи.
Тинга ана ныынмылӄивнин.
— Ӄэӈун талгуӈи.
— Матка-ӄи гутку-ӄи тыыткивык?
— Ӈанык гаткивылӄив, тинга ныынмылӄивнин.
ынин киркир гапрылин, ӈан гаӄуӄлюткуйвыл, ӈанык гапуӄъюсгал, ганикал гарылтил, гамлыӄуӄлюткул.
Маӈиняс... Гʼыԓьвʼытняӄ йылӄатыткы.
Гʼыԓьвʼытняӄ йылӄатыткы ынӈин никы... Киткит ӈывалыткы: Яппо амъаӈарин.
Ӄысын ынин киркир гаӄуӄлюткул, ӈанык гапуӄъюсгал.
Явас ганкиругʼыл.
Увик туткынин, пунта туткынин.
— Гатаӄлин-ӄа, нисъысасаӄин ылвʼапунта?
Ӄысын ынин увик пунтуткынин.
Гʼоро гактыгʼамйирлин киркир, тин ӈанык гапытӄаллин.
Ӄысын никы гʼыԓьвʼытняӄ йылӄатыткы.
Гаӄуӄлюткул киркир пуӄъюсгу лыӈыткынин Ик гавʼвʼавлин ынки ынтавʼыт.
Ӄайитъыԓьын ынӈин гагʼирлин вʼаямык.
Никы ынӈин вʼаямтэныӈ галалин ниткы Ниӈвит-ынпыӈав.
— Ӄайитъыԓьон, таӄа тытынны вʼаямняӄу?
— пыло, пыло, пыло, пыло... Галпылӄивлин.
Ӄылпылӄивгын вʼаям, таткуӈын.
Ойивъа калисгаю тавыррылӄивлаӈина ӈанык гива: тыткуткы.
Гʼоро гаӈвулин таткуӈки вʼаям.
Гʼэл, гʼэл, гʼэл... Гʼоро ынкэпы вʼытвʼытпиԓь никы ԓьиӈлётыпиԓь галаткын, наллыплатыткы.
Ӈанината гаӄталлин нанӄын.
Тин гапыткыӈталлин.Игыр мыкычьыт энмэч энанымӈыԓявыӈӈогъат эмыръавагыргык, ваԓьыт кэтэм мурыгԓыку, ынӄэн моргынан ԓыги мытытчын оʼравэтԓьайпы, микырык ынанторымгойпы чинитԓыԓетэ гэԓьуԓин тывъё ынкъам микынти гатваԓенат ыʼттъыёԓ тъэвэты ивыԓьу Таӈпыӈыԓык.
Ымы гым тывэтгычемгъок кэԓинӈивэтык гыныкы, вэймэну ԓынъёйгыт Феофилегыт, пыӈыԓтэԓык, янор ымыԓьо рычичьэтыпԓыткук.
Ынӄэн ратвагъа пытӄыэнанъомраво гынин гыёԓятгыргэты, раӄэты энмэч гэныгйивэтигыт.
Ирод энма тиркэрму Иудеянотак, ынкэӈит ынкы ганымытваԓен таароӈрагэԓевыԓьын, микын нынны Захария.
Ытԓён гитԓин Авийын энанрымэйпы.
Ӈэвъэн ынин, микын нынны Елисавета, гитԓин чинйыръу Ааронын.
Ытри ӈирэргэри ԓыгипыԓьу оʼравэтԓьано гитԓинэт Аӈаӈэты (Энантомгавыԓьэты) ынкъам ӄунчимгъутэ ныркыԓеӄинэт ымыԓьо тъэвэквыргыт Этынвэн.
Ытръэч-ым экмиӈыкыԓьинэт: Елисавета экымиӈэткыԓьу гитԓин, ӈаӄам ытри энмэч гэԓгинпэвԓинэт.
Ӄоԓ итык Авийын энанрымэн таароӈгэԓевымгогъэ, ынкы Захария тэԓеӈкинэмиԓ гиԓивыԓьыԓӄыԓ: рэсӄивыԓьыԓӄыԓ таароӈрачыкогты ынкъам ынан рынԓявъёԓӄыԓтэ таӈыткэванавыт энанэнтыткованвык.
Ытԓён рэсӄиквъи Этынвэн таароӈрачыкогты.
Ымыԓьо-ым рэмкын, ытԓён ванавнынԓявма, гатвэтчатваԓен ӈаргыноӈӄач ынкъам гаченъёргаввэтгавԓен Аӈаӈэты.
Ынкъам ԓюур вытрэтгъи Эӈэӈин пынԓынԓяԓьын – ытԓён гатвэтчаԓен мраӈӄач энанэнтыткованвык, миӈкы гэнынԓевԓинэт таӈыткэванавыт.
Ԓьук ытԓён Захария гакапчачавԓен ынкъам гэԓиӈиԓюԓин.
Ытръэч-ым ангеля ивнин ытԓён: Ынӈэ эʼӄэԓиӈэткэ, Захария, ӄун гынин ченъёргаввэтгав гаваԓёмԓен.
Гынин ӈэвъэн Елисавета раккантогъа ынкъам рэтэнынныӈын ытԓён Иоанныно.
Ытԓён ритгъэ гыныкы кыткоргаквырго, ынкъам мыкычьыт ракоргавыркыт ынин оʼратгыргэты.
Миӈкыри ӄун ытԓён ратвагъа эргычьатыԓьо Этынвэты, ӄырым нъэӄимԓюркын ынкъам Эӈэӈин Выйитэ рэйыръэтгъэ еп уʼрэткэ.
Нымкыӄинэт израилыԓьыт (еврейыԓьыт) Иоаннына рэнпэԓӄынтэвнинэт Этынвэты, ыргин Аӈаӈэты.
Ытԓён раянотгъа Этынвык, тъивчимгъутэ энагԓятыԓьын Илияна, рыԓенво ԓинԓиӈыт ытԓыгыргин оʼракымэӈэты, аваԓёмкыԓьэты Эӈэӈин танчемгъогыргык, ынкъам рантэнмавнэн рэмкын ятынвэты Этыӈ.
Захарияна пынԓёнэн ангел: ʼМиӈкыри-ым гымнан ынӄэн ԓыги тырэтчыӈын?
Энмэч гым ынпыначгэгым ынкъам гымнин ӈэвъэн нэмыӄэй эӈинкыԓьиӈ.
Ангеля татԓыгнэн ытԓён: ʼГым – Гавриилегым.
Трэтыркын Эӈэӈин тъэвчемгъогыргын.
Ынан инэнӈивыгъи гым тывынво гыныкы ӈотӄэн таӈпыӈыԓ.
Гымнан гыныкы тывъё ӄырым игытӄэй нытван, вытку ӈотӄо.
Ытръэч-ым чеӈэт гынан ԓымаԓё ԓюӈыԓгэ гымнинэт вэтгавыт, гыт эйиԓыкэ рэнъэԓгъэ ымыԓьо ынӄэн нъаԓтагнэтыʼ.
Ынкэӈит-ым рэмкэ нъатчаӄэн Захария ынкъам ниничгытэтӄинэт, иаʼм ытԓён кимыԓтэтыркын таароӈрачыко.
Захария ӈытогъэ, ытръэч-ым вэтгавык ныԓвавӄэн.
Ымыԓьо чичеквъэт, этааны таароӈрачыко ынан ԓьунин инэнԓьуӈэт.
Ытԓён ныныгйивэтӄин ырыкы мынга, пэнинэмиԓ вама эйиԓыкыԓьу.
Гаԓягъат ынин гэԓеватъыԓёт ынкъам ытԓён рагтыгъэ.
Пэтԓе ынин ӈэвъэн Елисавета нанӄатгъэ ынкъам тэӈэвытрыкэ гатваԓен мытԓыӈэн йъиԓгыт.
ʼЫнӄэн ынӈин инэнтыгъи Этынва, тэгъеӈыԓьэ йытык гымыкайпы аʼӄапэран, таӈпэранво оʼравэтԓьагтыʼ, – гивԓин ытԓён.
Ӈэръамытԓыӈӄав йъиԓгын нанӄыԓьытвама Елисавета, Эӈэӈэ тыӈивынин ангел Гавриил Назаретэты – майӈынымэты Галилеянотакэн, ӈавъаныԓӄыԓеты Иосифын, мэӈин гатваԓен чинйыръу тиркэрмин Давидын.
Нынны-ым ӈэвысӄэтин – Мария.
Етык ыныкагты ангеля ивнин: ʼВай-ым тыетык.
Эӈэӈэ рыкычьымавъёйгыт, онтымэты ӄытваркын!
Гынык рээн Этын!ʼ Ынан капчачо рытчынинэт ынинэт вэтгавыт ынкъам нычимгъуӄин, рэӄу ынан тывнэн ынӈин ваԓьын тинэнӄитпыӈ.
Ангеля ивнин ытԓён: ʼЫнӈэ эʼӄэԓиӈэткэ, Мария!
Гынык нъэԓгъи армагыргын, Эӈэӈэ йыԓьё гыргочайпы.
Гыт рананӄатгъа, раккантогъа ынкъам рэтэнынныӈын Ытԓён Иисусыну.
Ытԓён рэнъэԓгъэ ынанэргычьо, нэръэйӈэвыркын Эккэну Ынангыргочаԓьэн; Этынва Эӈэӈэ рэйыԓнин Ыныкы вакъосӄыёԓгын тиркэрмин Давидын, Ынин ыʼттъыютԓьин.
Ынан таӈӄонпыӈ рэнԓеркынинэт Иаковын яатԓьат, ынкъам Ынин Энанԓявагыргын ӄырым нытэԓпыгъэӈ.
Марияна пынԓёнэн ангел: ʼМиӈкыри-ым ынӄэн ратвагъа?
Гым еп эӄԓикэткыԓьигымʼ.
Ангел татԓыӈыткогъэ: ʼЭӈэӈин Выйитэ нарайъогыт ынкъам Эӈэӈин армагырга нэрэнчымкэтгыт, ынӄэната Нэнэны, гынан йытоё, вэймэну нэрэԓгыӈын – Ытԓён нэръэйӈэвыркын Эккэну Эӈэӈин.
Ӄыкэтъогын Елисавета, гынин чычеткинэӈэв, экымиӈэткиӈэву ԓынъё: ытԓён ынпэвыԓьын нанӄатгъэ ынкъам энмэч ыннанмытԓыӈӄав йъиԓгык варкын.
Аӈаӈэты таӈымыԓьо гаймаӈэн ваԓьыӈ.
Ынкэӈит Мария иквъи: ʼГым – Этынвэн пурэԓӈэвигым.
Мачынан ымыԓьо гыныквэтгавыгъет нытвагъаӈ.
Ынкъам ангеля пэԓянэн ытԓён.
Чигтъэр ыʼԓёӈэттэ гаԓяк Мария гагчакватгъэ майӈынымэты, ваԓьэты Иудеякэн ӈайванвык.
Ытԓён етгъи Захариян ярагты ынкъам иквъи: ʼАʼмын тыетык, Елисаветаʼ.
Елисаветана ваԓёмнэн Мариян ӄуԓиӄуԓ, нэнэны ԓюур вай камаграръогъэ нанӄычыко, ынкъам Елисавета Эӈэӈин Выйитэ йыръэтгъи.
Ытԓён нэргъав ӄуԓиԓьэтгъи: ʼГыт – Эӈэӈэ таӈаӈэнмыёйгыт ӈэвъэнйыръыԓыку!
Этынва ымы тэӈэӈинмынин гынин уʼрэтыԓьыԓӄыԓ Нэнэны!
Ытԓён вай микынэ ейвэчу инэԓгыгъи, гымыкы етгъи ытԓя гымнин Этынвэн?
Эчги гымнан тываԓёмын гынин ӄуԓиӄуԓ, нэнэны амкоргава гымыгчыку камаграръогъэ.
Кычьымыԓьигыт, ӄэԓёӄ ԓымаԓё ԓыӈын, тывъё Этынва вэты ратвагъа!ʼ Ынкъам Мария иквъи: ʼГымнин ӄэԓеԓвынэ рэргавыркынэн Этын, гымнин выйирит кыткоргавыркын Аӈаӈэты, Энанъягтаԓявыԓьэты гымыкы, ӄэԓёӄъым Ынан тэӈу инэтчыгъи, ԓыгэн аʼтав ваԓьэгым; игыр-ым ымтыӈарата кычьымӈаво наратвыркынэгым, ӄэԓёӄъым Эрмэԓьэ тэйкынин тэӈиничгытэт – нэргыӄэн Ынин нынны!
Ынин йыркыԓеӈгыргын вытрэтыркын ымтыӈаратэты, микынти таароӈыркыт Ыныкы.
Ынан рыԓенинэт ԓыгэмайӈытайкыгыргыт: рывынинэт тэгыттэмӈыԓьыт ырынпъоравэтԓьат, рыраӄыԓӄыԓявнэнат эрмэт энанԓяванвэпы, очыԓьыт-ым эргыпыԓьо рытчынинэт, гытъатыԓьэты йыԓнинэт таӈгыргыт, гаймычьыԓьыт-ым рытриԓнинэт эмӄуԓгэ.
Етгъи вэнратынво Ынин выёԓьэты – Израилеты, кэтъокво таӈӄонпыӈкэн йыркыԓеӈгыргэн, энатватъё мургин ыʼттъыётԓьагты, Авраамына ынкъам ынин яатԓьагтыʼ.
Мария гарамкыԓьытваԓен Елисаветан ярак ӄымэк ӈыръо йъиԓгыт ынкъам ынӄоры рагтыгъэ.
Ынӄэӈит кымэӈатыӈӈогъэ Елисавета, ыӈӄъом аккантогъэ.
Энараԓьа ынкъам чычеткинэтэ наваԓёмын, ръайыркыԓеӈгыргын Этынва рыԓенин ыныкагты.
Ытри гакоргавԓенат ынык рээн.
Амӈыроотӄавкэн ыʼԓёк ытри етгъэт тайкынво гыевӄаквыргын еврейыԓьэн .
Чит-ым нэрэтэнынныӈгъэн ытԓён ытԓыгымиԓ Захарияно, ытръэч-ым ытԓя кавтычгогъэ: ʼЭтԓы, ытԓён нэръэйӈэвыркын Иоанныноʼ.
ʼАны аԓымы гынин тыӈэрэтык уйӈэ ымы мэӈин ынӈин нынныԓьыӈ, – нивын ыргынан.
Ынӄъом намӈыԓёӈӈогъан гыйивӄэвэ нэнэнин ытԓыгын, миӈкыри ынӄэнына рэтэнынныӈыркынин.
Захарияна йынаннэн вычготтыӄай ынкъам кэԓинин: ʼЫнин нынны – Иоанӈ.
Ымыԓьо иничгытэтгъэт.
Ынкы ԓыгэн эвыр йиԓынӈэгъи, ытԓён вэтгавыӈӈогъэ ынкъам анъяӈӈонэн Эӈэӈ.
Ымэнараԓьыт эʼӄэԓиӈэтръугъэт.
Ынӄъом ӈотэнпыӈыԓ нъэԓгъи ым-Иудеякэн ӈэйнутэк.
Микынэ ынӄэн наваԓёмын, ымыԓьо чимгъугъэт ынкъам эвыӈӈогъат: ʼЫтԓён вай микыну рэнъэԓгъэ ынӄэн нэнэны?ʼ Ынкъам ӄэгԓынангэт, ынык рээн гатваԓен Этынвэн армагыргын.
Захария, Иоаннын ытԓыгын, Эӈэӈин Выйитэ йыръэтгъи ынкъам мэтъатвыткоӈӈогъэ: ʼМынынэргавын Этын, Израиԓькэн Эӈэӈ!
Ытԓён етгъи морыкагты винрэтык, курык рытавэмэнӈытораквыргын Чиниткин варатэты; Ынан тыӈивынин морыкы Эргыэнаԓватыԓьын Инэнъегтэԓевыԓьын ярайпы Давидын, Ынин выёԓьэн, – миӈкыри гэнатватԓен морыкы Ынин тэԓеӈкин аӈаӈмэтъатвыткоԓьэпы.
Ынан мури нэрэнъегтэԓевмык морыкъаӄаԓьэпы ынкъам ымыԓьоргэпы, микырык ԓыгъэӄу нэԓгыркынимык.
Ытԓён гэнатватԓен йыркыԓиӈыԓьу вак морыкъыттыётԓьарыкы ынкъам ԓыги ԓыӈык вэтгычьатвыԓгын.
Ытԓён гъомрэнатватԓен Авраамына, q4 морыкъыттъыётԓьагты, энмэн нэрэнъегтэԓмык аʼӄаԓьэпы.
Ӄырым мэкына мынъэӄэԓиӈэнмык ынкъам выёԓьо мытратваркын Ыныкы, иӈӄун вак ԓыгипыԓьу, аʼӄатвакыԓьо Ыныкэгйит.
Гыт-ым, гымнин нэнэнэйгыт, рэныннынӈэгъэ мэтъатвыткоԓьо Ынангыргочаԓьэн, ӄэԓёӄъым рэԓеркын ыʼттъыёԓ Этынвык, иӈӄун Ыныкы татыԓянвыӈык ынкъам ивык Ынин варатэты, Эӈэӈэ мэчынкы рэнаачыторавнэнат q4 эʼӄэԓтэтти варатэн ынкъам рэнъегтэԓевнинэт оʼравэтԓьат.
Мургин Эӈэӈ ыʼԓгыԓьэтыԓьын, йыркыԓиӈыԓьын рэетгъэ морыкы эʼэʼйпы, ӄынур ининиԓьын тиркытир, иӈӄун рыӄэргавык ваԓьыт q4 ӄынур въэгыргывосӄымчыко ынкъам рыгйивэтык морыкы ръэт, q4 рыԓеԓьын онтымгыргэтыʼ.
Иоанн-ым нымэйӈэтӄин ынкъам ныӄаԓяԓвыоʼмравӄэн.
Ытԓён ганымытваԓен чыгэйнутэк ынкатагнэты, титэ ваԓьыԓӄыԓ кэԓивытгыр еткин Израиԓькэн варатэты.
Ынӈэнъыԓёткок Римкин императора Августына гэтъивкэԓиԓин, инӄун таӈымыԓьо варат ыʼннынныкэԓин Римнутэкин империяк.
Тэӈвытку ынӈот нарыԓгыӈӈонат оʼравэтԓьат, титэ очочо Сирияк гитԓин Квириний.
Ынӄэната гамгаоʼравэтԓьан эквэтгъи ченэтнымнымэты рыԓгаткаԓенво.
Майӈынымгыпы Назарет Галилеянотакэн Иосиф нэмыӄэй ӄытгъи Иудеягты, майӈынымэты Вифлеем.
Ынӄэн мэйӈынымным Давидын.
Ӈэнри эквэтгъи Иосиф, кэԓёӄ-ым ытԓён Давидыргэпы ваԓьын.
Ытԓён рыԓгаткаԓесӄэквъэ гаӈавъаныԓӄыԓма Марияна рээн, мэӈин нанӄыԓьын.
Вифлеемык Мария кмэӈатыӈӈогъэ ыʼттъыёԓакката.
Рычымкэннин Ӈинӄэй, рытриԓнин раӈӄаматкынык ярагыннэкэн, миӈкыри ӄун ытри арамкыԓьырака гатваԓенат.
Мэччымче ергык гатваԓенат рыюԓьыт.
Ытри гакытэпгынрэтԓенат.
Ырыкы вытрэтгъи ангел, ынкъам эргычьатын Этынвэн тыӄэчгытратгырго нъэԓгъи ырык гыроԓмакы.
Кытэпгынрэтыԓьыт эʼӄэԓиӈэтръугъэт.
Ытръэч ангел иквъи: ʼТэӈынӈэ айыԓгавка!
Торыкы тырэтын таӈпыӈыԓ.
Ԓыгэкоргын ратвагъа ымваратэты: Давидын мэйӈынымнымык уʼрэтгъи тургин Инэнъегтэԓевыԓьын, тургин Этын, Христос (Эӈэӈин Ԓьоё).
Миӈкыри рэԓкыԓӈыткы Ытԓён: ынан ӈан рэԓьуӈыткы Нэнэны, рычымкатъё ынкъам рытрэԓьё раӈӄаматкыныӄ.
Ԓюур ангелык ӄача вытрэтръугъэт ӄутти нымкыӄинэт, ыргынан ныгтанъяӄэн Эӈэӈ: ʼМачынан нэргавыркын Эӈэӈ иʼиʼк, нутэк-ым мачынан нытваркын онтымгыргын оʼравэтԓьарыкы, микынти ыʼԓгу ԓыӈыркынинэт Эӈэӈэʼ.
Титэ ангелтэ йъэеӄэты пэԓӄынтэтгъэт, кытэпгынрэтыԓьыт вэтгаквыԓгыгъат: ʼКитаӄун, мыныԓӄынмык Вифлеемэты ынкъам мынгитэн Этынвэн тывъёʼ.
Гагчакватгъат Вифлеемэты, ынкы нэԓьунэт Мария, Иосиф ынкъам Нэнэнэӄэй, раӈӄаматкынык ваԓьын.
Ԓьунэӈу Нэнэны, кытэпгынрэтыԓьа ымытва нэнтын, рэӄын гивԓин ангел Ыныкэгйит.
Ымыԓьо паԓёмтэԓыԓьыт гиничгытэтԓинэт пыӈыԓеты кытэпгынрэтыԓьэн.
Марияна-ым ваԓёмъё ԓинчыку нинэгйипӄин.
Паԓӄынтаттыԓяма, кытэпгынрэтыԓьа нынэргавӄэн Эӈэӈ, иӈӄун ыргынан наваԓёмын ынкъам нэԓьун кэтэм тывъё.
Амӈырооткэн ыʼԓёӈэт гаԓяк тайкыёԓӄыԓ Ӈэнӄаеты гыевӄаквыргын еврейыԓьэн.
Ынкъам Ытԓён нэтэнынныӈын Иисусыну, ӄэԓёӄ еп ананӄатка ытԓя, ынӈиннынныԓьу гэԓгыԓин ангеля.
Нъэԓгъэт ыʼԓёт гытамавысӄэвкэн Мариян ынкъам Иосифын, ӄэԓёӄ ынӈин гэныгйивэтԓин Моисейын Законык.
Иосифына ынкъам Марияна нэрэтгъэн Иисус Иерусалимэты, иӈӄун Этынвэты рытэнмавык .
Ӄэԓёӄъым Этынвэн Законык гатвыԓен: ʼГэмгэӈинӄэй ыʼттъыёԓкэн Этынвэты рытэнмавъёԓӄыԓʼ.
Ымыӈ Этынвэн Законыгъет инэнинтыткуԓьыԓӄыԓти ӈирэӄ нутэпчиӄэтэ ԓымэвыр ӈирэӄ голубӄая Аӈаӈэты.
Ынкэӈит Иерусалимык гатваԓен оʼравэтԓьан, нынныԓьын Симеон.
Ытԓён гатваԓен ԓыгипыԓьу ынкъам таароӈыԓьо Аӈаӈэты, нэнъатчаӄэн рыягтаԓяквыргын Израилен.
Ынкъам Эӈэӈин Выйитэ нинэвинрэтӄин.
Ынан ивнин Симеон, ытԓён энмэн ӄырым нывъин, вытку виин эԓьукэ рэнтыгнин Этынвэн Христос (Ԓьоё).
Эӈэӈин Выйитэ ӄытыйгут рыннин Симеон таароӈрагты.
Титэ ытԓыгырык нэрэтын Нэнэны Иисус, иӈӄун рыкуврэтэвык Ыныкы, ръэнут гэкэԓиԓин Моисейын Законык, Симеонына пиринин Ытԓён ынкъам тэӈэӈинмынин Эӈэӈ: ʼЭӈэӈигыт, ӄинэтриԓги Гынин пурэԓигым, иӈӄун таӈонтымэты мывъик, миӈкыри Гыт гивигыт: игыт тыԓьун Инэнъегтэԓевыԓьын, рытэнмавъё Гынан ымваратэты: Ынан ранӄэргавнэнат гыёԓгырга ымы аԓваԓьыянвыт вараттэ, ынкъам Гынин варат Израиԓь ранэргавнэӈ.
Иосиф ынкъам Мария гиничгытэтԓинэт, титэ наваԓёмын, миӈкыри Симеонына вэтгаво ԓыгнин ыргин Экык.
Ынӄоры Симеонына тывнэнат ырыкы Эӈэӈин тэӈэӈинмыт ынкъам ивнин Мария, ытԓя Нэнэнин: ʼВай арычгытваркын Ытԓён, Микынэ курэ мыкыԓьыт Израилык уйӈэ рэнъэԓӈыт ынкъам мыкыԓьыт рэԓӄунӈыт, ынкъам ымы гынин ӄэԓеԓвын рэнпыткэвнин ръысӄа.
Ытԓён рэнъэԓгъэ Эӈэӈин гыйивӄэву, мэкына рирвывиченӈыт мыкыԓьыт, ынкъам ынӄэната оʼраӈ рэнъэԓӈыт ыргин ԓинчыку вэнвакы ваԓьыт тагъяӈгыргытʼ.
Ӈутку гатваԓен ымы мэтъатвыткоԓьыӈав Анна, Фануилын ӈээкык, ваԓьын Асирын ченйыръэпы.
Ытԓён гатваԓен коԓё ынпыԓьу.
Анна ганымытваԓен ӈэръамытԓыӈэн гивиӈитти гъывэӄучитэ, чымӄык-ым вагыргын – ӄԓиквъиԓьу.
Игыр ынин ӈыраӄӄԓеккэн ӈыръа парол гивиӈитти.
Ынан таӈванэван титэ ныпэԓянэн таароӈран, ытръэч ынкы гатваԓен таӈамӄынъычо, кытпэԓгъарэтвама ынкъам ченъёргаввэтгавма.
Ынкэмиԓ эймэвык ырыкагты, ынан рывэԓынкыӄунэвнин Эӈэӈ ынкъам нэнатвыӄэн Нэнэны ымыԓьорыкы, микырык нъатчаӄэн, титэ Эӈэӈэ рэнтэвиминӈытурэвнин Иерусалим.
Рыкуврэтэвыпԓыткук ымыԓьо, ръэнут ваԓьыԓӄыԓ тъивынӈиву Этынвэн Законыгъет, Иосиф ынкъам Мария пэԓӄынтэтгъэт Галилеягты, ченэтмайӈынымэты Назарет.
Нэнэны нымэйӈэтӄин ынкъам наройвавӄэн, кувчемгъоԓьо нынъэԓӄин.
Ынык гатваԓенат вэнратгыргын ынкъам рыӄэтпаквыргын Эӈэӈин.
Эмӄынгивик, Пасхакэн крычмыыʼԓёк, Иисусын ытԓыгыт ныԓӄытӄинэт Иерусалимэты.
Титэ Ынык гэнъэтԓинэт мынгыткэн ӈиръэ пароԓ гивиӈитти, ӄынур-ым ӄонпыӈ ӄытгъэт крычмынво.
Крычмыпԓыткугъэт.
Титэ нырагтыпаԓӄынтатӄэнат, Иисус пэԓятгъэ Иерусалимык.
Ытԓыгырык гэмо гэԓгыԓин, мытив Ытԓён тыԓеркын ӄутырык рээн.
Ынӈин гэԓеԓинэт таӈымъыԓёӈэт, ынӄо-ым наԓӄырэрыӈӈогъан Ытԓён чычетԓыку ынкъам ԓыги ԓынъё оʼравэтԓьаԓыко, титэ-ым ԓюнԓьутэ нэнтыгъэн Ытԓён, пэԓӄынтэтгъэт Иерусалимэты ӄыритйивэ Ытԓён.
Ытръэч ӈыръо ыʼԓеӈэттэ гаԓяк ыргынан нэԓьугъэн Ӈинӄэй таароӈрак.
Ытԓён нывакъотваӄэн инэныгъюԓевэтыԓьык рээн, ныпаԓёмтэԓӄэн, ынӄо нымӈыԓёӄэн.
Ымыԓьо, микынэ Ытԓён ныпаԓёмтэԓӄэн, ниничгытӄинэт чечаквыргэты ынкъам татԓыӈыткогты.
Ытԓыгыт гиничгытԓинэт ԓьук Ытԓён ӈэнку.
ʼЭккэӄэй, ытԓён вай иаʼм Гыт ынӈин морыкы итгъи?
– пынԓёнэн Ытԓён ытԓьата.
– Гынин ытԓыгын ынкъам гым гэԓгипэгчиӈэнмури ынкъам ныԓӄырирыткумури Гыныкыʼ.
ʼРэӄу гэнарэрторэ?
– пынԓёгъэ Ытԓён.
– Эви торгынан гэмо, Гымнин Ытԓыгин ярак ваԓьыԓӄыԓегым?ʼ Ытри ԓюнчичевыԓьыт, рэӄын Ытԓён ивыркын.
Ытԓён пэԓӄынтэтгъи ырык рээн Назаретэты ынкъам ԓымаԓыԓьо ырыкы нытваӄэн.
Ытԓьата нинэгйипӄин ԓинчыку ымыԓьо ԓьоё, Ынин очыткот.
Иисус нымэйӈэтӄин ынкъам кувчемгъоӈ нынъэԓӄин.
Ытԓён ыʼԓгу гэԓгыԓин ымы оʼравэтԓьата, ымы Эӈэӈэ.
Кыԓгынӄавкэн гивиӈитык энантыԓявма императора Тиверийына, титэ Понтий Пилат гатваԓен очочо Иудеяк, Ирод гатваԓен эвынэрму Галилеяк, ынин-ым йичьэмиттумгын Филипп гатваԓен эвынэрму Итуреяк ынкъам Трахонитида-ванвык, Лисаний-ым гатваԓен эвынэрму Авилинеяк, ыʼттъыёԓтаароӈрагэԓевыԓьыт Анна ынкъам Каиафа вама, Эӈэӈэ чыгэйнутэк рывыёԓьавнэн Иоанн, экык Захариян.
Ынкъам Иоаннына кавраӈӈонэнат нутэт, ваԓьыт Иорданкэн гычурмыйиквик.
Ытԓён тъэвэты нивӄин, иӈӄун ыʼмпаӈвагыргын аԓваӈ рытчыёԓӄыԓ, ынӄоры Эӈэӈэ ранэнаачыторавнэнат эʼӄэԓтэтти, ынкъам вэты турытвиԓьыԓӄыԓти мимԓе.
Кэԓик мэтъатвыткоԓьэн Исайян ынӈин гэкэԓиԓин: ʼӃоԓентоԓьын чыгэйнутэк: „Ӄынтэнмаквыткы ръэт Этынвэты, ӄынвэтгатгыткы Ынинэт кытвэнвыт: гамгатроочгын мачынан ныйыръэтын, гэмгэӈэй ынкъам иʼннун мачынан нычивтэтын, пъоԓтакы ваԓьыт ръэттэ мачынан нывэтгатынат, апэтгыкыԓьэнат мачынан нынъэԓынэт таӈрыратыԓьо, – ынкэӈит ымыԓьо нымытваԓьырык нэрэԓьуӈын Эӈэӈин рыягтаԓяквыргыӈʼ.
Иоанн нывэтгавӄэн оʼравэтԓьагты, микынти ныетӄинэт ыныкы торытвэнво мимԓе: ʼМэркычгыргыторэ!
Микынэ ԓыги рытчынин торыкы чимгъун, энмэн рэгынтэвыркынитык ваԓьыԓӄыԓепы анӈэнгыпы?
Эмтэӈычьэ ӄынкаԓыроквыткы, тургин ыʼмпаӈвагыргын ӄэйвэ аԓваӈ рытчыткы.
Ытръэч-ым ынӈэ ивкэ эмӄэԓеԓвынэ: „Мургин ыʼттъыютԓьэн – Авраам!ʼ Тивыркынитык тури, Эӈэӈэ гаймаӈэн рэтэйкынинэт ӈотэнвыква яатԓьат Авраамына.
Аʼԓыгаттэ энмэч варкын уттыкинмык ӄача: уттуут, этэнтыӈэйыръэткыԓьин, ныпрыӄин ынкъам нынинтыӄин йынйынэтыʼ.
ʼЫтԓён вай мури мынръэмык?ʼ – нымӈыԓёӄэн ытԓён рэмкэ.
Иоанн нытатԓыӈыткоӄэн: ʼЫнӄэнына, микын варкыт ӈиръэ мычыквыт, мачынан ӄоԓ ныйыԓнин ӈъоԓьэты.
Ынкъам ынӄэн, микын варкын рооԓӄыԓ, мачынан нитгъэн ымы ынӈиӈ.
Етгъэт торытвэнво мимԓе ымы инэгтэтнумэкэвыԓьыт.
ʼИнэныгъюԓевэтыԓьигыт, – нымӈыԓёӄэнат ытри, – мури мынръэмык?ʼ ʼЫнӈэ айынатка мыкыӈ тъэр ваԓьыԓӄыԓыӄ, – татԓыӈыткогъэ ытԓён.
Маравъаԓявыԓьа нэмыӄэй намӈыԓёгъан ытԓён: ʼМури-ым мынръэмык?ʼ Иоанн татԓыӈыткогъэ: ʼЫнӈэ аманэванԓяԓьатка, ыʼръэ авнэнаачыка ынкъам ӄыкачьарытваркынэтык ченэтмэгчермынгыкваʼ.
Варата гытгытэ нъатчаӄэн Христос, ынкъам ымыԓьо нычимгъуӄинэт эмӄэԓеԓвынэ, Иоанн вэчьым вай Христос.
Ытръэч-ым Иоанн иквъи ымыԓьорыкы: ʼГымнан тури тынтурытвивыркынитык мимԓе.
Ытръэч-ым тыԓеркын Ынӄэн, Мэӈин ԓыгармаӈ ваԓьын гымык.
Гым атымӈэтвакыԓьэгым ымы рыкыԓвэттурэвык кыеԓпынитти Ынык сандалияпԓякык.
Ынан нэрэнтурытвивӈытык тури Эӈэнин Выйитэ ынкъам йынйына.
Выԓпы, рэӄэ Ынан нинэчеритвыӄин кавкавтыӈачьыԓӄыԓ кыкватвъайгыпы, энмэч Ыныкмынгык; кавкавтыӈачьыԓӄыԓ Ынан рэнумэкэвӈынин энаномакавванвык, кыкватвъай-ым рэнԓывэнӈынин авайӈыкэйынйыныӄ.
Иоаннына нинэныгъюԓевӄинэт оʼравэтԓьат, таӈпыӈыԓтэԓма.
Титэ-ым ынан тывыӈӈонэн ԓыгивыну ԓынъё этгыргын эвынэрмин Иродын, вэнвыматаԓьын ынык йичьэмиттумгин ӈэвъэнык Иродиада, ынкъам ымыԓьо ӄутти ынин ръачгыргыт, Иродына инээрнин ымъаӄагыргэты ӄээӄын ӄоԓ: ынан рывосӄыравнэн Иоанн.
Ымваратык рээн Иисус нэмыӄэй турытвигъи мимԓе.
Ынкъам титэ Ытԓён гаченъёргаввэтгавԓен, ааӈкатгъэ иʼиʼн ынкъам Ынык нъэԓгъи Эӈэӈин Выйивый – увикиԓьын ӄынур пчеӄаԓгын-голубь, – ынкъам ӄэнтэтгъи ӄуԓиӄуԓ: ʼГыт – Гымнинэйгыт ыʼԓгу ԓынъёйгыт Эккэйгыт, Гынык Гымнин коргаквыргыӈ.
Титэ Иисусынэ моонэн Чиниткин гэԓеватгыргын, Ынык гэнъэтԓинэт этъыманы ӄԓиккин мынгыткэн парол гивиӈитти.
Ытԓён гатваԓен, ынӈин оʼравэтԓьат нычимгъуӄинэт, эккэну Иосифын, мэӈин гатваԓен эккэну Илийын.
Ӄутти Ынинэт ыʼттъыютԓьэт: Матфат, Левий, Мелхий, Ианнай, Иосиф, Маттафия, Амос, Наум, Еслий, Наггей, Мааф, Маттафия, Семеин, Иосих, Иодай, Иоанан, Рисай, Зоровавеԓь, Салафиил, Нирий, Мелхий, Аддий, Косам, Елмадам, Ир, Иисус, Елиезер, Иорим, Матфат, Левий, Симеон, Иуда, Иосиф, Ионам, Елиаким, Мелеай, Меннай, Маттафай, Нафам, Давид, Иессей, Иовид, Воос, Сала, Наассон, Аминадав, Админ, Арний, Есром, Фарес, Иуда, Иаков, Исаак, Авраам, Фара, Нахор, Серух, Рагав, Фалек, Евер, Сала, Каинам, Арфаксад, Сим, Ной, Ламех, Мафусал, Енох, Иарет, Малелеил, Каинам, Енос, Сиф, Адам, Эӈэӈ.
Иисус, Эӈэӈин Выйитэ йыръэтыԓьын, пэԓӄынтэтгъи Иордангыпы ынкъам Выйитэ рыԓенин Ытԓён чыгайнотагты.
Ӈэнку ӈирэӄӄԓиккин ыʼԓёӈэттэ Ытԓён гэтэныгйиӈԓин каԓьайӈа-дьяволя.
Ӈотэнъыԓёк Иисус ытръэттэгын гапэԓгъарэԓен, ванэван ръэнут нынунин ынкъам гэгытъэвԓин.
Дьяволя ивнин Ытԓён: ʼЭвыр Гыт – Эӈэӈин Эккэйгыт, ӄытъивиквын ӈотӄэн выквыԓгын нъэԓык кавкавоʼ.
ʼГэкэԓиԓин Каԓегыргык: „Этԓы амкавкава егтэԓыԓьыԓӄыԓ оʼравэтԓьаӈʼ, – татԓыӈыткогъэ Иисус.
Ынӄоры рыԓенин Ытԓён эквыӈайыткынэты ынкъам рыкаԓыровнэн Ыныкы ыннанчечамыткава таӈымыԓьо нутэт ӈаргынкэнат.
Ынкъам дьяволя ивнин Ытԓён: ʼГымнан трэйыԓӈын Гыныкы очочынԓягыргын ымӈотэннотак ынкъам ыргин эргычьатын.
Ымыԓьо ынӄэн гэйытԓин гымыкы, ынкъам гымнан гаймаӈэн трэйыԓӈын мэкына трэтэгъеӈгъэ.
Кита-ым, ӄыԓевтытэӄэги гымыкы – ынкъам ымыԓьо ӈотӄэн ратвагъа Гыниӈ.
ʼЭӈэӈин Каԓегыргык гивԓин, – татԓыӈгъэ ыныкы Иисус, – „Этынвэты, гынин Аӈаӈэты, ӄытаароӈыркын ынкъам ытръэч Ынин выёԓьо ӄытваркыӈʼ.
Ынӄоры дьяволя рыԓенин Ытԓён Иерусалимэты, рывэтчавнэн расӄыткынык таароӈракэн ынкъам ивнин: ʼЭвыр Гыт – Эӈэӈин Эккэйгыт, ӄыпиӈкуги ӈотӄоры эвтыԓягты.
Ӈон-ым Каԓегыргык гэкэԓиԓин, энмэн Эӈэӈэ „Ченэтангеԓырыкы рэтъививнин гынрыру ԓыӈык Гытʼ ынкъам энмэн „ыргынан нарааʼрэгыт Гыт мынга, иӈӄун Гынин гыткаԓгын выквык эвнэиʼгнэткэ нитыӈʼ.
ʼГэкэԓиԓин: „Ынӈэ арматааӈка Этын, гынин Эӈэӈʼʼ, – татԓыӈыткогъэ Иисус.
Ынкъам дьяволя, рытэԓпэтык ымыԓьо таныгъеӈгыргыт, пэԓянэн Ытԓён ӄоԓенэкатагнэты.
Армайпыԓьын Эӈэӈин Выйитэ, Иисус пэԓӄынтэтгъи Галилеягты, Ытԓён натвыӈӈон ымчымчаванвык, Ынан нинэныгъюԓевӄинэт синагограк ынкъам ымыԓьорык нанъяйвыӄэн.
Ӄоԓ итык Иисус етгъи Назаретэты, майӈынымнымэты, миӈкы Ытԓён гэмэйӈэтԓин, ынкъам субботак, ӄынур ӄонпыӈ, етгъи синагограгты.
Ытԓён вэтчагъэ каԓевэтгавынво Каԓегыргын.
Ыныкы нэйыԓын Кэԓикэԓ мэтъатвыткоԓьэн Исайян.
Ынан рывэнтэннин ынӄэн, ԓьунин ваны, миӈкы гэкэԓиԓин: ʼ Этынвэн Выйивый Гымык рээн – Ынан нэнэрмэвыркынигым, ӄэԓёкъым Эӈэӈэ ԓьоёйгым.
Ынан инэнӈивыгъи Гым таӈпыӈыԓтэԓынво ӈъочьырыкы, рытъымучьэвэ ваԓьырыкы рымӈыԓявынво чьачентатгыргын, эԓкыԓьырыкы – ԓыԓяԓьогыргын.
Ынан инэнӈивыгъи Гым рытэвиминӈытурэвык рытавэмэнӈавъёттэ, эвынво, энмэн нъэԓгъи Этынвэн йыркыԓеӈгыргыӈ.
Иисусынэ рыныманнэн Кэԓикэԓ, йыԓнин ынӄэн гэԓевыԓьэты ынкъам вакъогъэ.
Ымыԓьо синагограк гэтԓепԓинэт Ыныкы.
Ытԓён вэтгавыӈӈогъэ: ʼИгыр нъэԓгъи Каԓегыргыкэн каԓеё, торгынан ваԓёмыткыʼ.
Ынкъам ымыԓьо вэтгычьатгъат ынык рээн ынкъам иничгытэтгъэт, миӈкыри Ытԓён гаԓгэтаӈвэтгавԓен.
ʼАны вай-ым Ытԓён ытръэч экык Иосифыӈ, – ытри чама нивӄинэт.
ʼ Торгынан, ӄэԓёӄъым, ратвыӈыткы Гымыкы игыр коттапвэтгавыт: „Инэнмэԓевыԓьигыт, ӄынмэԓеквын чинитувиӄ, – ивнинэт ытри Иисусынэ.
– „Моргынан, энмэн, гаваԓёмԓен, ръэнут гатваԓен Капернаумык.
Ӄытчыгын ымы ынӈин ӈутку, Гыныкъурэннутэӄ.
Ӄэйвэ тивыркынитык, – ӄээӄын нивӄин Иисус, – этԓы нынрыгэԓын мэтъатвыткоԓьын ынин уʼрэннутэк.
Аԓгаӈэка тивыркынитык: вама мэтъатвыткоԓьын Илия, титэ ӈыръо гивит гачывэптыма ԓюӈиԓетыԓьын ынкъам ымнотаеквэк гэнъэтԓин евэӄэты ваԓьын гытъатгыргын, Израилык гатваԓенат мыгӄԓиквъиԓьыт.
Ытръэч-ым ымы ыннанчьагты ырыгԓыку ԓюӈынӈивыԓьын Илия, гэнӈивыԓин амӄԓеквъэԓьэты Сарептакэн, чымче ваԓьын Сидонык.
Ымы энаврыӈгыԓгытъычгырга тъытԓьэт нымкъэв гатваԓенат Израилык вама мэтъатвыткоԓьын Елисей, ытръэч-ым ымы мэӈин ԓюӈынмэԓевэтыԓьын, арыԓгыка ытръэч сирияԓьын Неемаӈ.
Ымыԓьо синагограк аʼӄанӈэнайпыгъат, титэ наваԓёмын ынӄэн.
Ытри ӄутысӄычетгъэт, нэнвивын Иисус майӈынымнымгыпы ынкъам нэрэтгъэн ӈаййынрэты, опынъыԓенво Ытԓён.
Ытръэч-ым Иисус гаԓягъэ ырыгԓыкоеквэ, эквэтгъи.
Иисус етгъи галилеякэн майӈынымнымэты Капернаум ынкъам субботак Ынан нинэнинъэйвыӄин варат.
Ымыԓьо гиничгытэтԓинэт, миӈкыри Ытԓён гинэныгъюԓевыткуԓин, ӄэԓёк Ынин вэтгав гатваԓен эрмэԓьу.
Синагограгты гэетԓин каԓьайпыԓьын оʼравэтԓьан, ԓюур ытԓён нэргъав ӄуԓиԓьыръугъи: ʼМэй, ръэнут Гынан тэгъеӈу ԓыӈыркын морыкайпы, Иисус Назаретыԓьын?
Гыт етгъи тымынво мури?
Гымнан ԓыги, мэӈинэйгыт.
Гыт – Ԓьоёйгыт Эӈэӈин!ʼ Ытръэч-ым Иисусынэ тъививнин: ʼЭӄуԓикэ ӄытваркын ынкъам ӄынтогэ ыныкайпы!ʼ Рыпэӄэтавык рыпэт оʼравэтԓьан гынонсинагограк, кэԓы ӈытогъэ ыныкайпы, ԓюӈинэнъэӄэрэвэ ынык.
Ымыԓьо гэԓгиничгытэтԓинэт.
ʼАʼмын-ым вай како?
Ынык ынӈин ваԓьын очочынԓягыргын ынкъам армагыргын, рыпэт тъививыркынинэт кэԓьэт ынкъам ынӄэнат ӈыторкытʼ, – нивӄинэт ытри ыргичгу.
Ынкъам Иисус натвыӈӈогъан ымчымчаванвык.
Синагограйпы Иисус ӄытгъи Симонын ярагты.
Ӈавматаԓьын Симонын гатъыԓыӈоԓен, ынин гыԓгын гэԓгитгыԓетԓин, ынкъам Иисус нъэйӈэвын вэнратынво ытԓён.
Ытԓён иʼмпыгъи ыныкы, рынъотавнэн гыԓгыԓ ынкъам ынӄэната пэԓянэн ытԓён.
Ӈэвъэнйыръын ԓыгэн эвыр ӄутгъи ынкъам гыпэԓьатыӈӈогъэ.
Тэркамэчатыӈок оʼравэтԓьата наратыӈӈонат Иисусына амаԓва ваԓьа тъычгыгырга тэвиминӈэтыԓьыт.
Ынан нинэнйиӄинэт мынга ынкъам нинэнмэԓевэтӄинэт ытри.
Мыкыԓьыргыпы нынтоӄэнат кэԓьэт гаӄоԓеԓьыма: ʼГыт – Эккэйгыт Эӈэӈин!ʼ Ытръэч-ым Иисусынэ ивыну нинэԓгыӄинэт ытри ынкъам нэнанъотавӄэн ынӄэн тывык: аԓымы ыргынан ԓыги гэԓгыԓин, Ытԓён – Христос.
Инъэ Иисусынэ пэԓянэн мэйӈынымным ынкъам ӄытгъи оʼравэтԓьакэванвэты.
Мыкъоравэтԓьат ӄытгъэт ӄырэрынво Ытԓён.
Титэ нэԓьугъэн, нытъивэв иквъэт Ыныкы, иӈӄун эвнэквэткэ нитын ырыкайпы.
Ытръэч-ым Ытԓён иквъи: ʼЫмы ӄуԓимэйӈынымнымык Гымнан тывъёԓӄыԓ Энанԓявагыргын Эӈэӈин.
Ынӄэнагты Гым гэнӈивигымʼ.
Ынкъам Ытԓён ӄээӄын тъэвэты гавэтгавԓен синагограк Иудеянотак.
Ӄоԓ гитԓин Иисус гатвэтчатваԓен Геннисарет-гытгык ӄача, ынкъам рэмкэ, чымчууԓтэ гроԓмакы ваԓьа Ынык, ныпаԓёмтэԓӄэн Эӈэӈин вэтгав.
Иисусынэ ԓьунинэт мимԓык ӄача ӈиръэ ыʼтвыт ынныӈыттыԓьыргинэт, ыргынан ныӈойтэвԓяӄэнат купрэт.
Ытԓён ӈэԓӄиквъи ыннэнъытвык, Симонын ыʼтвык, ынкъам иквъи, иӈӄун нытэвыԓьатынат мачгынонэты гытгычормэпы.
Ынӄо-ым Ынан рыгъёԓявыӈӈонэн рэмкын ыʼтвыткойпы.
Вэтгавыпԓыткок Иисус иквъи Симонына: ʼӃыгнунэтги ымысӄыӈ ваԓьэты ынкъам ӄыкопрантыватгытыӄ.
Симон татԓыӈгъэ: ʼИнэныгйивэтыԓьигыт, мури гэмигчирэнмури ымныкирит ынкъам тэнԓюӈыннутэ, ытръэч-ым гым тритгъэ Гыныкэгйитʼ.
Ытри копрантыватгъат ынкъам ԓыгэкоԓё ынныӈыттыгъэт, рыпэт купрэт тъайытчаӈӈогъат.
Ыргынан нъайӈавыӈӈонат вэнратынво тумгыт, ӄуԓиыʼтвык ваԓьыт.
Ынӄэнат-ым эймэквъэт, ынкъам ыргынан чеэкэй нэйыръэтынэт ӈирэӄ ыʼтвыт, эʼми рыпэт анӈатыӈӈогъат.
Ԓьук ынӄэн, Симон (ытԓён-ым чама Пётр) ӈырэпэтгъи Иисусына ынкъам иквъи: ʼӃэнапэԓягэ гым, Этынвэгыт, гым-ым вай эʼӄэԓтэтыԓьигым!ʼ Пётр, ынин тумгыт Иаков ынкъам Иоанн, эккэт Зеведейын ынкъам ӄутти ынныӈыттыԓьыт коԓё гиничгытэтԓинэт мыкынныԓьук.
Ынкъам Иисус иквъи Симонына: ʼЫнӈэ эʼӄэԓиӈэткэ.
Ӈоткатагнэпы гынан рэԓьуркынэт оʼравэтԓьат Гымыкагтыʼ.
Ыргынан нагтонат ыʼтвыт гытгычормэты, напэԓян ымыԓьо ынкъам нэркыԓегъэн Иисус.
Ӄоԓ гитԓин Иисус гатваԓен ыннэнмэйӈынымнымык.
Ининигъи оʼравэтԓьан, таӈымыԓьэты энаръэԓьын энаврыӈгыԓгытъычгырга.
Ԓьук Иисус, ытԓён ԓьунирэтгъи нутэсӄык ынкъам иквъи ченъёргавэты: ʼЭтынвэгыт, аԓымы Гынан гым гаймаӈэн ринэнмэԓевэты, ыныкит ытръэч Гыт рэтэгъеӈгъэ!ʼ Иисусынэ ръэвытԓявнэн мынгытԓыӈын, рыйинин ытԓён ынкъам иквъи: ʼТытэгъеӈыркын, ӄымэԓеквиʼ.
Ынкъам ԓыгэн эвыр тъытԓьэн мэԓеквъи.
Иисусынэ тъививнин ытԓён ымы мэкына ръэнут авнатвыка: ʼӃыԓӄытги таароӈрагэԓевыԓьэты, мачынан ыргынан гыт ыʼнынчичьэтгыт.
Гыт гэнмэԓевэтигыт, ынӄэната ӄытаароӈыԓпынрыткогэ, миӈкыри гэтъививԓин Моисей, иӈӄун ымыԓьорык ынӄэн ыʼнԓьуӈ.
Тэнԓымынкы Иисус вэтгаво ныԓгыӄин, ынкъам мыкъоравэтԓьат нумэкэтръуӄинэт паԓёмтэԓынво Ытԓён ынкъам рымаԓявынво тъычгыргыт.
Чинит-ым Иисус нымкыче ныйыӄунтэтӄин оʼравэтԓьакэванвэты ынкъам ӈэнку ныченъёргаввэтгавӄэн.
Ӄоԓ итык, титэ Иисус гинэныгъюԓевыткуԓин, гавакъотваԓенат Ынык паԓёмтэԓыԓьыко фарисейыԓьыт ынкъам законынчечаватыԓьыт, етыԓьыт ымнымгыпы Галилеякэн ынкъам Иудеякэн, ынкъам Иерусалимгыпы.
Ынык рээн гатваԓен Этын, рынэрмэтвивэ инэнмэԓевэтык.
Оʼптытъар оʼравэтԓьата нэрэтын энанрыёԓгыткынык чывачгатыԓьын, нанраратвыӈӈын ытԓён ярачыкогты, рытрэԓынво Иисусына рыягнавкы.
Ытръэч-ым ытри гаԓвавԓенат рэсӄивык аммыкъоравэтԓьата.
Ыргынан, тыттэтык расӄыткынэты ынкъам рырыткук рэсӄын, нэнивтыԓевын ытԓён гэнанрыёԓгыткынма гынонэты Иисусына ягнагты.
Иисус, ԓьук ыргин ԓымаԓяквыргын, иквъи ӈотэнъоравэтԓьагты: ʼГанэнаачыторавԓенат гынинэт эʼӄэԓтэттиʼ.
Инэнчичевэтыԓьыт Каԓегыргыкэн ынкъам фарисейыԓьыт эмӄэԓеԓвынэ чимгъугъэт: ʼӇотӄэн раӄъоравэтԓьан, микынэ кытъаӄатвыркынэн Эӈэӈ?
Мытив-ым ранэнаачыторавыркынэнат эʼӄэԓтэтти ытръэч Эӈэӈэʼ.
Иисусынэ, ԓыги ԓыӈэ ръэнут чимгъуу ыргынан нэԓгыркын, ивнинэт ытри: ʼИаʼм ынӈин ваԓьыт тургинэт чимгъут?
Ръэнут нутгъэв – ивык „ганэнаачыторавԓенат гынинэт эʼӄэԓтэттиʼ эвытԓым-ым „ӄыԓӄутги ынкъам ӄыԓеркыӈ?
Игыр торгынан ԓыги рэтчыӈыткы, Эккэтэ Оʼравэтԓьаргэн гаймаӈэн ранэнаачыторавнэнат эʼӄэԓтэтти нутэйиквик.
Гымнан тивыркынигыт, – ивнин Ынан чывачгатыԓьын, – ӄыԓӄутги, ӄыпиригын чиниткин энанрыёԓгыткын ынкъам ӄырагтыгэʼ.
Ынӄэн ԓыгэн эвыр ӄутгъи, пиринин энанрыёԓгыткын, раӄыткынык гарычгытваԓен, ынкъам рагтыгъэ, анъяйва Эӈэӈ.
Ымыԓьо гэԓгиничгытэтԓинэт.
Ыргынан нанъяйвыӄэн Эӈэӈ ынкъам айыԓгэты нивӄинэт: ʼЙыӄӄайъым!
Иничгытэт игыр моргынан мытԓьун!ʼ Ӈыток ӈотэнрайпы Иисусынэ ԓьунин инэгтэтнумэкэвыԓьын, нынныԓьын Левий, вакъотваԓьын налогномакавванвык ӄача, ынкъам иквъи ыныкы: ʼӃыԓеркын Гымык яачыʼ.
Ынкъам ынӄэнына ымыԓьо пэԓянэн, ӄутгъи ынкъам яаԓятгъэ Ынык.
Левийына рытэнмавнэн ыныграк мэйӈыӄэмумэкэт.
Рэмкыԓьыԓыку гатваԓенат нымкыӄинэт инэгтэтнумэкэвыԓьыт ынкъам ӄутти оʼравэтԓьат, микынти гарычгывакъоԓенат ырык рээн.
Фарисейыԓьыт ынкъам инэнчичевэтыԓьыт Каԓегыргыкэн нивӄинэт, акавкэнма Ынин рагъёчачӈыԓьэты: ʼИаʼм тури ӄамэтваркынэтык ынкъам ыпавыркынэтык инэгтэтнумэкэвыԓьык рээн ынкъам эʼӄэԓтэтыԓьык рээн?ʼ ʼ Инэнмэԓевэтыԓьэ нинэнмэԓевэтӄинэт тъытԓьэт, ванэван этъылкыԓьинэт – татԓыӈыткогъэ Иисус.
– Гым тыетык рыгйивэтык, иӈӄун чиниткин ыʼмпаӈвагыргын аԓваӈ ыʼнытчыгъэн этԓы ԓыгипыԓьу ваԓьырык, ӈан-ым ипэ эʼӄэԓтэтыԓьырыӄ.
Ынкэӈит ыргынан Ытԓён нивын: ʼИоаннын рэгъючечӈыԓьыт нымкыче ныпэԓгъарэӄэнат ӄамэтвак ченэттъэватгырга ынкъам ныченъёргаввэтгавӄэнат, фарисейыԓьыргэн нэмыӄэй, Гынинэт-ым – ныӄамэтваӄэнат ынкъам ныпавӄэнат!ʼ Ытръэч-ым Иисус иквъи ырыкы: ʼТэнмычьо, эви торгынан гаймаӈэн рапэԓгъарэӈыткы рэмкыԓьыт ӈавынрагтатъыԓёк, виин ырык рээн ыʼвэӄучиԓӄыԓ?
Ытръэч-ым рэнъэԓгъэ ыʼԓёӈэт, титэ ырыкайпы нэрэнэквэтэвӈын ыʼвэӄучиԓӄыԓ, вай ынкэӈит, ӈотэнъыԓёӈэтык ынръа ракытпэԓгъарэтваркытʼ.
Иисусынэ тывнэн ырыкы нэнъайвымӈыԓтэԓ: ʼВанэван нычвигъэн мэнигытъуԓ торавэръэпы, иӈӄун тэнкэвӈык пэтавэръын, аны вай ымы турэвиръын нэрэнъэӄэрэвӈын, ымы-ым пэтавэръын ванэван нынкэвын турмэнигытъуԓе.
Ымы ванэван нинэттъын ӈинъэӄимыԓ пэтыпыгпыгчыкогты, аны вай ӈэнъаӄэмԓя рэпурыԓӄынтынин пыгпыг – ымы эʼӄимыԓ рэтыӄыръугъэ, ымы пыгпыг ръэӄэрэгъэ.
Мачынан ӈинъэӄимыԓ ыʼнинэттъыркын торпыгпыгчыкогты!
Ынкъам ванэван микынэ, пыԓык пэтъаӄэмыԓ, тэгъеӈу ныԓгынин турыԓьын, ӄэԓёӄъым нивӄин: „Пэтыԓьын таӈыӈʼʼ.
Ӄоԓ итык субботак Иисус гатаԓен яргыԓёеквэ, ынкъам Ынык рэгъючечӈыԓьэ напрыӈӈонат тыӈачьыԓӄыԓьёчгыт, накаԓяйвыӈӈонат ынӄэнат мынга ынкъам наноӈӈонат кавкавтыӈачьыԓӄыԓтэ.
Ӈыръыӄутырык-ым фарисейыԓьырык намӈыԓёнат ытри: ʼАʼмын-ым рэӄыркынитык?!
Этԓы ынӈин иткыԓьин субботак!ʼ Иисус ырыкы татԓыӈыткогъэ: ʼЭви торгынан ԓёӈкаԓевэтгавыԓьын, гэръэԓин Давид, титэ ытԓён ынкъам ынин оʼравэтԓьат гытъэтгъэт?
Титэ ытԓён рэсӄиквъи Эӈэӈин ярачыкогты, пиринин раӈаӈытвэвыё кавкав, ръэнут ӄырым микынэ роёԓӄыԓ, арыԓгыка таароӈрагэԓевыԓьа, роӈӈонэн чинит ынкъам йыԓнин оʼравэтԓьарыкы, ынык рээн ваԓьытʼ.
Ынкъам ӄээӄын иквъи: ʼЭкык Оʼравэтԓьаргэн – субботакэн этыӈ.
Ӄоԓесубботак Иисус ӄытгъи синагограчыкогты ынкъам энаныгъёԓявыӈӈогъэ.
Ынкы гатваԓен оʼравэтԓьан, микын мраӈӄачкэн мынгыԓгын гакыкватԓен.
Инэнчичевэтыԓьыт Каԓегыргыкэн ынкъам фарисейыԓьыт нытԓепыткуӄинэт, ӄэйвэ эты ранмаԓявыӈӈонэн Иисусынэ ытԓён субботак, энаачо ԓыӈынво Ытԓён.
Ытръэч-ым Иисусынэ ԓыги гэԓгыԓинэт ыргинэт чимгъут ынкъам иквъи оʼравэтԓьагты, микын мраӈмынгыԓгын гакыкватԓен: ʼӃыԓӄутги ынкъам ӄыетги ӈутриԓы, гынонэты.
Гымнан тымӈыԓёркынэтык тури, ръэнут гавэтгытрэтԓен тэйкык субботак: таӈгыргын ԓымэвыр аʼӄагыргын?
Гынритык ягтаԓгыргын ԓымэвыр рыԓиӈыԓевык ынӄэн?ʼ Ытри авъеткынка гатваԓенат.
Ынан гитэнинэт ытри ԓыԓяпкамԓеԓыӈ ынкъам иквъи ынӈэнъоравэтԓьагты: ʼӃынъэвытԓяквын мынгыԓгыӈ.
Ынӄэн ынӈин итгъи.
Ынкъам ынин мынгыԓгын маԓявытваӈӈогъэ.
Ытри-ым гэԓгигэргэтԓинэт ынкъам вэтгаво наԓгыӈӈогъан ыргичгу, ытԓён вай нэнъынрэӄэвын ыргынан Иисус.
Ынӈэнъыԓёк Иисус тыттэтгъи ӈайыткынэты ченъёргаввэтгавынво ынкъам гаченъёргаввэтгавԓен Аӈаӈэты ымныкирит.
Титэ-ым инъыръугъи, Ынан эʼйӈэвнинэт Ынинэт рэгъючечӈыԓьыт ынкъам юнрынинэт ырыгԓыку мынгыткэн ӈиръэ пароԓ, микынти ипэ тэнынныгнинэт апостолё (тыӈэвыёно): Симон, мэӈин Иисусынэ тэнынныгнин Пётрыно, йичьэмиттумгын Симонын Андрей, Иаков, Иоанн, Филипп, Варфоломей, Матфей, Фома, Иаков – экык Алфейын, Симон, танынныӈъё Зилото , Иуда – экык Иаковын ынкъам Иуда Искариот, нъэԓыԓьын яачы винвыэʼӄэйыԓыткуԓьу.
Иисус кэӈкэԓетгъи ырык рээн эвтыԓягты вэтгысӄэты, миӈкы гумэкэтԓинэт нымкыӄинэт Ынинэт рэгъючечӈыԓьыт ынкъам мыкъоравэтԓьамкыт ым-Иудеяйпы, Иерусалимгыпы ынкъам аӈӄачормык ваԓьэпы майӈынымнымгыпы Тир ынкъам Сидон.
Ытри етгъэт Ытԓён паԓёмтэԓынво ынкъам тъычгыргынмаԓявынво.
Каԓьайпыԓьыт нэмыӄэй нымэԓевӄинэт.
Ынкъам ымыԓьорык оʼравэтԓьата нырэнйиткуӈӄин Ытԓён, ӄэԓёӄъым Ыныкайпы нынтоӄэн армагыргын, раӄэпы ымыԓьо нымэԓевӄинэт.
Иисус иквъи рагъёчачӈыԓьырыкы: ʼКычьымыԓьыторэ, ӈъочьыторэ!
Энанԓявагыргын Эӈэӈин – тургин.
Кычьымыԓьыторэ, гытъатытваԓьыторэ игыр!
Эӈэӈэ нэрэнъэнӄэвэвӈытык.
Кычьымыԓьыторэ, тэргыԓьыторэ!
Тури рэтэнӈыткуӈытык.
Кычьымыԓьыторэ, ымыԓьо вай ӈотӄэн ратвагъа Эккэк Оʼравэтԓьаргэн курэ: оʼравэтԓьата эʼӄу нэрэԓгыркынитык, наранъянръавӈытык, ӈыркыԓеты нэрэтчытык, наръаӄатвытык.
Ӄыкоргавыркынэтык ынӈэнъыԓёк ынкъам ӄыкачьаравыркынэтык!
Ӄэԓёӄъым тургин анъямынгыквын иʼиʼк кыннымайыӈӄэн.
Кэтэм ынӈин гитԓинэт мэтъатвыткоԓьырыкы ыʼттъыютԓьэт ӈотэнъоравэтԓьаргэн.
Ынкъам аʼткэӈэты тури, гаймычьыԓьыторэ!
Тури энмэч коргытваԓьаттык этъогынмыԓ.
Аʼткэӈэты тури, аʼнӄавытваԓьыторэ игыр!
Тури рагытъавытватык.
Аʼткэӈэты тури, игыр тэнӈыткуԓьытури!
Тури рапыннытваркынэтык ынкъам ратэрганӈытык.
Аʼткэӈэты тури, ымыԓьорык анъяйвыёторэ, ӄэԓёӄъым тэкэмынӈин ганъяԓенат ыʼръымэтъатвыткоԓьыт ырыкъыттъыютԓьэʼ.
ʼ Ынръам-ым торыкы, паԓёмтэԓыԓьыторэ, тивыркын: ыʼԓгу ӄыԓгыркыниткы чиниткинэт эʼӄэԓьыт, нытэӈӄин ӄытэйкыркыниткы ынӄэнырыкы, микынэ эʼӄу нэԓгыркынитык, ӄытэӈэӈинмэтыркыниткы ынӄэнат, микынэ мэркычгырго нэԓгыркынитык.
Ченъёргаввэтгаво ӄыԓгыркыниткы тинэнъэӄэӈэтыԓьыт торыкы.
Ынӄэнына, микынэ ныԓпытэгнугыт, ыныкы ӄынычвачгынԓевын ымы ӄоԓ ыԓпыԓгын; ынкъам эвыр микынэ ниниткэӄин гыргочаӈэръын, ынӈэ анъотавка пирик ымы эвычаӈэръын.
Гамгаванԓяԓьын ӄыԓпынрыркын, ынкъам эвыр ниниткэӄин гынин, ынӈэ эрэнпэԓӄынтэвӈыкэ.
Ымыԓьо, ръэнут тэгъеӈу ԓыӈыркыниткы, иӈӄун оʼравэтԓьарык нэнъынтын торыкы, ӄынтыркыниткы ырыкы ымы торгынан.
Эвыр ыʼԓгу ԓыӈыркыниткы торыкы ыʼԓгыԓьэтыԓьыт, ытԓён-ым вай рэӄу рываԓынкыӄонавъёԓӄыԓторэ?
Аԓымы ымы эʼӄэԓтэтыԓьэ ыʼԓгу нэԓгыркынэт ырыкагты ыʼԓгыԓьэтыԓьыт.
Ынкъам ыныкит тури тэӈԓиӈэтыркынитык ынӄэнырыкы, микынти тэӈԓиӈэтыркыт торыкы, ынръам вай рэӄу рываԓынкыӄонавъёԓӄыԓторэ?
Ымы эʼӄэԓтэтыԓьыт ынӈин нитӄинэт.
Ыныкит торгынан рачыӈавыркынэткы ынӄэнат, мэкгыпы мычвынатыркынэтык рыпаԓӄынтавпэрэнво, ытԓён-ым вай рэӄу рываԓынкыӄонавъёԓӄыԓторэ?
Аԓымы ымы эʼӄэԓтэтыԓьэ ныначыӈавӄэнат эʼӄэԓтэтыԓьыт, пэрэнво рыпаԓӄынтаквыргын ынкэмиԓ мыкэԓьын.
Ытръэч-ым торгынан ыʼԓгу ӄыԓгыркыниткы тургинэт эʼӄэԓьыт, нытэӈӄин ырыкы ӄытэйкыркыниткы ынкъам ӄыначыӈавыркынэткы, авнъатчака рыпаԓӄынтавъёԓӄыԓ.
Ынкэӈит тургин анъямынгыквын ратвагъа кытмайӈыԓьо, ынкъам тури ратваӈытык эккэну Ынангыргочаԓьэн, ӄэԓёӄъым Ытԓён тэнԓиӈыԓьын ымы энвэԓынкыӄунэвкыԓьырыкы, ымы анӈэнаԓьырыкы.
Ӄытваркынэтык йыркыԓиӈыԓьу, ӄынур-ым тургин Ытԓыгын йыркыԓиӈыԓьыӈ.
ʼ Ынӈэ мэӈин ивыну эԓгыкэ, ымы тури ӄырым ивыну ыʼныԓгытык.
Ӄынэнаачыторавыркынэткы ынкъам ымы тури наранэнаачыторавтык.
Ӄыԓпынрыткоркынэтык, ымы тури нараԓпынрыркынэтык, нэрэнӄэвивтык икурэӄэ танйыръат-тантэнмыӈа: нарантымԓяванӈын, нэрэнтыԓпиӈын ынкъам наранаԓянтанӈын торыкы танйыръат-тантэнмыӈычьын гагыргоԓыма.
Ръатантэнмыӈычьа тури ратантэнмыӈатыркынэтык, кэтэм ынӈин ваԓьа наратантэнмынтык ымы туриʼ.
Иисусынэ тывнэн ынӈин ваԓьын инэнԓьуӈэтичгын: ʼЭви гаймаӈэн иԓкыԓьэ рэнрывинрыгнин иԓкыԓьын?
Эви ытри ӈирэргэри ӄырым ныпэӄэтатынат рыгъёԓгычыкогты?
Рэгъючечӈыԓьын гыёԓыӈ атвакыԓьэн ынык инэныгъюԓевэтыԓьык, ытръэч-ым гыюԓетыпԓыткук ытԓён гаймаӈэн рэнъэԓгъэ ынӈин ваԓьо, ӄынур инэныгъюԓевэтыԓьын.
Рэӄу гынан гитэркын ӈуйӈуйӄэй гыныкйичьэмиттумгин ԓыԓечыку, оттыйӈын-ым чинитԓыԓечыку эԓьукэ ԓыӈыркын?
Раӄынво гынан ивыркын чинитйичьэмиттумгын: „Йичьэмиттумгигыт, китаӄун гымнан мыгтогъан ӈуйӈуйӄэй гынык ԓыԓячыкойпыʼ, эвыр эԓьукэ ԓыӈыркын чинитԓыԓечыку оттыйӈын?
Винвыыʼръунтэтыԓьигыт!
Ӄыгтогын янор оттыйӈын ченэтԓыԓячыкойпы – ӈотӄо рэԓьуӈын, миӈкыри йыток ӈуйӈуйӄэй йичьэмиттумгин ԓыԓячыкойпыʼ.
ʼ Тэӈуттэ энынӈэвкыԓьинэт эʼӄэтыӈэйыръыт, эвыр-ым эʼӄуттэ энынӈэвкыԓьинэт тэӈтыӈэйыръыт.
Гэмгэуттуут нэԓкыԓӄин тыӈэйыръыгйит.
Ӄэԓёӄъым ванэван ыʼннумэкэвын тыӈэйыръын-инжир аёпыткотыӈачьэпы-терновникгыпы, ванэван ыʼнпирин виноград аёпыткотыӈачьэпы-шиповникгыпы.
Таӈъоравэтԓьата нэнагтоӄэн таӈгыргын ынык таӈԓеӈгыпы; анӈэнъоравэтԓьата ынык анӈэнԓеӈгыпы – таӈамъаӄагыргын.
Ынкэмит оʼравэтԓьата тывыркынэн ынӄэн, рэӄэ йыръатытваркын ынин ԓинԓиӈʼ.
ʼ Рэӄу торгынан инъэйӈэвыркынитык „Этынвэгыт, Этынвэгытʼ, наӄам ванэван ӄытэйкыгыткы Гымнин тывъёт?
Гэмгэмэӈин, етыԓьын Гымыкы ынкъам паԓёмтэԓыԓьын Гымык вэтгавык ынкъам инэнкуврэтэвыԓьын ынкэгйит, тривӈыркынитык тури, микынэмиԓ ныпэраӄэн: ытԓён ныпэраӄэн тараӈыԓьын оʼравэтԓьагты, мэӈин онмывыԓпаткогъэ ынкъам рытриԓнин ранпыёԓгын выквыткынык.
Титэ гэнъэтԓин майӈэмԓятгыргын, ынкъам мимыԓ упгъи ӈотэнрагты, ԓывавнэн риԓюк ынӄэн, ӄэԓёӄъым ынӄэн нымэԓьэв гэтэйкыԓин.
Паԓёмтэԓыԓьын-ым Гымык вэтгавык, наӄам энкуврэтэвкыԓьин, ныпэраӄэн оʼравэтԓьак, тараӈыԓьын нотасӄыткынык аранпыёԓгыка.
Титэ мимыԓ упгъи ӈотэнрагты, ынкэӄэй чимиръэтгъи.
Ӈотэнракэн чемэръатгыргын гатваԓен кытмайӈыԓьоʼ.
Пԓыткук вэтгавык, Иисус эквэтгъи Капернаумэты.
Ынкы ӄоԓ римкин маравочочен выёԓьын гаԓгэтъыԓыӈоԓен въэӈӈотагнэты.
Маравочоча коԓё ӄыԓгиԓюу нинэԓгыӄин ынин выёԓьын, ынкъам титэ ынан ваԓёмнэн Иисус, ынкы-ым тыӈивынинэт Ыныкагты еврейыԓьэн ынпычьыԓьыт эвынво, иӈӄун Иисус ныетын ынкъам нынмэԓевэннин ынин выёԓьын.
Ынпычьыԓьыт етгъэт Иисусына ынкъам нэвыӈӈогъан Ытԓён: ʼӇотӄэн оʼравэтԓьан эмтэӈэ ытԓён, ԓыгэкоԓё вэнратъёԓӄыԓ.
Ынан ыʼԓгу ԓыӈыркынин мургин варат ынкъам рыпэт тэйкынин морыкагты синагограӈ.
Иисус ӄытгъи ырык рээн.
Ытԓён энмэч нэймэвӄин ярагты, титэ маравочоча тыӈивынинэт Ыныкагты тумгыт эвынво: ʼЭтынвэгыт, ынӈэ эӈъэԓеткэ, гым эʼтки вай этэӈкыԓьигым Гыт рэсӄивык гымыкрагты.
Гым-ым чинит Гыныкы ԓюнъетэ, ӄэԓёӄъым тычимгъуркын, эʼтки вай этэӈкыԓьигым.
Ӄиквын ытръэч вэтгав, ынкъам гымнин выёԓьын рэмэԓеквъэ.
Гым оʼравэтԓьайгым, тъэвынӈэвыёйгым ӄутырык, гымыкы-ым нэмыӄэй нываԓёмӄэнат маравӄԓявыԓтэ.
Гым тивыркын ӄотына: „Ӄыетги ӈутриԓыʼ – ынкъам ынӄэн ныетӄин.
Гымыквыёԓьэты нивигым: „Ӄытэйкыгын ынӄэӈ – ынкъам ынӄэн ынан нинэтэйкыӄиӈ.
Ваԓёмык ынӈин ваԓьыт вэтгавыт, Иисус коԓё гиничгытэтԓин ынкъам, чывачгынԓек оʼравэтԓьамкэты, тыԓяԓьэты Ынык яачы, иквъи: ʼТивыркынитык тури, ынӈин ваԓьын ԓыгэԓымаԓяквыргын Гымнан ԓюнԓьутэ ымы Израилыӄ.
Тыӈэвыёттэ пэԓӄынтэтгъэт ынкъам нэԓьугъэн выёԓьын мэԓевыԓьын.
Ынкэмиԓ пэтԓе Иисус ӄытгъи майӈынымнымэты Наин, Ынык рээн гатваԓенат Ынинэт рэгъючечӈыԓьыт ынкъам ӄутти мыкъоравэтԓьат.
Ытԓён аймавма майӈынымнымэты, тэкэм нынԓеӄин въиԓьын пысӄунэкык ытԓьэн-ӄԓиквъиԓьин.
Ынык рээн ныԓеӄин оʼптыоʼравэтԓьамкын.
Этынва ԓьунин ытԓя, гэейвэчетԓин ыныкы.
ʼЫнӈэ атэргаткаʼ, – ивнин Ынан ытԓён.
Ынӄоры Ытԓён эймэквъи ынкъам рыйинин энарэвԓыёчгын, ынӄэнат инэривԓыԓьыт нывиԓгъэт, ынкъам Иисус иквъи: ʼАʼачекэгыт, тивыркынигыт гыт, ӄыԓкутги!ʼ Въиԓьын вакъогъэ ынкъам вэтгавыӈӈогъэ, ынкъам Иисусынэ рэймэвнин ытԓён ытԓьэты.
Оʼравэтԓьарык эмъэӄэԓиӈэ чама эмйымгымгэ нанъяйвыӄэн Эӈэӈ, ӄоԓеԓьыэвма: ʼМурыгԓыку ининигъи ынанэргычьын мэтъатвыткоԓьын!
Эӈэӈэ вэнратынво йъонэн ченэтварат!ʼ Ынӄэн тывъё таӈымыԓьорык ԓыги нэтчыгъэн ым-Иудеяк ынкъам чымче ваԓьык ванвык.
Титэ Иоаннын рэгъючечӈыԓьэ намӈыԓтэԓгъан ыныкы ымыԓьо, ръэнут рырэӄэвнин Иисусынэ, Иоаннына эʼйӈэвнинэт ӈиръэ ырыгԓыку ваԓьыт, тыӈивынинэт ытри Этынвэты пынԓёк: ʼГыт – ынӄэнайгыт, мэӈин етыԓьыԓӄыԓ, этыӄун моргынан аʼтчаԓьыԓӄыԓ ԓымӈэ мэӈин ӄоԓ?ʼ Ытри етгъэт Иисусына ынкъам иквъэт: ʼИоанн Крестителына нэнӈивымык мури Гыт пынԓёнво, Гыт – Ынӄэнайгыт, Мэӈин Етыԓьыԓӄыԓ, ԓымэвыр моргынан аʼтчаԓьыԓӄыԓ ԓымӈэ мэӈин ӄоԓ?ʼ Иисусынэ тэкэмынкэӈит рымэԓевнинэт нымкыӄинэт оʼравэтԓьат тъычгыргэпы, каԓьайпы ынкъам рыпэԓӄынтэвнин ԓыԓяԓьогыргын эԓкыԓьэты.
Ытԓён татԓыӈыткогъэ: ʼӃыԓӄытгытык ынкъам ӄытвыгыткы Иоаннына ымыԓьо, ръэнут торгынан ԓьуткы ынкъам ваԓёмыткы: иԓкыԓьыт нэмэ ԓьуркыт, атӄыԓьыт тэнԓейвыркыт, энаврыӈгыԓгытъычгырга тъытԓьэт мэԓевыркыт, ӄъэвиԓюԓьыт ваԓёмыркыт, въиԓьыт эюркыт, ӈъочьэты Эӈэӈин вэтгав наӈымӈыԓятыркын.
Вай-ым кычьымык ваԓьын ынӄэн, мэӈин ӄырым нымэтивэтын Гымыкыʼ.
Иоаннын тыӈэвыёттэ эквэтык, Иисусынэ варатэты тывыӈӈонэн Иоанн: ʼРъэнут гэтанво гэԓӄыттури чыгайнотагты?
Гэтанво эты ӈан выроттымкын, рэԓёё кытыйга?
Эвыр ванэван, ръэнут-ым гэтанво гэԓӄыттури?
Оʼравэтԓьан гаймычьыавэръыԓьын?
Ытръэч-ым оʼравэтԓьат гаймычьыавэръыԓьыт, йыӄӄайъым нымытваԓьыт, – ынӄэнат майӈытампэрарак.
Ытԓён-ым вай мэӈин ԓьонво гэԓӄыттури?
Мэтъатвыткоԓьын?
Ии, торгынан ԓьуткы пытӄымэтъатвыткоԓьын.
Ытԓён ынӄэн, мэӈин гатвыԓен Каԓегыргык: „Ӈоот-ым Гымнан тынӈивыркын Гымнин пынԓынԓяԓьын Гынык ыттъыёча, микынэ рантэнмавнэн Гынин ръэт ыʼттъыёча Гыныӄ.
Тивыркынитык, тэӈуйӈэ ымы мэӈин тыӈэрэтык ымъоравэтԓьаргэн, мэӈин нъытван эргычьатыӈ ваԓьо Иоаннына.
Кытъаткэ-ым ынӄэн, мэӈин ынанмыӄыԓьыӈ Энанԓявагыргык Эӈэӈин, майыӈкыӈ ыныӄ.
Ымыԓьо оʼравэтԓьарык ымы инэгтэтнумэкэвыԓьэ, ваԓёмык ынӄэн, нанъягъан Эӈэӈ ынкъам нэнруԓтэтынэт эʼӄэԓтэтти, турытвигъэт мимԓе Ионаннына.
Фарисейыԓьа-ым ынкъам законынчечаватыԓьа эʼнӄу нэԓгыгъэн тагъяӈгыргын Эӈэӈин ынкъам эʼнӄэтгъэт мимԓе турытвик ынык.
Ынкэӈит Этын иквъи: ʼРэӄык мынтэнмынат Гымнан оʼравэтԓьат ӈутинтыӈэрэткин?
Мэкына ытри гэнагԓятԓенат?
Ытри гэнагԓятԓенат нананагты, микынти вакъотваркыт вэтгысӄыткынык ынкъам ӄутти ӄуԓиԓьэтыркыт ӄотырыкы: „Мури гъэйӈэнэӈэткумури торыкы, тури-ым ԓюӈпутурэԓьытури; моргынан гаяаԓенат торыкы майынԓятэпъайӈат, тури-ым ԓёӈтэргатыԓьыторэʼ.
Иоанн ныкытпэԓгъарэткоӄэн ынкъам этԓы нъэӄимԓюгъэн, – ынкъам тури ивыркынитык: „Ынык кэԓыʼ.
Экык-ым Оʼравэтԓьаргэн ӄамэтваркын ынкъам эʼӄимԓюркын, – ынкъам тури ивыркынитык: „Ӈоот вай тумгытум инэгтэтнумэкэвыԓьин ынкъам эʼӄэԓтэтыԓьин, ныԓгэныӄавтаӄэн ынкъам нъэӄимԓыгытԓиӄиӈʼ.
Кувчемгъогыргын ыʼттъыютԓьин нэԓкыԓӄин вагыргэпы яатԓьэн.
Ӄоԓ фарисейыԓьа ачыгнэн Иисус амгынотъыԓёӄамэтванво.
Иисус етгъи ыныкрагты ынкъам арычгывакъогъэ.
Ынкъам ынӈот вай, ӈутинмэйӈынымкин эʼӄэԓтэтыԓьыӈэвэ ԓыги рытчынин Ытԓён ӄамэтваԓьын фарисейыԓьэн ярак, рэннин выквыповтын гатаӈыткэмытӄыма.
Вэтчатвама Иисусына рымагты Ынык гыткак ӄача ынкъам тэрганма, мэрэттъыӈӈогъэ Ынык гыткагты.
Ынӄоры чиниткырвирэ нэнамаԓеӄэнат, нинуквэтӄинэт Ынинэт гыткат ынкъам нэнаркэԓеӄэнат ынӄэнат таӈыткэԓьын ыпаԓга.
Ԓьук ынӄэн, фарисейыԓьын, эʼйӈэвыԓьын Иисусына, чимгъугъи эмӄэԓеԓвынэ: ʼЭви ӈотӄэн оʼравэтԓьан ӄэгԓынангэт нъытван мэтъатвыткоԓьо, ынан ԓыги нъыԓгынин, ръэӈэвъэнйыръын игыр ыныкы рыйиткуркын, аԓымы ытԓён эʼӄэԓтэтыԓьыӈэвʼ.
Ынкэӈит Иисус иквъи ыныкы: ʼСимон, ивкэӄун Гымнан ръэнут тратвыӈыркын гыныкыʼ.
ʼӃывэтгавыркын, Инэныгъюԓевэтыԓьигытʼ, – татԓыӈыткогъэ ынӄэн.
Иисус иквъи: ʼӃоԓ ачыӈйыԓыԓьык гатваԓенат ӈиръэ ачыӈыԓьыт: ыʼттъыёԓкэнына ганачыӈавԓенат мытԓынча мытԓыӈӄԓеккэн парол динарийтэ, ӄутынэ-ым – ӈирэӄӄԓиккин мынгыткэн пароԓ.
Ымы ыʼттъыёԓкэн эвыр ӄутынин ԓёӈытваԓьын рэӄэ ачыӈытрэԓятык, гамгаачыӈыԓьэты ытԓён иквъи: „Вынэ авнаачыӈытрэԓяткаʼ.
Ӄикви-ым, микынэ ыʼԓгоӈ рэԓгыгнин ытԓён?ʼ Симон гататԓыӈыткоԓен: ʼЭтааны ӈан ынӄэнына, микын ачыӈ мыкыӈ ваԓьыӈ.
ʼӃэгԓынангэт гыт чимгъугъиʼ, – иквъи Иисус.
Ынӄо-ым Ытԓён ӈавъанйыръэты тыԓигъи ынкъам иквъи Симонына: ʼӃэйвэ эты ԓьуркын ӈотӄэн ӈэвъэнйыръын?
Гым тыетык гыныкрагты, ынкъам гынан ԓюӈйыԓе Гымыкы мимыԓ гыткат эԓгытавынво, ынан-ым мэрэттъынэнат ынкъам ыныкԓявтыкырвэра маԓенэнат!
Гынан рыпэт ԓюӈуквэтэ Гым тутрэсӄивык, ӈотӄэн-ым ӈэвъэнйыръын, яттагнэпы Гым, ԓюӈынвиԓе уквэтйивык Гымнинэт гыткат.
Гынан ԓёӈмаԓета рытын Гымнин ԓевыт ыпаԓга, ынан-ым маԓенэнат Гымнинэт гыткат мэйӈывитԓьэ таӈыткэтыӈачьыпаԓга.
Тивыркынигыт: ынинэт мыкъэӄэԓтэтти ганэнаачыторавԓенат, ынӄэната ытԓён гэԓгиыʼԓгычьэтԓин; титэ-ым нынэнаачыторавӄэн оʼравэтԓьан эмыкъэӄэԓтэткыԓьин, ытԓён эԓгиыʼԓгычьэткыԓьиӈ.
Ынӄо Иисус иквъи ӈавъанйыръэты: ʼГынинэт эʼӄэԓтэтти ганэнаачыторавԓенатʼ.
Ынкъам ӄамэтваԓьыт Ынык рээн чемгъоӈӈогъат эмӄэԓеԓвынэ: ʼЫтԓён вай мэӈин Ӈотӄэн ынӈин ваԓьын, рыпэт ымы эʼӄэԓтэтти рэнаачыторавыркынэнат?ʼ Ынан-ым ивнин ӈэвъэнйыръын: ʼГынин ԓымаԓяквырга нэнъегтэԓеквыт, онтымэты ӄыԓеркыӈ.
Ынӄоры пэтԓе Иисус тагъэ майӈынымъеквэ ынкъам мъанымъеквэ, тъэввэтгава ынкъам таӈымӈыԓтэԓя Энанԓявагыргык Эӈэӈин.
Ынык рээн гатваԓенат мынгыткэн ӈиръэ пароԓ рэгъючечӈыԓьыт, ымыӈ-ым ӈыръыӄутти ӈэвъэнйыръыт, микынти Ынан рымэԓевэннинэт каԓьайпы ынкъам тъычгыргэпы: Мария, танынныӈъё Магдалина , мэкгыпы гантоԓенат ӈэръамытԓыӈэн кэԓьэт, Иоанна, мэӈин гатваԓен ӈэвъэну Хузанэн (ярамэгчерэнанԓяԓьын Иродын), ԓымӈэ Сусанна ынкъам нымкыӄинэт ӄутти.
Ынӄэнат ӈэвъэнйыръыт гэвинрэтԓинэт нымытваяаёԓӄыԓя Иисусына ынкъам Ынык рагъёчачӈыԓьэты.
Титэ-ым умэкэтгъэт мыкъоравэтԓьат, ынкъам ыммайӈынымнымгыпы ныетръуӄинэт Ыныкы нымытваԓьыт, Ытԓён нэнъайвымӈыԓтэԓыӈӈогъэ: ʼ Ӄытгъи оʼравэтԓьан яргэты энанрэтԓянво тыӈэчьыԓӄыԓти.
Энанрэтԓявма чымӄык эрэтгъэт ръэтык ӄача ынкъам нэтэнтисӄуйвынэт эвыр пчиӄэ нэнуйвынэт.
Ӄутти эрэтгъэт выквыткынэты ынкъам пинтыӄэтыԓьыт тымэтгъат, ӄэԓёӄъым имԓыкэ гатваԓенат.
Ӄутти эрэтгъэт эюпыткутыӈэчьыԓыку, ынкъам эюпыткутыӈэчьыт мэйӈэтръук, эвыр нэнпиркыԓевынэт мооԓьыт мэйӈэттыԓек тыӈэчьыԓӄыԓти.
Ӄутти-ым эрэтгъэт таӈнотасӄыткынэты.
Ынӄэнат мэйӈэтгъэт ынкъам тыӈэчьыԓӄыԓти мыкэтгъэт мытԓыӈӄԓеккэнак мыкыӈ энанрэтԓявъёӄ.
Тывыпԓыткок ынӄэн нэнъайвымӈыԓтэԓ, Иисус нэргъав иквъи: ʼМикын варкыт виԓют, мачынан нываԓёмнэн!ʼ Ынык рэгъючечӈыԓьэ намӈыԓёгъан Ытԓён: ʼЫтԓён вай ръэнут ганкаԓыровԓен ӈотэннэнъайвымӈыԓтэԓык?ʼ Иисус татԓыӈыткогъэ: ʼТорыкы гэнвэнтэтԓин вэнвакы ԓынъё Энанԓявагыргыкэн Эӈэӈин, ӄотырыкы Гым тывэтгавыркын нэнъайвымӈыԓтэԓя, ванэван-ым вэтгыры, ынкъам вай ытри ԓыԓепыткуркыт – ытръэч-ым эԓьукэ варкыт, паԓёмтэԓыркыт – ытръэч-ым эчичевкыԓьинэт.
Нэнъайвымӈыԓтэԓя ганкаԓыровԓен вай ӈотӄэн: тыӈэчьыԓӄыԓ – ынӄэн Эӈэӈин вэтгав.
Тыӈэчьыԓӄыԓти-ым, эрэтыԓьыт ръэтык ӄача, – ӈан-ым ынӄэнат, микырык наваԓёмыркын вэтгав, ытръэч-ым ныетӄин дьявол-каԓьайӈын ынкъам нинэнэквэтэвӄин вэтгав ырыкԓеӈгыпы, иӈӄун ытри аԓымаԓявка нитынэт ынкъам эегтэԓкэ нытванат.
Тыӈэчьыԓӄыԓти, эрэтыԓьыт выквыткынык – ынӄэнат, микырык коргэты ԓинчыку нынрыгэԓӄин вэтгав, титэ нываԓёмӄэн ынӄэн.
Ытръэч-ым ытри экинмыкэ ваԓьыт, ынкъам ынӄэната ытри ԓыгикытэ ныԓымаԓявӄэнат, ытръэч титэ нытваӈӈоӄэнат кыттэнгыеӈыт, ытри этԓы ныпытԓиӈычьэтынэт.
Эрэтыԓьыт-ым эюпыткутыӈэчьыԓыку – ынӄэнат, микырык наваԓёмгъан вэтгав, ытръэч-ым ытри ӈотӄо нывысӄэвӄинэт эмыръаваӈэԓта, раманэнӈаӈыԓьатгырга ынкъам ратаӈычьанӈыԓьатгырга – ынкъам ыргин тыӈэчьыԓӄыԓ ванэван нынӈэгъэн выръаттагнэты.
Тыӈэчьыԓӄыԓти-ым, эрэтыԓьыт таӈнотасӄыткынэты, – ынӄэн таӈԓеӈъоравэтԓьат, микырык наваԓёмгъан вэтгав, ӄонпы антыяатка ныԓгыӄин, ныркыԓеӄин ынӄэн ынкъам ӄынур нытыӈэчьыйыръэтӄинэт ныкытъымавʼ.
ʼ Ымы ванэван микынэ, рынԓевык пиӈинэӈ, нэнатрынэн ынӄэн пувтэ эвытԓым нытриԓнин йыԓӄыёԓгыгэӈкы, ипэ-ым ынӄэн нытриԓӄин оԓечгыткынык, инӄун рэсӄивыԓьырык ыʼнԓьуркын ӄэргыӄэр.
Ымыԓьо вэнвакы ваԓьын оʼраӈ ратвагъа, ымы тыӈэво ԓынъё ԓыги ратвагъа.
Ытԓён вай ӄыгитэгыткы, миӈкыри тури ныпаԓёмтэԓторэ.
Аԓымы ынӄэнына, микын варкын, ӄээӄын ԓым нэрэйыԓӈын, микын-ым уйӈэ, ынӄэнын ымы ӄынур ваԓьын ръэнут, рыԓгыё чиниткинэну, нэрэпириӈыӈ.
Иисусына етгъэт Ынин ытԓя ынкъам Ынинэт йичьэмиттумгыт, ытръэч-ым гаԓвавԓенат эймэвык Ыныкы, ӄэԓёӄъым Иисусынэ гроԓмакы гатваԓенат мыкъоравэтԓьат.
Ытԓён нивын: ʼГынин ытԓя ынкъам йичьэмиттумгыт вэтчатваркыт ӈаргыноӈӄач, Гыт нэрэԓьуӈыркынигытʼ.
Ытръэч-ым Ынан ивнинэт: ʼГымнинэт ытԓя ынкъам йичьэмиттумгыт – ынӄэнат, микырык напаԓёмтэԓыркын Эӈэӈин вэтгав ынкъам инэнкуврэтэвыркыт ынӄэнаӄ.
Иисус ӄоԓ итгъи иквъи Чиниткин рагъёчачӈыԓьэты: ʼМынъирмык ӄоԓегытгырочгэтыʼ.
Ытри ыʼтвыӈатвагъат ынкъам эквэтгъэт.
Гытгыэʼрма Иисус гэйыԓӄэтԓин.
Гытгык коԓё кытыйгыръогъэ, ынкъам ыʼтвъэт ӄынур нынинтивыӄин, ԓыгэн-ым ӄымэк гыарэты ваӈӈогъат.
Рэгъючечӈыԓьэ нэныгъевын Иисус: ʼИнэныгйивэтыԓьигыт, мытпыԓӄэтыркын!ʼ Ытԓён ӄутгъи ынкъам рынъотавнэнат эйычгыт ынкъам кытыйгын.
Эйычгын унтымэквъи, ынкъам мэԓетгъи.
ʼЫтԓён-ым иаʼм тури аԓымаԓявкыԓьыторэ?ʼ – пынԓёнэнат Иисусынэ рэгъючечӈыԓьыт.
Ытри-ым, чеӈыттэтыԓьыт ынкъам иничгытэтыԓьыт, ытръэч нымӈыԓёткоӄэнат: ʼӃоо, мэӈин Ытԓён?
Наӄам рыпэт кытыйгэты ынкъам мэмԓеты рытъивэвыркын, ынкъам ынӄэнырык наваԓёмыркын Ытԓёӈ.
Ытри ыʼтвэ пыкиргъэт Гераса-нотагты, ранъав ваԓьын Галилеяк.
Титэ Иисус ыʼтвымпэгъи гытгычормэты, Ытԓён ягнанэн мэйӈынымнымкин ӄоԓ оʼравэтԓьата, тэԓенъеп каԓьайпыԓьа.
Ытԓён ныԓейвыткуӄин эвиръыкэ, нынымытваӄэн ванэван ярак, ипэ-ым ӄэйгиӈчыку.
Ынан ԓьунин Иисус, ваӈэйпыгъэ, ӄапԓетатгъэ Ынык ыʼттъыёча ынкъам нэргъав иквъи: ʼВынэ вай Гынан гым ринэнрэӄэвӈыркын, Иисус, Эккэйгыт Ынангыргоча Ваԓьэн Эӈэӈин?
Аʼмын-ым ивкэ, ынӈэ инэнтэвиминӈэткэ гымʼ.
Иисусынэ тъививнин кэԓы ӈыток ӈотэнъоравэтԓьайпы.
Аԓымы ԓыгъотчой кэԓьэтэ нинэнтэвиминӈэтйивыӄин ынӄэн оʼравэтԓьан, рыпэт нынкыԓвэтйивыӄинэт ӄаԓгэткопыԓвынта ынинэт мынгыт ынкъам гыткат, эмгынрыру ԓыӈэ ытԓён, ытръэч-ым ынан нинэнԓыпъэтӄинэт ӄаԓгэткопыԓвынтыт, ынкъам кэԓьэтэ нинэнэквэтэвӄин ытԓён анымкэԓӄэты.
Иисусынэ пынԓёнэн ытԓён: ʼМиӈкыри ваԓьын гынин нынны?ʼ ʼМыгмаравратыԓьэгымʼ, – татԓыӈыткогъэ ынӄэн, ӄэԓёӄъым ытԓён гаԓгэмыгкаԓьайпыԓен.
Ынӄэнырык наванԓяйвыӈӈон Иисус, иӈӄун Ынан этъивынӈивыкэ нынтынинэт ытри аʼӄакаԓьаонмычыкогты.
Кэтэм ӈутку гэвииԓинэт мыкъимпыргут.
Кэԓьэтэ нэчымчууԓтын Ытԓён, иӈӄун Ынан нывэтгытрэԓнэнат рэсӄивык ырыкачыкогты.
Ынан рывэтганнэнат ытри.
Кэԓьэт, ӈытоԓьыт оʼравэтԓьачыкойпы, рэгъэт эʼмпыргочыкогты, ытръэч-ым иʼмпыргумкыт гынтэвысӄычетгъэт эʼӄопгыпы гытгэты ынкъам пыԓӄэтгъэт.
Иʼмпыргугынритыԓьыт ынръам айыԓгэты кытгынтакватгъат ынкъам энанымӈыԓяквъат мэйӈынымнымык ынкъам мъэнымнымык.
Оʼравэтԓьат ԓыԓепысӄиквъэт, етгъэт Иисусына ынкъам нэԓьугъэн оʼравэтԓьан, мэкгыпы гантоԓенат кэԓьэт, нывакъотваӄэн авэръэпыԓьын, чыкаеты ваԓьын Иисусын гыткаӈӄач.
Ытри йивиӄэтгъэт.
Ынӄэнырык, микырык гэԓьуԓин рымаԓяватъё каԓьайпыԓьын, намӈыԓтэԓгъан ынӄэн ӄотырыкы.
Ымыԓьо варата, нымытваԓьа Гераса-ванвык ӄача, эквэтийгу нэнтыгъэн Ытԓён ырыкайпы, ӄэԓёӄъым ытри гэԓгийивиӄэтԓинэт.
Оʼравэтԓьан-ым, мэкгыпы гантоԓенат кэԓьэт, иквъи Ыныкы, энмэн Ынык рээн ратваӈыркын.
Ытръэч Иисусынэ рытриԓнин ытԓён, ивнин: ʼӃыпэԓӄынтэтги гыныкрагты ынкъам ӄымӈыԓтэԓгэ, ръэнут рытомгавнэн гыныкы Эӈэӈэʼ.
Ӄоԓ эквэтгъи ынкъам пыӈыԓтэԓгъэ ымыԓьорыкы мэйӈынымнымык, ръэнут рытомгавнэн ыныкы Иисусынэ.
Паԓӄынтаттыԓяма Иисус, мыкъоравэтԓьата нъэйӈэвын ырыкы, ӄэԓёӄ ымыԓьорык нъатчаӄэн.
Ынӈот-ым етгъи оʼравэтԓьан нынныԓьын Иаир, гитԓин синагогракэн эрму, ӈырапычга пэӄэтатгъэ Иисусын гыткагты, ванԓяӈӈонэн етык ыныкрагты, ӄэԓёӄъым ынин ӄымэк мынгыткэн ӈиръэ пароԓ гивиԓьын пысӄунӈээкык гавъэӈӈоԓен.
Титэ-ым Иисус ӄытгъи ынык рээн, рэмкэ чымчууԓтэ нэгруԓмыгъэн.
Ынкы ымы гатваԓен ӈэвъэйыръын, рочгыпыԓьын эммутԓытыԓыԓьэтык мынгыткэн ӈиръэ пароԓ гивиӈитти.
Ынан яайвынэн ымыԓьо нымытвайыръын энанмаԓяватыԓьэты, наӄам ымы микынэ ныԓвавӄэн рымэԓевэтык.
Эймэвык яаԓеӈӄачайпы, рыйинин Ынин авэръычьомыткын, ынкъам ԓыгэн эвыр ынин мотԓытыԓыԓьатгыргын нывиԓгъи.
ʼМэӈин Гымыкы гинэнйиткуԓин?ʼ – пынԓёгъэ Иисус.
Титэ-ым ымыԓьо ӄооӈатгъат, Пётр ынкъам ӄутти Ынык рээн ваԓьыт иквъэт: ʼИнэныгйивэтыԓьигыт, рэмкэ чымчууԓтэ нэгруԓмыгыт ынкъам нанрыкгытатгытʼ.
Ытръэч-ым Иисус иквъи: ʼМэӈин вай гинэнйиткуԓин Гымыкы.
Гымнан тыԓыгэԓычьэтын, миӈкыри Гымыкайпы ӈытогъэ армагыргыӈ.
Ынкъам ӈэвъэнйыръэ чичевнин, раԓваквъа атчытвак, вэвраԓьатэты эймэквъи ынкъам ӈырапычга пэӄэтатгъэ Ынык гыткагты, энанымӈыԓяквъэ Ыныкы ымыԓьырамкык ягна, иаʼм ытԓён гэнйиткуԓин Ыныкы ынкъам миӈкыри ԓыгэн эвыр мэԓеквъи.
Ынан ивнин ытԓён: ʼӇээккэйгыт, гыныкԓымаԓяквырга нэнъегтэԓеквыт.
Ӄыԓеркын ӄаԓяԓвонтымаватэтыʼ.
Титэ Ынан еп нэнатвыӄэн ынӄэн, етгъи ӈыръымэӈин армайпы синагогракэн ынкъам иквъи ыныкы: ʼГынин ӈээкык уйӈэ нъэԓгъи.
Ынӈэ энэӈъэԓевкэ Инэныгъюԓевэтыԓьыӈ.
Ытръэч-ым Иисусынэ ваԓёмнэн, иквъи ыныкы: ʼЫнӈэ эʼӄэԓиӈэткэ, ытръэч ӄыԓымаԓявыркын, ынкъам рэегтэԓгъэʼ.
Рэсӄивык ярачыкогты, ръотавнэн ымы мэӈин яаԓятык, арыԓгыка Пётр, Иоанн, Иаков чама ӈээккэӄэйин ытԓыгын ынкъам ынин ытԓя.
Ымыԓьо нытэргатӄэнат ынкъам ныркыпчевыӄэнат чиниткин мачвэт .
Ытръэч-ым Иисус иквъи: ʼЫнӈэ атэргатка.
Ытԓён ԓюӈвъиԓьын, ытръэч йыԓӄэтыркыӈ.
Ыргынан тэнӈу нэтчыгъэн Ытԓён, ӄэԓёӄъым ԓыги гэԓгыԓин, ытԓён энмэч уйӈэ.
Ынан-ым ытԓён мынгыпэрэнэн, нэргъав ивнин: ʼӇээккэӄэйигыт, ӄыԓӄутги!ʼ Ынкъам егтэԓ ыныкы пэԓӄынтэтгъи, ытԓён ԓыгэн эвыр ӄутгъи.
Ынан рыӄамэтвавыйгот рыннин ытԓён.
Ытԓыгыт ынинэт гиничгытэтԓинэт.
Ынан-ым тъививнинэт, иӈӄун ымы мэкына авнатвыка ԓьоё.
Иисусынэ румэкэвнинэт мынгыткэн ниръэ пароԓ рэгъючечӈыԓьыт, йыԓнин ырыкы очочынԓягыргын ынкъам армагыргын, рытавык ымыԓьо кэԓьэт ынкъам рымэԓевэтык тъычгыргыт.
Ынан тыӈивынинэт ытри тъэвэты эвынво Энанԓявагыргын Эӈэӈин ынкъам рымаԓяватынво тъытԓьэт.
Ынкъам ивнинэт ытри: ʼТэӈынӈэ ръэнут эпирикэ акватыӈок: ымы кэӈунэӈ, ымы тэючгын, ымы кавкав, ымы манэт, эвыр авнатвака эмӈирэют эвиръыт.
Ръаярачыкогты рэрэсӄивӈытык, ынкы ӄыпэԓятыркынэтык ынкъам ынӄо ӄэквэтыркынитык.
Миӈкы-ым тури ӄырым ыʼнынрэсӄивэттык, пэԓяма ыргин мэйӈынымным, ымы рыпэт пиӈпиӈ, эймысӄэтыԓьын торыкгыткагты, ӄытивыткуркыниткы ырыкы.
Мачынан ынӄэн нытвагъан мэтъаэквырго ырыкыʼ.
Рэгъючечӈыԓьыт манаӈакватгъат нымнымыткогты, рымӈыԓява Таӈпыӈыԓ ынкъам энанмаԓявма ԓымынкы.
Эвынэрмэтэ Иродына ымыԓьо ваԓёмнэн, гэръэԓин Иисус, ынкъам гакапчачавԓен, ӄэԓёӄъым ӄутти нивӄинэт, энмэн ынӄэн Иоанн эюгъи, ӄутти – энмэн Илия етгъи, ӄутти-ым – энмэн ӄоԓ тэԓенъепкин мэтъатвыткоԓьын эюгъи.
Ынкъам Ирод ныкапчачытваӄэн: ʼИоанн гымнан тыԓевтычвигъэн, ытԓён вай мэӈин Ынӄэн вэтгаво нэлгыркын?ʼ Ынкъам ынан раԓьовыԓгыӈӈоӈынэн Иисус.
Апостоля, пэԓӄынтэтык, натвыгъан Иисусына ымыԓьо, ръэнут ыргынан нэтэйкыгъэн.
Ынӄъом Ынан эʼйӈэвнинэт ытри Ынык рээн, ынкъам ытри ӄытгъэт Вифсаида-нымнымэты.
Оʼравэтԓьата-ым ԓыги нэтчыгъэн ынӄэн, ынкъам ԓымӈэнагъат Ынык рээн.
Иисусынэ нэнамӈыԓтэԓӄэн ырыкы Энанԓявагыргын Эӈэӈин ынкъам нинэнмэԓевэтӄинэт тъытԓьэт.
Яачы-ым вуԓӄытвик мынгыткэн ӈиръэ пароԓ рэгъючечӈыԓьыт эймэквъэт Ыныкы ынкъам иквъэт: ʼӃытриԓгынэт оʼравэтԓьат, иӈӄун ытри ныԓӄытынэт ынанчымчаӈ ваԓьэты нымнымэты ынкъам ыʼнԓьунэт ырыкагты рооԓӄыԓтэ ынкъам кэвын, ӄэԓёӄъым мури ӈутку энымкиԓӄык мытытваркыӈ.
Иисус татԓыӈгъэ: ʼТоргынан ӄыйыԓыткы ырыкы рооԓӄыԓʼ.
Рэгъючечӈыԓьыт иничгытэтгъэт: ʼАны вай мурык ытръэч мытԓыӈэн кавкавыт ынкъам ӈиръэ ынныт, миӈкыри моргынан мытранӄамэтвавӈынат ынӈин мыкэԓьыт оʼравэтԓьат?
Вэчьым вай мытрэркурысӄивӈынэт ымыԓьорыкы рооԓӄыԓтэ?ʼ Ынкы гатваԓенат ӄымэк мытԓыӈэн мытԓыӈча мынгытӄԓеккэн парол оʼравэтԓьат.
Ытръэч Иисусынэ ивнинэт рэгъючечӈыԓьыт: ʼӃынвакъоквыткы оʼравэтԓьат нотасӄыткынык эмӈирэӄӄԓиккин мынгыткэн пароԓьёноʼ.
Рэгъючечӈыԓьыт ԓыгэн-ым ынӈин итгъэт.
Титэ ымыԓьо вакъогъат, Иисусынэ пирининэт мытԓыӈэн кавкавыт ынкъам ӈиръэ ынныт, гитэнин иʼиʼн, ченъёргаввэтгавык рырэӄуԓымӈэвнин Эӈэӈ, ынкъам мыԓеткунинэт кавкав эвыр ынныт.
Ынан нинэйыԓӄинэт ынӄэнат рагъёчачӈыԓьырыкы, иӈӄун ыʼнтэйвыӈыркынэт рамкэты.
Ымыԓьо ныӄамэтваӄэнат ынкъам ԓыгъэнӄэквъэт, рэгъючечӈыԓьэ-ым ӄээкын нэнумэкэвынэт мынгыткэн ӈиръэ пароԓ йыръыԓьыченԓет, гынуԓьыт гарооԓӄыԓя.
Ӄоԓ итык, титэ Иисус гаченъёргаввэтгавԓен ӄувԓикэ, етгъэт Ыныкы рэгъючечӈыԓьыт.
Ынан пынԓёнэнат ытри: ʼМикыну нэԓгыркынигым Гым варата?ʼ Ытри татԓыӈыткогъат: ʼӃутти нивӄинэт, энмэн Гыт – Иоанн Крестителегыт, ӄутти – энмэн Илияйгыт, ӈыръыӄутти-ым нивӄинэт, энмэн ӄоԓ тэԓеӈкин мэтъатвыткоԓьын эюгъиʼ.
Ынан пынԓёнэнат ытри: ʼТоргынан-ым микыну Гым инэԓгыркынитык?ʼ Пётр татԓыӈыткогъэ: ʼГыт – Христос Эӈэӈиӈ.
Ытръэч-ым Иисусынэ тъэвэты митъэивнинэт ытри, авнатвыка ӈоот ымы мэкына.
Ынӄоры Иисусынэ ивнинэт: ʼЭкык Оʼравэтԓьаргэн ԓыгитэвиминӈэтыԓьыԓӄыԓ, Ытԓён эʼнӄу нэрэԓгыӈын ынпычьыԓьырык, ыʼттъыёԓтаароӈрагэԓевыԓьа ынкъам инэнчичевэтыԓьэ Каԓегыргыкэн, Ытԓён тымъёԓӄыԓ, ытръэч-ым ӈыроӄав ыʼԓёк раёвъёԓӄыԓʼ.
Ынӄоры Иисусынэ ивнинэт ымыԓьо: ʼЭвыр мэӈин рэԓеӈыркын Гымык рээн, мачынан ынан эʼнӄу нытчынинэт кыԓек чиниткин тагъяӈгыргыт ынкъам ынӄэнына мачынан амӄынъычо нимтипириркынин чиниткин аʼӄанмыкэн уттынпын ынкъам нинэркыԓеркын Гым .
Ӄэԓёӄъым, микынэ эмкумъу рэԓгыӈыркынин чиниткин ягтаԓгыргын, ынӄэнына рантымӈэвнэн ынӄэн, микынэ-ым рантымӈэвнэн чиниткин ягтаԓгыргын Гымык курэ, ынӄэнына эмкумъу рэԓгыгнин ынӄэн.
Ӄэԓёӄъым рэӄу оʼравэтԓьата эймитык ымваԓьын, чиниткин-ым увик рывъиӈэтык эвытԓым тэнъэӄэӈык ченэткэнагты?
Ӄэԓёӄъым, микынэ ӈыркыԓё ринэԓгыгъэ Гым ынкъам Гымнинэт вэтгавыт, ынӄэн Эккэтэ Оʼравэтԓьаргэн ӈыркыԓё рэԓгыгнин, титэ Ытԓён рэетгъэ гэргычьатгыргыма Ынин ынкъам Ытԓыгин ынкъам ангелен Эӈэӈин.
Тивыркынитык-ым ԓыгэтаӈӄэгԓынангэт, варкыт ӈутку вэтчатваԓьыԓыко ӄутти, микырык энкытвыԓевкэ еп ченэтвъэгыргын, энмэч нэрэԓьуӈын Энанԓявагыргын Эӈэӈиӈ.
Гаԓягъат ӄымэк амӈырооткэн ыʼԓёӈэттэ, титэ Иисусынэ тывнэн ынӄэн, Ынан пирининэт Ынык рээн Пётр, Иоанн ынкъам Иаков, тыттэтгъи ӈайыткынэты ченъёргаввэтгавынво.
Ченъёргаввэтгавма, Ынин ԓьуԓӄыԓ явматгъэ, ынкъам Ынин эвииръыт гиԓгэтԓинэт, гаӄэԓпэраԓенат.
Ынкъам ӈиръэ оʼравэтԓьат гапычвэтгавԓенат Ынык рээн.
Ынӄэн гатваԓенат Моисей ынкъам Илия.
Ыргынан, эргавэты вытрэтыԓьэ, нытвыӄэн Ынин энаԓват, ваԓьыԓӄыԓ Иерусалимык.
Пётр-ым ытри ӄутти гэтъирэткуԓинэт, кыевык-ым нэԓьугъэн Ынин эргав ынкъам ӈиръэ оʼравэтԓьат, вэтчатваԓьыт Ынык ачгыта.
Ынкъам титэ ынӄэнырык напэԓяӈӈогъан Ытԓён, Пётр иквъи Иисусына: ʼИнэныгйивэтыԓьигыт, аʼмын-ым йыӄӄай вак ӈутку!
Кита-ым ӈыръо отрат мынтэйкынэт: ыннэн Гыныкы, ыннэн Моисейына ынкъам ыннэн Илиянаʼ.
Ынан гэмо гэԓгыԓин, ръэнут тывнэн.
Ынӄэн эвма, ининигъи йъын ынкъам энаръэнэнат ытри ыныквииԓе.
Рэгъючечӈыԓьыт, ваԓьыт йъычыку, чеӈыттэтгъэт.
Ынкъам ӄэнтэтгъи йъыйпы ӄуԓиӄуԓ ивыԓьын: ʼЫнӄэн Гымнин Экык, Гымнин Ԓьоё.
Ытԓён ӄываԓёмыркынэткыʼ.
Титэ ӄуԓиӄуԓ выйитвыгъи, Иисус нэмэ амынан нытваӄэн.
Ынкъам рэгъючечӈыԓьыт авъеткынка гатваԓенат, ынкъам ынӄэн ыʼԓёк ымы мэкына ԓёӈытва нэнтыгъэн, ръэнут нэԓьугъэн.
Ӄоԓетъыԓёк, титэ ытри тэгрэтгъэт ӈайгыпы, мыкъоравэтԓьарык нэнрынгиивын Иисус.
Ԓюур ӄоԓ ӄычиӄун оʼравэтԓьан ӄуԓиԓьэтгъи: ʼИнэныгъюԓевэтыԓьигыт, аʼмын-ым ивкэ, ӄыгитэгын гымнин экык!
Ытԓён наӄам тэӈыннэн!
Ытԓён ныкаԓьайпыӄэн: ԓюур-ым вай ныӄуԓиԓьысӄычетӄин, кэԓьэтэ-ым рытрыкымгыта иттиԓийгут нинэнтыӄин ытԓён, рыпэт йыкыргычыкойпы ныкытрантоӄэн ынкъам коԓё нинэнтэвиминӈэвӄин, ынӄо-ым мэткиит яаԓ нынъэԓӄин.
Гымнан тивынэт Гынинэт рэгъючечӈыԓьыт рытавык кэԓьэт, ытръэч-ым гаԓвавԓенат ытриʼ.
Иисус-ым татԓыӈыткома иквъи: ʼАны вай оʼравэтԓьаторэ, эʼӄэрэԓьытури ынкъам аԓымаԓявкыԓьыторэ!
Тъартагнэты ӄээӄын Гым тратвагъа турык рээн ынкъам гытгытэ трэԓгынтык?
Ӄынрывинрыгын ӈутриԓы гынин экыӄ.
Еп тыԓеԓьын ӈинӄэй кэԓьэтэ рыпэӄэтавнэн нотасӄыткынэты, рытрыкымгыта иттиԓыръуԓьын.
Ытръэч-ым Иисусынэ ръотавнэн кэԓы ынкъам рымэԓевэннин ӈинӄэй ынӄъом рыԓенин ытԓён ытԓыгэты.
Ынкъам ымыԓьо гиничгытэтԓинэт Эӈэӈин майӈармагыргэты.
Виин ымыԓьо ԓыгэкоԓё ниничгытэтӄинэт Иисусын тайкыгыргык, Ынан ивнинэт рэгъючечӈыԓьыт: ʼӃыпаԓёмтэԓгыткы ынкъам антыяатка ӄынтыгыткы ӈотӄэн вай, ръэнут тратвыӈын торыкы: Экык Оʼравэтԓьаргэн нэрэйыԓӈын оʼравэтԓьамынгэтыʼ.
Ытръэч-ым ыргынан эчичевкэ гэԓгыԓин, ръэнут нэнатвыӄэн ӈотэнвэтгава, ӄэԓёӄъым чечаквыргын ԓюнйыԓе гэԓгыԓин ырыкы.
Пынԓёк-ым Ытԓён, ръэнут Ынан тывнэн, гъэӄэԓиӈэтԓинэт.
Ӄоԓ итгъэт рэгъючечӈыԓьыт еԓырачвыӈгъат, мэӈин ырыгԓыку майӈыӈ ваԓьын.
Иисусынэ-ым, ԓыги ԓыӈэ ръэнут ыргынан чимгъуу эмӄэԓеԓвынэ нэԓгыркын, пиринин нэнэны, рытвэтчавнэн Ынык ачгыта ынкъам ивнинэт ытри: ʼМикынэ рэнрыгэԓевнин ӈотӄэн нэнэны ӄынур Гым, ынӄэнына ринэнрыгэԓеквъэ ымы Гым, микынэ-ым ринэнрыгэԓеквъэ Гым, ынӄэнына рэнрыгэԓевыркынин Ынӄэн, Микынэ инэнӈивыгъи Гым.
Ӄун мэӈин ымыԓьорык турык мыӄыԓьыӈ ваԓьын, ынӄэн ынанэргыпыԓьыӈ.
Ынкэӈит Иоанн иквъи Иисусына: ʼРычичевыткуԓьигыт, моргынан гэԓьуԓин ӄоԓ оʼравэтԓьан, микынэ Гынинныннэ нинэнвыӄинэт кэԓьэт, ытръэч моргынан мытнъотавын, ӄэԓёӄъым ытԓён ванэван ныԓейвын мурык рээӈ.
Иисусынэ татԓыгнэн ытԓён: ʼЫнӈэ анъотавка, ӄэԓёӄъым мэӈин торыкагты оʼраԓвагты атвакыԓьэн, ынӄэн торыкагты ваԓьыӈ.
Титэ тъэрытвигъэт ыʼԓёт пэрэӈӈотагнэты Иисус нотаеквэйпы, Ытԓён рэквэнӈыгъи Иерусалимэты.
Ынан тыӈивынинэт ыʼттъыёԓягты Ынинэт пынԓынԓяԓьыт.
Ынӄэнат ӄытгъэт самариякэн нымнымэты рытэнмавынво ымыԓьо Ытԓён ятыӈӈок.
Ытръэч-ым ӈэнку Иисус ԓюӈынрэсӄивэтэ нэнтыгъэн, ӄэԓёӄъым Ытԓён гакавраԓьыпэраԓен Иерусалимэты .
Ынык рэгъючечӈыԓьэ Иаковына ынкъам Иоаннына, ԓьук ынӄэн, нивын: ʼЭтынвэгыт!
Вэчьым тэгъеӈыркын, мури мытривмык, иӈӄун йынйын нэрэтын эʼэʼйпы ынкъам уйӈэ нынъэԓынэт ытри, миӈкыри ӈан итгъи Илия?ʼ Ытръэч-ым Иисусынэ, тыԓик оʼраырыкагты, ръотавнэнат ытри.
Ынкъам ытри ӄытгъэт ӄоԓенымнымэты.
Ӄоԓ итык, тыԓяма ръэтъеквэ, ръэмэӈин иквъи Иисусына: ʼГым траԓымӈэнагъа Гынык рээн, ӄэйвэԓым миӈкыри Гыт нъэквэтыӈ.
Иисусынэ татԓыгнэн ытԓён: ʼЯтъёԓтэ гаемыкыԓенат, ынкъам иʼиʼпчиӄэт гакытчыгъёԓгыԓенат, Экык-ым Оʼравэтԓьаргэн таӈанымытваванвыкаʼ.
Ӄотына-ым Иисус иквъи: ʼӃыԓымӈэнагэ Гымыӄ.
Ынӄэн татԓыӈгъэ: ʼЭтынвэгыт, ӄинэтриԓги янор ярагты ынкъам мынумкэвын гымнин ытԓыгыӈ.
Ытръэч-ым Иисусынэ ивнин ытԓён: ʼМачынан въиԓьырык ыʼннумкэвыркынэт ыргинэт въиԓьыт, гыт-ым ӄыԓеркын ынкъам ӄыкоргымӈыԓтэԓыркын Энанԓявагыргын Эӈэӈиӈ.
Ӄээӄын ԓым ӄоԓ иквъи: ʼЭтынвэгыт, гымнан траԓымӈэнагыт Гыт!
Ытръэч-ым янор тъэмԓьусӄивынэт гымнин яраԓьытʼ.
Иисусынэ татԓыгнэн ытԓён: ʼЫнӄэн, мэӈин мэгчеранма тааԓгыԓятыркын, ынӄэн ԓыгэнӈуну ритгъэ Энанԓявагыргэты Эӈэӈиӈ.
Ынӄоры Иисусынэ ԓьунинэт ӄээӄын ӈыроӄӄԓеккэн мынгыткэн ӈиръэ пароԓ рэгъючечӈыԓьыт ынкъам тыӈивынинэт ытри эмӈирэюну Ынык ыʼттъыёԓ ыммайӈынымнымэты ынкъам мъанымнымэты, миӈкыри Ытԓён Чинит нырэԓӄынӈыӄин.
Ынан ивнинэт ытри: ʼԒыгэкоԓё нъэԓгъи пэӈвытрывъайгыркэгыргын, мигчирэтыԓьыт-ым тъэркинэт.
Ытԓён вай ӄыванԓяркынэткы Этын пэӈвытрывъайгыркэгыргыкэн, иӈӄун нынӈивынинэт мигчирэтыԓьыт Ынин пэӈвытрывъайгыркэгыргэты.
Ӄыԓеркынитык!
Гымнан тури тынӈивыркынитык, ӄынур яракытэпаԓгыӄагтэ эʼгымкэты.
Ынӈэ эпирикэ ымы тэючгын, ымы ӈыркир, ымы пԓекыт, ынкъам ынӈэ мэӈин ръэтык эйиԓытриԓкэ.
Рэсӄивык ръарачыкогты, янор ӄиквытык: „Онтымгыргын мачынан нытваркын ӈотэнраӄ.
Ынкъам эвыр ынкы нымытваркын ԓенԓеӈонтымытваԓьын оʼравэтԓьан, тургин ԓенԓеӈонтымгыргын рапэԓятгъа ынык рээн, эвыр-ым этԓы – рэпэԓӄынтэтгъэ торыкагты.
Ынкъам ӈотэнрак ӄыпэԓятыркынэтык, ӄынуркыниткы ынкъам ӄыԓпыркыниткы ымыԓьо, ръэнут ырык варкын, ӄэԓёӄъым мигчирэтыԓьын мэгчермынгыквыԓьыԓӄыԓ.
Ынӈэ эԓпууръыкэ ыннанран ӄоԓерагты.
Ынкъам эвыр тури еттык ръамайӈынымнымэты ынкъам ӈэнку тури нэнрыгэԓевтык, ӄынуркыниткы ымыԓьо, ръэнут торыкы нэрэйыԓтык, ӄынмэԓевэтыркыниткы ыргинэт тъытԓьэт ынкъам ӄивыркыниткы: „Энанԓявагыргын Эӈэӈин энмэч турык ӄача!ʼ Эвыр-ым рэенӈытык ръамайӈынымнымэты, ынкы-ым тури ӄырым ыʼнынрыгэԓевтык, ӄыԓейвытык ынкэкин равытгыръеквэ гавэтгавма: „Рыпэт пиӈпиӈ, эймысӄэтыԓьын морыкгыткагты турыкмэйӈынымнымык, моргынан тэвԓяткота мытынпэԓӄынтэвыркын торыкы.
Ытръэч-ым ԓыги ӄыԓгыркыниткы: Энанԓявагыргын Эӈэӈин энмэч чымче варкыӈ.
Тивыркынитык тури, Содом таӈыӈ ратвагъа ынӄэн мэйӈынымнымык ӈотӄэн Ыʼԓёк!ʼ ʼ Аʼтӄэӈэты гыт, Хоразин!
Аʼтӄэӈэты гыт, Вифсаида!
Эвыр-ым Тирык ынкъам Сидонык тайкыёт ынӄэнат таӈынанэнэчгытаттэ, миӈкыри гэтэйкыԓинэт турык, тэԓенъеп-ым ӈотэннымытваԓьырык, чемгъоанӈэԓёта тымӈэавэръыйпыԓьа ынкъам пиӈпиӈытвиԓьэ, ыʼмпаӈэты ваԓьын ыргин вагыргын аԓваӈ нэнъытчыгъэн.
Ынкъам ынӄэната Тир ынкъам Сидон ратваӈыт таӈыӈ турык Судык!
Ымы гыт, Капернаум, тэгъеӈыркын йъыйыӄытагнэты эргавык?
Ӄырым, таӈӄонпыӈтанымчаӈгыргыкэн ванвэты нэрэнинтыгыт!
Ынӄэнына, микынэ напаԓёмтэԓыркынэтык тури, энапаԓёмтэԓыркын Гым, микынэ эʼнӄу нэԓгыркынитык, эʼнӄу нэԓгыркынигым Гым.
Микынэ-ым Гым эʼнӄу нэԓгыркынигым, эʼнӄу ԓыӈыркынин Ынӄэн, Микынэ Гым инэнӈивыгъиʼ.
Ӈыроӄӄԓеккэн мынгыткэн ӈиръэ пароԓ рэгъючечӈыԓьыт коргэты пэԓӄынтэтгъэт ынкъам нивӄинэт: ʼЭтынвэгыт, ымы кэԓьэт оча варкыт морыкы, титэ мури мыттъививыркын ырыкы Гыныгныннэ!ʼ Иисусынэ-ым ивнинэт ытри: ʼГымнан тыԓьугъэн, каԓьайӈын-Сатана эрэтгъи эʼэʼйпы ӄынур йъиԓкээвйынйын.
Ԓьуркыниткы, тури Гымыкайпы эрмэтвитык тэнтик кымъыԓгычгыт ынкъам чиԓимуӄыэпээпэгти, ынкъам рыруԓыԓтэвытвиткы эʼӄэԓьин ымармагыргын – ынкъам ӄырым ръэнут торыкы нытинэнъэӄэӈын.
Ытръэч-ым коргаво эԓгыԓкэ кэԓьэргин оча вагыргын торыкы, ипэ ӄыкоргавыркынэтык – тургинэт нынныт гэкэԓитэйкыԓинэт иʼиʼӄ.
Ынкъам ынӄэн чечамыткавык Иисус коргаквъэ Эӈэӈин Выйитэ ынкъам иквъи: ʼТынэргавыркынэгыт, Ытԓыгигыт, иʼиʼкинэйгыт ынкъам нутэйиквикинэйгыт Этынвэгыт, ӄэԓёӄъым Гынан вэнвакы рытын ынӄэн кувчемгъоԓьэпы ынкъам каԓегъёԓятыԓьэпы, ынкъам рывэнтэтын мыӄыԓьырыкы.
Ии вай, Ытԓыгигыт, ынӈин ваԓьо гатваԓен Гынин пытԓиӈыԓьын тагъяӈгыргын!ʼ Ынкъам иквъи: ʼГымык-Ытԓыгэ таӈымыԓьо гинэйытԓин Гымыкы.
Ванэван микынэ ԓыги ныԓгынин Экык, Микыну ваԓьын, арыԓгыка Ытԓыгэ, ынкъам ванэван микынэ ԓыги ныԓгынин Ытԓыгын, Микыну ваԓьын, арыԓгыка Эккэтэ ынкъам ынӄэнат, микынти Эккэтэ инэнԓьуӈэтыркынинэт ԓыги рытчык Ытԓыгин вагыргыӈ.
Ынӄоры-ым, рагъёчачӈыԓьэты тыԓик, иквъи ынӈин, эмытри ваԓёмынво: ʼКычьымыԓьытури, инэԓьуԓьытури ынӄэнак, ръэнут торгынан ԓьуркыниткы!
Тивыркынитык тури, нымкыӄинэт мэтъатвыткоԓьа ынкъам тиркэрмэрык гэрэԓьунԓин ынӄэн, ытръэч-ым ԓюнԓьутэ нэнтыгъэн, гараваԓёмӈыԓен ынӄэн, ръэнут торгынан ваԓёмыркынэткы, ытръэч-ым ԓёӈваԓёма нэнтыгъэӈ.
Ынкы ыʼттъыёԓятгъэ ыннэн законынчечаватыԓьын ынкъам пынԓёнэн Иисус, тааӈынво Ытԓён.
ʼИнэныгъюԓевэтыԓьигыт, – пынԓёгъэ ытԓён, – ынраӄ вай гым мыръэгъэк, иӈӄун эймитык таӈӄонпыӈкэн ягтаԓытвагыргын?ʼ ʼРъэнут-ым гэкэԓиԓин Законык?
– пынԓёгъэ ынръам Иисус.
– Миӈкыри гынан каԓевэтгавыркын?ʼ Ынӄэн татԓыӈгъэ: ʼ„Эӈъэԓю ӄыԓгыркын гынин Этын Эӈэӈ ымыԓьыԓеӈгыпы эвыр ымыԓьычемгъойпыʼ ынкъам „Эӈъэԓю ӄыԓгыркын гынин чымчеԓьын ӄынур гынин увиӄʼ.
ʼӃэгԓынангэт гыт татԓыӈгъэ, – ивнин ытԓён Иисусынэ, – ынӈин ӄитыркын, ынкъам гыт рэегтэԓетыркыӈ.
Ытръэч-ым эмрэйиԓюӈык чиниткин увик, ынан пынԓёнэн Иисус: ʼМэӈин-ым гымнин чымчеԓьын?ʼ Татԓыӈык Иисус ыныкы иквъи: ʼЫннэн оʼравэтԓьан гэԓеԓин Иерусалимгыпы Иерихонэты.
Ръэтык ыныкы пэнрыткогъат эʼӄэтэрмэчьыӈыԓьыт.
Ыргынан ытԓён ниръытвыгъэн, натаԓяйвэвыгъан ынкъам эквэтгъэт, напэԓягъан ытԓён въэӈӈоԓьын.
Кэтэм-ым ынӈэнръэта гэԓеԓин ӈаанкакэн таароӈрагэԓевыԓьын, ынан ԓьунин ынӄэн оʼравэтԓьан, гаԓянэн.
Ынӈин-ым гитԓин ымы левийыԓьын , ынан гитэнин ынкъам кавранэн.
Ынӄоры ванвэты, миӈкы нытваӄэн тэвиминӈэтыԓьын, пыкиргъи самарияԓьын.
Ынан ԓьунин ытԓён ынкъам ейвэчу рытчынин.
Ытԓён эймэквъи, ынӄъом, энаркэԓепԓыткок ынин атынвыт мытӄэ эвыр эʼкимԓе, рыкыԓвэннинэт.
Ынӄоры ынан рывакъовнэн тэвиминӈэтыԓьын ченэтосёԓыткынык, рыпкирэннин рамкыԓьырагты ынкъам ынкы винрэннин ытԓён.
Ӄоԓетъыԓёк ынан йыԓнин рамкыԓьыраэтынвэты мынгыквын ынкъам иквъи: „Ӄывинрэтыркыниткы ытԓён, титэ-ым гым трэпэԓӄынтэтгъэ, ынкы трамынгыквынат ымыԓьо ӄутти яаёттэʼ.
Мэӈин ынӄэнырык ӈыроргарык гыныкгэта гатваԓен ынанчымчаԓьо тэрмэчьыӈыԓьэ рытавэмэнӈавъё оʼравэтԓьагты?ʼ Законынчечаватыԓьын татԓыӈгъэ: ʼЫнӄэн-ым ӈан мэӈин ейвэчетгъиʼ.
Иисусынэ ынкы ивнин ытԓён: ʼӃыԓеркын, ынкъам ымы гыт ынӈин ӄитыркыӈ.
Рымагтэты тыԓяма рэгъючечӈыԓьырык рээн, Иисус етгъи ӄоԓ мъанымнымэты.
Ӈэнку ӈэвъэнйыръэ, нынныԓьэ Марфа, эʼйӈэвнинэт ытри ыныкрагты.
Ынин гатваԓен чакэттомгын, нынныԓьын Мария.
Мария вакъогъэ Этынвэн гыткаӈӄач ынкъам нэнапаԓёмтэԓӄэнат Ынинэт вэтгавыт.
Марфа-ым ныгпиԓьэтӄин кывайынво.
Ытԓён эймэквъи ынкъам иквъи: ʼЭтынвэгыт, эви Гыныкы тымӈаԓгоԓяӄ, гымыкчакэттомга пэԓянэн гымыкы ымыԓьо мигчир?
Ӄиквын ытԓён, иӈӄун ынан гым нинэвинрэтгъэӈ.
Иисусынэ-ым ивнин ытԓён татԓыӈык: ʼМарфайгыт, Марфа, гыт гыпиниԓюркын ынкъам мыкэмэркэчетыркын, аԓымы-ым ыннэн вэты эӈъэԓю ԓынъёԓӄыԓ.
Марияна-ым ԓьунин ыныкы ԓыгэяагты ваԓьын, ынӄэн ыныкайпы ӄырым ыʼниткэгъэӈ.
Ӄоԓ гитԓин Иисус гаченъёргаввэтгавԓен ӄоԓ ванвык.
Ытԓён пԓыткугъи, ӄутынэ рэгъючечӈыԓьэ ивнин: ʼЭтынвэгыт, ӄыныгъюԓевыткуги ченъёргаввэтгавык, ӄынур Иоаннына рыгъюԓевнинэт ынинэт рэгъючечӈыԓьытʼ.
Иисусынэ ивнинэт ытри: ʼЧенъёргаввэтгавык ынӈот ӄивыркынитык: Ытԓыгын мургин, иʼиʼк ваԓьэгыт, мачынан ԓыгивэймэну ыʼныԓгыркын нынны Гынин!
Мачынан нынъэԓын Энанԓявагыргын Гынин, мачынан нытваркын тъэвчемгъогыргын Гынин нутэйиквик, ӄынур-ым иʼиʼк.
Ӄыԓпынрыткоркын ягтаԓынво рооԓӄыԓя морыкы амӄынъыԓёк, ынкъам ӄынэнаачытораквынат мургинэт эʼӄэԓтэтти, ӄун-ым ымы моргынан мытнэнаачыторавыркынат тинэнъэӄэӈэтыԓьыт морыкы.
Ӄитги Гыт ынӈин, иӈӄун вэты авнатвака морыкы кыттэнгыеӈыт, ипэ-ым ӄывириӈыткуги анӈэнаԓьэпыʼ.
Ынӄоры Иисус иквъи ырыкы: ʼЭнмэн-ым, ӄынур турык варкын тумгытум, ынкъам вай гыт етгъи ыныкагты гынунныкитэ ынкъам эвыӈӈогъан: „Тумгигыт, ӄыначыӈаквынат гымыкы ӈыръо кавкавыт, гымыкы пыкиргъи тумгытум, ынраӄ-ым гым тэӈуйӈэ тытваркын рэӄэ кывэйыӄ.
Ынӄэн-ым, мэӈин ярак ваԓьын, рататԓыӈгъа: „Энанаромкавка аны гымыкы.
Тытыԓ энмэч ганныматԓен, гымнан тынатчьавынат нэнэнэт, тыԓвавыркын пынрыткок гыныкыʼ.
Тивыркынитык тури, энмэн эвыр ытԓён ӄырым ныԓӄутын ынкъам ӄырым ныйыԓнин ӄотына кавкав эмтумгыԓьэтык, эвыр тъэвванԓяк, ытԓён рэԓӄутгъэ ынкъам рэйыԓнин ынкэмиԓ, тъэр ынӄэнына рамӈыԓёнэн.
Ынкъам Гымнан тивыркынитык: ӄыйынатыркынэткы – ынкъам торгынан рэйминӈыткы, ӄыԓӄырирыркыниткы – ынкъам рэԓьуӈыткы, ӄыпэгчаткоркынэтык – ынкъам торыкы наратытԓёмӈын.
Гамгаоʼравэтԓьан, мэӈин ныванԓяӄэн – нэймитыткуӄин, микынэ нинэԓӄыриркин – ынӄэнына нинэԓьуӄин, ынкъам мэӈин нытытԓыпэгчаткоӄэн – ыныкы нытытԓёпӄэн.
Рэӄытԓыгэ рэйыԓнин аккагты кымъыԓгычгын, титэ ынӄэнына рамӈыԓёнэн ынык ыннээн?
Эвытԓым, эвыр рамӈыԓёнэн ԓигԓиг, ыныкы рэйыԓнин чиԓимуӄ-эпээпэй?
Ынкъам эвыр тури, анӈэнаԓьыоʼравэтԓьаторэ, гэгъюԓеттури йыԓык ченэткмэйӈэты ръэнут таӈэты ваԓьын, ӄэйвэ эты тургин Иʼиʼкин Ытԓыгэ ӄырым ныйыԓнин Эӈэӈин Выйивый ынӄэнырыкы, микынти Ынык ванԓяркыт?ʼ Ӄоԓ итык Иисус ныкаԓьантоӈатӄэн эйиԓыкыԓьыргин кэԓьэк, ынкъам, титэ кэԓы ӈытогъэ, эйиԓыкыԓьин вэтгавыӈӈогъэ.
Рэмкын гиничгытэтԓин.
Ытръэч-ым ӈыръыӄутти гивԓинэт: ʼЫнӄэн Вееԓьзевулынэ, кэԓьэргин очоча, рэрмэвэннин Ытԓён каԓьантавык!ʼ Ӄутырык-ым нытэнгыеӈӄин Ытԓён – натъэвванԓяӈӈогъан Ыныкайпы эӈэӈгыйив эʼэʼйпы.
Ытръэч-ым Иисусынэ, ԓыги ԓыӈэ ыргинэт чимгъут, ивнинэт ытри: ʼВарат гэмгэнутэкин чинит ыныкчыку эʼӄэткуԓьын ръоравэтԓьатаԓпыгъа, ымы-ым ройыръын, миӈкы ӄонпыӈ амъянратко ваԓьыт, рэтъэттывигъэ.
Эвыр-ым ымы каԓьайӈын-Сатана чинит ыныкчыку янръатгъэ, эви-ым ынин энанԓявагыргын ранкытгыԓгаквъа?
Эвыр Гымнан тынынтоӈатыркынат кэԓьэт Вееԓьзевулынин армагырга, ръаармагырга-ым турыкэккэрык нанынтоӈатыркынат ытри?
Ынӄэната ытри нытванат торыкы судыԓьу.
Эвыр-ым Гымнан Эӈэӈин армагырга тынынтоӈатыркынат кэԓьэт, эвыӈан, Энанԓявагыргын Эӈэӈин энмэч етгъи торыкагты.
Эвыр эрмэԓьэ оʼравэтԓьата гырыма рыюркынин чиниткин яраӈы, ынин яӈайыръын гынрэтэты ратвагъа.
Ытръэч-ым эвыр пэнрыткоркын ыныкы мэӈин армаӈ ваԓьын, эвыр раԓвыгнэн ытԓён, риткэгнин ынык ырыт, ръэнут мычвыно ԓыгнин ынӄэнына, ынкъам рэтэйвыгнин ынык пэрэё.
Мэӈин ванэван Гымык рээн нытвагъан, ынӄэн Гымык оʼраԓвагты ваԓьын.
Мэӈин ванэван нынумэкэвын Гымык рээн, ынӄэн ныԓяпԓыпатӄэӈ.
ʼ Титэ кэԓы нынтоӄэн оʼравэтԓьайпы, ытԓён ныԓейвыткуӄин эмԓыкэванвыткок, эмыԓӄырирэ ваны паӈъэвӈытокэн, ынкъам эԓьукэ ԓыӈык, нивӄин: „Китаӄун-ым мыпэԓӄынтэтгъэк гымыкрагты, мэӈӄо тынтогъаӄ.
Ынкъам, пэԓӄынтэтык, нинэԓьуӄин ынӄэн гэӈуйвэгыткуԓин ынкъам гэйыръытвыԓин.
Ынкэӈит ытԓён нэквэтӄин ынкъам нинэпириӄинэт ынык рээн ӄутти ӈэръамытԓыӈэн кэԓьэт, пытӄыанӈэнаӈ ынык ваԓьыт, ынкъам ытри, рэсӄивык, ынкы нынымытваӄэнат.
Ӄымэԓ ӈотэнъоравэтԓьан пытӄыаʼткэӈ ыʼттъыёԓвагыргык нытваӈӈоӄэӈ.
Иисусынэ ынӄэн тывма, ӈэвъэнйыръын оʼравэтԓьаԓыкойпы ӄуԓиԓьэтгъи: ʼКычьымыԓьын ынӄэн ытԓя, микынэ нагтогыт Гыт ынкъам нанԓыватгыт!ʼ Иисус-ым татԓыӈыткогъэ: ʼКычьымыԓьыт ынӄэнат, микырык наваԓёмыркын Эӈэӈин вэтгав ынкъам нэркыԓеркын тывъё!ʼ Титэ-ым рэмкын умэкэтръугъи Иисусынэ гроԓмакы, Ытԓён вэтгавыӈӈогъэ: ʼКоԓё гъэӄэрэԓин игыркин тыӈэрэт!
Натъэвытвыркын эӈэӈгыйив, ытръэч-ым ӄырым ныйыԓын ырыкы эӈэӈгыйив, рыпароч Ионан эӈэӈгыйивык.
Миӈкыри Иона нъэԓгъи эӈэӈгыйиву Ниневиякэн нымытваԓьырыкы, ԓыгэн-ым ынӈин Экык Оʼравэтԓьаргэн ратвагъа эӈэӈгыйиву игыркин тыӈаратэты.
Айваԓыӈӄачкэн тиркэрмэӈэв рэетгъэ Суд-ыʼԓёк ынкъам энаачо рэԓгыгнинэт ӈутинтыӈэрэткин оʼравэтԓьат, ӄэԓёӄъым ытԓён нотачьомыткынгыпы гэетԓин паԓёмтэԓынво тиркэрмин Соломонын кувчемгъогыргын.
Игыр-ым турык рээн ынӄэн, мэӈин оʼптыӈ ваԓьын Соломонына.
Нымытваԓьыт Ниневияк рэенӈыт Суд-ыʼԓёк ынкъам энаачо нэрэԓгыӈын ӈутинтыӈэрэт, ӄэԓёӄъым ниневияԓьа, ваԓёмык Ионанэн тъэввэтгаквыргын, ыргин ыʼмпаӈвагыргын аԓваӈ гэтчыԓин.
Игыр-ым турык рээн Ынӄэн, Мэӈин оʼптыӈ Ионана ваԓьыӈ.
ʼ Ванэван микынэ нытриԓнин ӈыԓетыԓьын ээк ыяа ваԓьык ванвык эвытԓым кукэгиӈкы.
Аны вай йъэԓыги ынӄэн нытриԓӄин оԓечгыткынык, иӈӄун рэсӄивыԓьэ ыʼнԓьуркын ӄэргыӄэр.
Гынинэт ԓыԓет – ынӄэн гыныкувикин ээк.
Эвыр гынинэт ԓыԓет тэӈык инэԓьуркыт, ымыԓьо гынин увик ӄэргыԓьын.
Ыныкит-ым ԓыԓет инэԓьуркыт эʼткиӈык, ымыԓьо гынин увик вусӄыԓьын.
Аны вай ӄыгитэ, гыныкгэта ӄэргыӄэр, гыныкчыку ваԓьын, ӄырымэн эты вусӄывуч?
Ынӄэната, эвыр ымыԓьэты гынин увик ӄэргыԓьын ынкъам уйӈэ ымы ръэнут вусӄыԓьын, ынкы ымыԓьэты ӄэргытваркын, ӄынур аакгыпы рыӄэргавъёйгытʼ.
Титэ Иисус вэтгавыпԓыткогъэ, ӄоԓ фарисейыԓьа эʼйӈэвнин Ытԓён митиврэк.
Иисус рэсӄиквъи ынкъам арычгывакъогъэ.
Фарисейыԓьа-ым ԓьунин, энмэн Ынан ԓюӈиԓгытэвэ мынгыт мэтэвраӈӈотагнэты, ынкъам гиничгытэтԓин.
Ытръэч-ым Этынва ивнин ытԓён: ʼВай-ым торгынан, фарисейыԓьа, гыргочаӈӄач койӈыт ынкъам уӄӄэмэт эчерикэ рытыркыниткы, ипэ-ым тури нытуԓьытури ынкъам нанӈэнаторэ.
Тотъэты ваԓьыторэ!
Эви Ынӄэнына, Микынэ рытомгавнэн тургин гыргочан, ванэван нынтомгавнэн ымы тургин йыръын?
Ӄылпынрыркынэткы ӈъоԓьыт ымԓеӈгыпы рэвинрэнӈэ ытри, ынкэӈит турык ымыԓьо ратвагъа эпэты ваԓьо.
Эʼтки торыкы, фарисейыԓьыторэ, ӄэԓёӄъым торгынан йыԓыркыниткы мынгытӄав чывипыт мятайпы, рутайпы-таӈыткэвъайгыпы ынкъам ӄутти тыӈачьэпы эвыр ырыгтыӈайыръэпы, тури паатык ӄэгԓын итык ынкъам ыʼԓгычьэтык Аӈаӈэты.
Аны вай рыковратавъёԓӄыԓ ынӄэн, ынкъам ымы ӄоԓ антээватка.
Эʼтки торыкы, фарисейыԓьыторэ, ӄэԓёӄъым тури нытэӈычьэттури инэнԓек синагограк, тэгъеӈыркынитык, иӈӄун нывэймэнъэв ыʼнйиԓытриԓыркынитык варатэн омакатынвык.
Эʼтки торыкы!
Тури ӄынур эгыйивӄэвкыԓьинэт панэнаԓьытванвыт: оʼравэтԓьат ԓейвыткуркыт ынӄэнаткынык ратгэмаво ԓыӈэʼ.
Ынкэӈит ӄоԓ законынчечаватыԓьын крупупэтгъи Иисусына: ʼИнэныгъюԓевэтыԓьигыт, Гыт ынӄэната ымы морыкы инэнъээʼвыткуркыӈ.
Ытръэч-ым Иисус иквъи: ʼЭʼтки ымы торыкы, законынчечаватыԓьыторэ, ӄэԓёӄъым торгынан аӈъачтагнэты оʼравэтԓьарыкы йыӈэркыниткы имтит, чинит-ым ымы ӄырым киткит ӄынвинрэттык.
Эʼтки торыкы, ӄэԓёӄъым тэйкыркыниткы кэтъоквыт мэтъатвыткоԓьырыкы, микынти ганмыԓенат тургин ыʼттъыютԓьэрык.
Ӈотӄэната рыкаԓыровыркынэткы, вэтгыры варкынэтык турык ыʼттъыютԓьэк рээн: ыргынан ганмыԓенат мэтъатвыткоԓьыт, торгынан-ым тэйкыркыниткы ырыкы кэтъоквыт.
Эӈэӈэ Чиниткин кувчемгъогыргык митъэԓьунин ынӄэн, титэ иквъи: „Гымнан трэнӈивынэт ырыкы мэтъатвыткоԓьыт ынкъам пынԓыратыԓьыт.
Ӄутти ыргынан наранмынат, ӄутти ԓымынӄо нэрэркыԓеԓьэтынэт.
Ынкъам Гымнан трэтэнымчевӈын игыркин тыӈэрэт курэ ымтымъёттэ мэтъатвыткоԓьык рытомгавтагнэпы вагыргын: Авеԓьгыпы Захариятагнэты, мэӈин ганмыԓен вытгырык энанэнтыткованвык ынкъам таароӈраӄ.
Ии аны, тивыркынитык: трэтэнымчевӈын ӈутинтыӈэрэт.
Аʼткэӈэты торыкы, законынчечаватыԓьыторэ, ӄэԓёӄъым торгынан ԓыги рытчыткы, миӈкыри рэсӄивык Энанԓявагыргэты Эӈэӈин, ытръэч-ым тури чинит ԓюӈрэсӄивэ, ынкъам ымы рэрэсӄивӈыԓьыт ԓюӈытриԓеʼ.
Иисусынэ тывнэн ӈоот ынкъам ӈытогъэ.
Ынкатагнэпы инэнчичевэтыԓьэ Каԓегыргыкэн ынкъам фарисейыԓьа, анӈэнайпыԓьыт Ыныкы, намӈыԓёԓьатыӈӈогъан, иӈӄун вэԓер рэӄык энаачо ԓыӈык Ытԓён.
Ынкэӈит умэкэтгъэт йъарат кытнымкыӄэнат оʼравэтԓьат, рыпэт ӄычекытвак нырыттэԓыткоӄэнат ыргичгу.
Иисус эвыӈӈогъэ Ынин рагъёчачӈыԓьырыкы: ʼГынрыру ӄыԓгыркыниткы фарисейыԓьэн нэнаврыӈӄэн винвыыʼръунтэт.
Уйӈэ ымы ръэнут атчеты ԓынъё, ръэнут ӈотӄо эвытрэткэ нынъэԓын, ынкъам ымы уйӈэ ръэнут вэнвакы ваԓьын, ръэнут ӈотӄо ԓыги эԓгыкэ нынъэԓын.
Ымыԓьо, ръэнут тывыркынэткы вусӄымчыку, нараваԓёмӈын ыʼԓёӄэргык, ынкъам ръэнут торгынан ӄотына вэнвывэтгава ивыткы ярак, нараӄоԓеԓьаттывӈын ӈаргыноӈӄач оʼраӈʼ.
ʼ Тивыркынитык, Гымыгтумгытури: ынӈэ эʼӄэԓиӈу эԓгыкэ ынӄэнат, микырык гаймаӈэн наранмыӈын эмувик, ынӄоры ӄырым ръэнут ԓым ыʼнынрэӄэвын.
Гымнан трэныгйивэнӈын, мэӈин торгынан эʼӄэԓиӈу ԓынъёԓӄыԓ: айыԓго ӄыԓгыркыниткы Ытԓён, Мэӈин кытармаԓьын ринтык тымъёйгыт таӈӄонпыӈтанымчаӈгыргыкэн ванвэты.
Ии аны, тивыркынитык, ынӄэн вай Ытԓён айыԓго ԓынъёԓӄыԓ!
Эви ванэван ӈиръэ пыԓвынтыманэт ыʼнъяанат корынво мытԓыӈэн мъыпчиӄэт?
Эӈэӈэ-ым ԓёӈынтыгэвата ымы ыннэн ырыгԓыку.
Турык-ым ымы кырвитти ԓевтык ымыԓьо гарыԓгыԓенат.
Ынӈэ эʼӄэԓиӈэткэ!
Тури этчывэԓыӈ ваԓьыторэ мыгмъыпчиӄэӄ.
ʼ Гымнан тивыркынитык: гэмгэмэӈин ивыпкэ ынкъам оʼраӈ ԓымаԓявыркын Гымыкы, ынӄэн Эккэтэ Оʼравэтԓьаргэн ратвыгнэн ангелырыкы Эӈэӈин: „Ытԓён – Гымниӈ.
Гэмгэмикынэ-ым эʼнӄу нэрэԓгыркынигым оʼравэтԓьарык ягна, ынӄэн ымы Ынан эʼнӄу рэԓгыгнин Эӈэӈин ангелырык ягна.
Эвыр мэӈин ракоԓьовэтгавыркын Оʼравэтԓьа-Аккагты, Эӈэӈэ ранэнаачыторавнэн, ытръэч-ым микынэ анӈэна коԓьотвыркынэн Эӈэӈин Выйивый, ынӄэн Эӈэӈэ ӄырым нынэнаачыторавнэн.
Титэ нэрэпиритык синагограгты армагты ынкъам очо ԓыӈъёгты, ынӈэ тури эԓиӈиԓюкэ, миӈкыри очыткок чинитувик вэрэӈынво, ԓымэвыр ръэнут тывык, ӄэԓёӄъым Эӈэӈин Выйитэ нэрэныгъюԓевтык кэтэмынкэӈит, ръэнут очыткоӄ.
Икумэӈин оʼравэтԓьаԓыкойпы иквъи Иисусына: ʼИнэныгъюԓевэтыԓьигыт!
Ӄиквын гымнин йичьэмиттумгын, мачынан нынъянръавнэн гымыкы ытԓыгэ пэԓяё яайыръыгаймычьыӈ.
Иисусынэ-ым татԓыгнэн ытԓён: ʼМикынэ найпатгым Гым судык тури ԓымэвыр рычичьэтык тургинэт аʼтъеквыргыт?ʼ Ынӄоры-ым Ытԓён эвыӈӈогъэ ырыкы: ʼГынрыру ӄыԓгыркыниткы рапойгыӈпэчгычьатгыргын, ӄэԓёӄъым оʼравэтԓьэн вагыргын атвакыԓьэн нымытвайыръэпы, ӄэйвэ эвыр ынык варкын ымыԓьо гапароԓмаʼ.
Иисусынэ тывнэн ырыкы нэнъайвымӈыԓтэԓ: ʼӃоԓ гаймычьыԓьэн энанынӈавъяргык гатваԓен тэӈтыӈэчьынӈэн.
Ынкъам ытԓён нычимгъуӄин: „Ынраӄ вай мырэӄыгъэк?
Гым уйӈэ аванвыка румкэвык тыӈэчьынӈэӈ.
Ынӄъом ытԓён иквъи: „Вай-ым ынӈин гым тритгъэ: трэнчимэвӈынэт гымнинэт пэтыгынрэтрат ынкъам трэтэйкыӈынэт нымэйыӈӄинэт, трамайынԓяӈын ӈэнриԓы ымыԓьо кавкавтыӈачьыԓӄыԓ ынкъам гымнинэт ымыԓьо ӄутти тыӈачьырооԓӄыԓтэ, ынкъам эмӄэԓеԓвынэ триквъэ: игыр гымык нымкыӄин нымытвайыръын, ратанӈавӈэн мыкгэвэгты.
Ӄыпаӈъэвӈыторкын, ӄыӄамэтваркын, ӄиквичиркын ынкъам ӄытэӈычьэтыркыӈ.
Ытръэч-ым Эӈэӈэ ивнин ытԓён: „Эчимгъуки!
Игыр ныкитэ гыт рэвъигъэ.
Мэкына рапэԓятгъа ымыԓьо гынан рытэнмавъё ченэтовэкэгты?ʼ Ынӈин нытваӄэн оʼравэтԓьак, микынэ румэкэвыркынин гаймычьын ченэтэты, наӄам ванэван ныяатконэн Эӈэӈин тагъяӈгыргыгъетʼ.
Рагъёчачӈыԓьырыкы-ым Иисус иквъи: ʼЫнӄэната Гымнан тивыркынитык: ынӈэ эӄувчимгъукэ рооԓӄыԓеты ынкъам авэръэты.
Аԓымы ягтаԓгыргын этԓы ытръэч рооԓӄыԓ, ынкъам увик варкын этԓы амавэръэты.
Ӄыгитэгыткы вэԓвыт: ытри ванэван нинэнритԓевынэт ынкъам ванэван ныпиӈвытрывъэйгыркинэт, уйӈэ ырык ымы гынрэтрат-ӄумъыт ымы кавкавтыӈачьыԓӄыԓкэн яӈат, наӄам Эӈэӈэ нинэрэӈӄинэт ытри.
Миӈкэмиԓ-ым тури таӈыӈ пчиӄэк?
Микынэ ӄовчемгъогырга гаймаӈэн рэнивԓевнин чиниткин ягтаԓгыргын вэԓер-ым ыннанкаԓевытгырэты?
Эвыр-ым торгынан рыпэт ынӈин ваԓьын мъэӄэй ԓывавыркынэткы, рэӄу ӄувчимгъуу ԓыӈыркыниткы ӄутти?
Ӄыгитэгыткы миӈкыри нымэйӈэтӄинэт тампэраэԓгытыӈачьыт: ытри ванэван нымигчирэтынэт, ванэван нываӈэнат.
Ытръэч-ым, тивыркынитык, рыпэт Соломон эргычьанма ԓёӈавэръэпыԓьын таӈыӈ ынӄэнак гэмгэтыӈэчьык.
Эвыр Эӈэӈэ ынӈин равэръэпатыркынэн въагԓыӈын, эʼми игыр варкын, эргатык-ым нэрэнинтыӈын йынйынэты, эты ӄырым ыʼнавэръэпаттык ымы тури, мъаԓымаԓкэторэ?
Ӄун-ым эԓӄырирыԓьэткэ, ръэнут торгынан рэнуӈыткы ԓымэвыр ръэнут рэԓпыӈыткы, ынӈэ эӄувчимгъукэ.
Ынӄэн авынчемгъоё ӄутыргин нымытваԓьыргэн нутэйиквик.
Тургин Ытԓыгэ ԓыги, тури ӄамэтваԓьыԓӄыԓторэ, ыпавыԓьыԓӄыԓторэ ынкъам авэръэпыԓьыԓӄыԓторэ.
Ԓыгикытъэттэгын ӄыԓӄырирыркыниткы Энанԓявагыргын Эӈэӈин, ымыԓьо-ым чымӄык рэйыԓнин торыкы.
Ынӈэ эʼӄэԓиӈэткэ, мъыӈаԓвыԓьэты пэраԓьыторэ!
Ӄэԓёӄъым тургин Ытԓыгэ рантэнмавнэн торыкы Энанԓявагыргын.
Ӄынвиԓыткувыркыниткы ръэнут турык ваԓьын ынкъам ӄывинрэтгыткы ӈъоԓьыт.
Ӄытэйкыркыниткы торыкы апэтаткыԓьэнат гаймычьыёчгыт, этэԓпыкыԓьин анъямынгыквын иʼиʼк, ӈэнри туԓьэтыԓьын эймэвкыԓьин ынкъам миӈкы ӄырым рэӄэ ынӄэн нынъэӄэрэвнин.
Ӄэԓёӄъым миӈкы тургин гаймычьын, ынкы ратваркын тургин ԓинԓиӈʼ.
ʼ Ӄытваркынэтык ӄонпыӈ тантэнмавэты: эвиръыт тургинэт гэричитԓинэт ынкъам ээкэт гэнынԓевԓинэт.
Энагԓятыԓьо ӄытваркынэтык ынӄэнырыкы, микырык нъатчаркын этын, пэԓӄынтэтыԓьын ӈавтыӈгыргэпы, иӈӄун ԓыгэн ынкы тытԓынвэнтэтык ыныкы, титэ ытԓён рэпэԓӄынтэтгъэ ынкъам ракагпэгчаткогъа.
Кычьымыԓьыт ынӄэнат пурэԓти, микынти пэԓӄынтэтыԓьэ этынва рэԓьугнинэт эйыԓӄэткыԓьинэт.
Ԓыгиӄэйвэ тивыркынитык, ынан чинит рэричиннин иръын, рантэнмавнэн рооԓӄыԓ ынкъам ранвакъовнэнат ытри кывайынво.
Кычьымыԓьыт ытри, эвыр этынва рэԓьуркынинэт эйыԓӄэткыԓьу ваԓьо, икутитэ ытԓён рэпэԓӄынтэтыркын, гынунныкирик эвытԓым эргыръома.
Ԓыги ӄыԓгыркыниткы, эвыр яраэтынва ԓыги нъынтынин, титэ рэетгъэ туԓьэтыԓьын, ӄырым нъывэԓвачьатын вэнвырасӄэквыргык ыныкрачыкогты.
Ымы-ым тури ӄытваркынэтык тэнмавэты, ӄэԓёӄъым Экык Оʼравэтԓьаргэн рэпэԓӄынтэтгъэ ынӈот, титэ торгынан ӄырым ӄъатчагыткыʼ.
Ынкэӈит Ытԓён пынԓёнэн Пётрына: ʼЭтынвэгыт, Гынан тывыркын ынӄэн нэнъайвымӈыԓтэԓ морыкагты ԓымэвыр ымыԓьорыкы?ʼ Иисус татԓыӈыткогъэ: ʼӃытваркынэтык ынӈин ваԓьо, ӄынур мычвынэты ваԓьын ынкъам кувчемгъоԓьын яраэнанԓяԓьын, мэӈин этынва аԓгыгаркэгты гаймаӈэн райпаннэн ымыԓьо пурэԓин ынпычьу ынкъам ранывъёԓьавнэн ыныкы тэйвыӈык ыргин рооԓӄыԓ.
Кычьымыԓьын ынӄэн пурэԓ, мэӈин пэԓӄынтэтык этынва рэԓьугнин ынӈин итыԓьын.
Ԓыгиӄэйвэ тивыркынитык, ынӈин ваԓьын пурэԓ этынва райпаннэн ынпычьу ынин ымнымытвайыръык.
Эвыр-ым ӈотӄэн пурэԓ эмӄэԓеԓвынэ риквъэ: „Ӄырым пэтԓе ныпэԓӄынтэтын этыӈ, ынкъам ратаԓяйвыӈӈонэнат пурэԓти ынкъам пурэԓӈэвти, ръаӄэмԓёӈӈогъа, раӄамэтваԓьатыӈӈогъа, – этын ӈутинпурэԓин рэпэԓӄынтэтгъэ, титэ ынӄэнына ӄырым нъатчанэн ытԓён, ынкъам ынкэӈит кэԓивытгырык, титэ ынан таӈгэмо; этынва ратаԓяйвынэн ынӄэн ынкъам рунмэтчигнин, рэтэнымчегнин ӄынур очыԓьыкыԓьэн.
Пурэԓ, микынэ ԓыги ԓыӈыркынинэт ыныкэтынвэн чинитчимгъут, тагъяӈгыргыт, ытръэч-ым ӄырым нынкуврэтэвнинэт ынӄэнат, эейвэчкэ наратаԓяйвын.
Эвыр-ым пурэԓе ынӄэнат гэмо нинэԓгыӄинэт ынкъам рэнрэӄэвнин ръэнут ӈан, рэӄык курэ ытԓён таԓяйвыёԓӄыԓ, танымчаӈгыргын ыныкы ратвагъа тъарыӈ.
Мэкына нымкъэв гэйытԓин, ынӄэнайпы нымкъэв рамӈыԓёгъа, ынкъам мэкына нымкыӄин мычвыно гэԓгыԓин, ынӄэнайпы пытӄымыкыӈ ратъэвымӈыԓёгъаʼ.
ʼ Гым тыетык рынынԓявынвы йынйын нутэйиквик, ынкъам ԓыгикытъэттэгын тытэгъеӈыркын, иӈӄун ынӄэн энмэч ныюнэтын!
Ӄытыԓьыԓӄыԓигым Гым тымынвэты, ынкъам тыԓиӈиԓюркын ынӄэн нъаԓтагнэты!
Тури ӈэвэӄ чимгъуркынитык, Гым тыетык йыԓынво онтымвагыргын нотаеквэты?
Гымнан тивыркынитык – ванэван, янръатгыргын!
Ӈоткатагнэпы, эвыр ярак мытԓыӈыргарэ, ытри раянръанӈыт: ӈыроргарык эʼнӄу нэрэԓгыркынэт ӈирэӄ ынкъам ӈирэргэрык эʼнӄу нэрэԓгыркынэт ӈыроӄ.
Ытԓыгэ эʼнӄу рэԓгыркынин экык, ытԓьата эʼнӄу рэԓгыркынин ӈээкык ынкъам ӈээккэтэ эʼнӄу рэԓгыркынин ытԓя, ӈавматаԓьа эʼнӄу рэԓгыркынин ынтэ ынкъам ынтыёта эʼнӄу рэԓгыркынин ӈавматаԓьыӈ.
Ӄычекытваԓьырыкы-ым Иисус иквъи: ʼТитэ торгынан ԓьуркыниткы, ӄэраԓгыӈӄач ининигъи йъын, тури ԓыгэн эвыр ивыркынитык: „Риԓыръугъэʼ, ынкъам ынӄэн ынӈин нытваӄэн.
Титэ-ым айвачыӈӄачайпы, тури нивтури: „Рагытԓягнаръогъаʼ, ынкъам ынӄэн ынӈин нытваӄэн.
Винвыыʼръунтэтыԓьытури!
Гъюԓетыԓьытури эԓкыԓык ӈаргынэн, ԓыги нинэԓгытури рэрэӄыӈытык, ԓьома-ым гыйив эймэвтыԓеԓьин этгыргэн, тури ванэван ӄырэӄытык?
Иаʼм торгынан чинит ԓывавыркынэткы кычгэпык, ръэнут торыкы эпыӈ ваԓьын?
Вай-ым тэнмычьын, титэ гыт тыԓеркын гынык раԓвыӈчеттомгык рээн судэты, нымэԓьэв ӄитги ынӈин, иӈӄун ӄывэтгычьатгэ ынык рээн еп тыԓяма, ӄэԓёӄъым ынан нэрэнԓьэтэтгыт судыԓьэты, судыԓьэ-ым нэрэйыԓгыт восӄырамэгчератыԓьэты, восӄырамэгчератыԓьа-ым нэрэнинтыгыт восӄырачыкогты.
Ԓыгиӄэйвэ тивыркынигыт, ӈоонӄо ӄырым ӄынтогэ, виин ӈан ачыӈыпԓыткока ытръэсӄэвкин мъаманэӄайтагнэтыʼ.
Ынкэтэгнык ӈыръыӄутти етгъэт Иисусына ынкъам пыӈыԓтэԓгъат, энмэн гаԓиԓеяԓьыт ганмыԓенат Пилатына, титэ ытри гатаароӈԓенат.
Иисусынэ ивнинэт ытри татԓыӈык: ʼТури чимгъуркынитык, ынӄэнат галилеяԓьыт гатваԓенат аʼӄаԓтатыӈ ваԓьо ымыԓьо ӄутырык галилеяԓьырык, эвыр ынӈин тэвиминӈэтгъэт?
Аны ванэван, тивыркынитык!
Ытръэч-ым эвыр тургин ыʼмпаӈвагыргын ӄырым аԓваӈ ӄытчыгыткы, рэвъитык ымыԓьоторэ, ӄынур ытри!
Эвытԓым тури чимгъуркынитык, ӈан кыԓгынкэн ӈыръо пароԓ оʼравэтԓьат, мэкырыкы эрэтгъи Силоамкэн эквырайӈын ынкъам тымнэнат ытри, гатваԓенат энаачыӈ ваԓьо ымнымытваԓьырык Иерусалимык?
Аны ванэван, тивыркынитык!
Ытръэч-ым эвыр ыʼмпаӈэты ваԓьын тургин вагыргын ӄырым ӄынтэӈытвэтгыткы, рэвъитык ымыԓьоторэ, ӄынур ытри!ʼ Ынӄоры Иисусынэ тывнэн ырыкы нэнъайвымӈыԓтэԓ: ʼӃоԓ оʼравэтԓьэн виноградынӈавынвык гэнӈэԓин уттуут-инжир.
Ытԓён етгъи ӈэнриԓы ынкъам ӄырэрыӈӈонэнат ынкэкин тыӈэйыръыт, ытръэч-ым ԓюнԓьутэ.
Ынкъам ынкэӈит ынан ивнин мигчирэтыԓьын ынык нутэсӄык: „Вай-ым энмэч ӈыръо гивиӈитти тыетыркын ӈутри ынкъам тыԓӄырирыркынэт ӈутинуттык тыӈэйыръыт, ынӄэнат-ым уйӈэ.
Ӄъаԓыгатгагын ынӄэн!
Рэӄу ӈан яаркынэн нутэсӄын?ʼ Ытръэч-ым ытԓён татԓыӈык ыныкы иквъи: „Этынвэгыт, ӄыпэԓягын ынӄэн ӄээӄын ыннэн гивиӈит.
Гымнан травыԓпаткоӈын ытԓён, трааʼԓямайӈыӈын нутэсӄын.
Вэчьым, ӄуԓигивик ынӄэн ратыӈайыръатыӈӈогъа?
Эвыр-ым ӄырым, ынкэӈит тръаԓыгатгаӈын ынӄэӈʼ.
Ӄоԓ синагогык Иисус гэнинъэйвыԓин субботак.
Ынкы гатваԓен каӈэԓьытваԓьын ӈэвъэнйыръын, ытԓён аръаԓя ныԓвавӄэн вэтгатык: кыԓгынкэн ӈыръо пароԓ гивиӈитти гакаԓьайпыԓен.
Ԓьук ытԓён, Иисусынэ эʼйӈэвнин ынкъам ивнин: ʼӇэвъэнйыръигыт!
Гыт этъыԓкыԓьу нъэԓиʼ.
Ынан мынгытрэԓнэн, ынкъам ытԓён ԓыгэн эвыр вэтгатгъэ ынкъам анъяӈӈонэн Эӈэӈ.
Синагогракэн очоч, анӈэнайпыԓьын ынӄэната, энмэн Иисусынэ рымэԓевэннин субботак, иквъи варатэты: ʼВаркыт ыннанмытԓыӈэн ыʼԓёт мигчирэткин.
Ынӈэнъыԓёк-ым ӄыетыркынитык маԓявынво, ынӈэ-ым субботаӄ.
Ытръэч-ым Этынва татԓыгнэн ытԓён: ʼВинвыыʼръунтэтыԓьытури!
Эви ванэван микынэ турыгԓыку нывъяннэн вотытванвэпы тыркыԓьын ԓымэвыр ярагыннэкосёԓ субботак ынкъам нынрывинрынин эмлылпынрынво?
Ытԓён-ым, яатԓьаӈав Авраамын, мэӈин каԓьайӈа-Сатанана ымыԓьо кыԓгынкэн ӈыръо пароԓ гивиӈитти кэӈиԓьу гэтчыԓин, чамъам рымаԓявъёԓӄыԓ тъычгыгыргэпы субботак?ʼ Титэ Ынан ынӄэн тывнэн, ымыԓьо Ынинэт ӄыръачеттомгыт гаӈыркыԓятԓенат, варата-ым коргаво гэԓгыԓинэт Ынинэт чекаԓваӈ ваԓьыт тайкыгыргыт.
Ынӄоры Иисус пынԓёгъэ: ʼМиӈкыри мытвыгъан Энанԓявагыргын Эӈэӈин?
Рэӄык Гымнан мынтэнмыгъан ынӄэн?
Ытԓён гэнагԓятԓен въэйтыӈэчьыкин тыӈачьыԓӄыԓӄаеты, ръэнут оʼравэтԓьата пиринин ынкъам инэнритԓевнин чиниткин инэнтыӈэвкин ванвык.
Тыӈэчьыԓӄыԓӄэй мэйӈэтгъи ынкъам нъэԓгъи утту, ӄымэԓ ымы пчиӄэт гаймаӈэн такытчыгъёӈгъат ыныквырэткыныӄ.
Ынкъам ӄээӄын иквъи Иисус: ʼРэӄык Гымнан мынтэнмыгъан Энанԓявагыргын Эӈэӈин?
Аны вай ӄыгитэ инэнпээв: ӈоот вай ӈэвъэнйыръэ киткинуӄэй рытриԓнин пиӈвытрычыку, пэԓянэн ынкатагнэты, титэ-ым киԓит рэпээтгъэʼ.
Иисус гэԓеԓин мэйӈынымнымысӄэтэ ынкъам мъэнымнымысӄэтэ, гинэныгъюԓевԓин оʼравэтԓьак.
Ытԓён гэквэтԓин Иерусалимэты.
Ӈыръымикынэ пынԓёнэн Ытԓён: ʼЭтынвэгыт, ӄэйвэ эты ытръэч тъэркинэт рэегтэԓӈыт?ʼ Иисусынэ ивнинэт: ʼӃыӄитпыԓьэттык, иӈӄун рэсӄивык нычьувыӄин тытԓеты, миӈкыри ӄун мыкыԓьыт рэрэсӄивӈыт, ытръэч-ым раԓвавӈыт.
Титэ-ым рэԓӄутгъэ яраэтын ынкъам ранныманнэн тытыԓ, тури ратвэтчатваркынэтык ӈаргыноӈӄач, тытыԓ рапэгчаткоӈӈоткы ынкъам рэвыӈӈотык: „Этынвэгыт, ӄынвэнтэтгын морыкы!ʼ Ытръэч-ым ытԓён рататԓыӈыткогъа торыкы: „Гымнан гэмо, микытури ынкъам мэӈӄоторэʼ.
Ынкэӈит тури рэвыӈӈотык: „Мури гынык чеэкэй гаӄамэтваморэ ынкъам гапавморэ.
Гыт гинэныгъюԓевыткуйгыт морыкравытгырыӄ.
Ытръэч-ым ытԓён риквъэ: „Гымнан гэмо, микытури, мэӈӄоторэ.
Аԓва ӄынъэԓтык гымыкайпы, ымыԓьоторэ эʼӄэԓтэтыԓьытури!ʼ Рэԓьуӈыткы Авраам, Исаак, Иаков ынкъам ымыԓьо мэтъатвыткоԓьыт Энанԓявагыргык Эӈэӈин, тури-ым – ӈаргыноӈӄач, эʼнӄу ԓынъёторэ!
Ӈэнку ратэргаттык тури ынкъам раванныӄъаӄаттык.
Рэенӈыт тыӈаӈӄачгыпы ынкъам ӄэраԓгыӈӄачгыпы, айгысӄыӈӄачгыпы ынкъам айвачыӈӄачгыпы ынкъам рарычгываӄъоӈыт кытӄамомакатынвык Энанԓявагыргыкэн Эӈэӈин.
Варкыт яачыӈкэнат, микынти рэнъэԓӈыт ыʼттъыёԓкэнано, ымы варкыт ыʼттъыёԓкэнат, эʼми рэнъэԓӈыт яачыӈкэнаноʼ.
Ынкъам вай етгъэт ӈыръыӄутти фарисейыԓьыт ынкъам иквъэт Иисусына: ʼГыт вынэ ӈоткоры ӄэквэтги, Иродына Гыт наранмыӈыркынэгыт!ʼ Иисус татԓыӈгъэ: ʼӃыԓӄытгытык ынкъам ӄиквыткы ӈотэнъэгычгэты: „Гым тыкаԓьантавыркын ынкъам тинэнмэԓевэтыркын ӈотэнъыԓёк ынкъам эргатык, ӈыроӄав-ым ыʼԓёк трэпԓыткугъэ.
Ытръэч ымы ӈотэнъыԓёк, ымы эргатык, ымы рымагтъыԓёк Гым тыԓеԓьыԓӄыԓигым, миӈкыри ӄун ынӈин атвакыԓьэн, иӈӄун мэтъатвыткоԓьын ыʼнынмын этԓы Иерусалимыӄ.
Иерусалим, Иерусалим!
Гынан тымыркынат мэтъатвыткоԓьыт ынкъам выԓгыпыткойвыркынат выква тыӈэвыёттэ гыныкы!
Тъэче Гымнан трэнумэкэвӈын гынин ымварат Гымык гроԓмакы, ӄынур пчиӄэтэ – ӄэйыпчиӄэт, ытръэч-ым гъэнӄэттури!
Ынкъам вайъым тургин яраӈы амӄачгыпо пэԓяркын!
Тивыркын торыкы, Гым торгынан ӄырым ӄинэԓьутык, виин энъэԓкэ вагыргын, титэ ривтык: „Таӈаӈэнмыё Тыԓеԓьын Этынвэпы!ʼʼ
Ӄоԓ итык субботак Иисус етгъи ӄоԓ фарисейыԓьэн очочен ярагты мэтэранво.
Ытԓён ныԓгитэӈгитэӄин.
Иисусынэ ранъав гарычгывакъоԓен тъытԓьэн оʼравэтԓьан, имԓыпээтыԓьын.
Иисусынэ пынԓёнэнат законынчечаватыԓьыт ынкъам фарисейыԓьыт: ʼЭты гаймаӈэн рымэԓевэтык субботак эвытԓым ынӈэ?ʼ Ытри авъеткынка гатваԓенат.
Рыйик рымэԓевэннин ытԓён ынкъам рытриԓнин.
Ырыкы-ым Ытԓён иквъи: ʼЭвыр икумикын турык экык эвытԓым тыркыԓьын рэрэтгъэ мэмԓынтоёԓгычыкогты, эви торгынан ынкэӄэй ӄырым ӄыгтогыткы ытԓён ымы субботак?ʼ Ынкъам гаԓвавԓенат татԓыӈыткок Ыныкагты.
Иисусынэ нинэгитэӄин, миӈкыри рэмкыԓьырык ныԓӄырирӄинэт ыʼттъыёԓяӈӄач таӈыӈ ваԓьыт ванвыт, ынкъам тывнэн ырыкы нэнъайвымӈыԓтэԓ: ʼ Эвыр гыт нъэйӈэквыт ӄамомакатэты, ынӈэ авакъока таӈыӈ ваԓьык ванвык, миӈкыри ӄун вэчьым ынӈин ратвагъа, гъэйӈэвԓин мэӈин ӈан эргыпыӈ ваԓьын гынык.
Ынкъам этынва, эʼйӈэвыԓьэ торыкы, гыт нэриквыт: „Ӄыйыԓгын ынӄэн ваны ыныкыʼ.
Ынкъам гыт рыӈыркыԓявъёйгыт опопыӈ рэԓӄытгъэ ынанъаӄаванвэты.
Йъэԓыги, титэ гыт нъэйӈэвыркынигыт, ӄыԓӄытыркын ынкъам ӄывакъоркын яаԓеӈӄач ванвык, иӈӄун эʼйӈэвыԓьэ гыт ыʼниквыт: „Тумгигыт, ӄывакъогэ таӈванвык!ʼ Ынкъам ынкэӈит гыныкы ратвагъа ваймангыргын ӄутырык ымыԓьо арычгывакъотваԓьыԓыко.
Ӄэԓёӄъым гэмгэмэӈин эʼӈгыргоԓеты амытваԓьын наранӈыркыԓявӈын, микынэ-ым рыӈыркыԓявыркынэн чиниткин увик, нарангыргоԓявӈыӈ.
Ынӄоры Иисусынэ ивнин эʼйӈэвыткуԓьын Ыныкы фарисей: ʼТитэ гынан эʼйӈэвыркынэт оʼравэтԓьат амгынотъыԓёӄамэтвагты эвытԓым воԓӄытвэӄамэтвагты, ынӈэ эʼйӈэвкэ гынинэт тумгыт, ымы гынинэт йичьэмиттумгыт, ымы гынинэт чычеткинэт, ымы гаймычьыԓьыт энараԓьыт, аны вай ыргынан нэръэйӈэквыт ынкъам татԓыӈынво нэрэкывэйгыт.
Ӄамомакатыӈӈок ӄъэйӈэвыркынэт этъопэԓ ӈъочьыт, рочгыпыԓьыт, атӄыԓьыт, иԓкыԓьыт.
Вай-ым ынкэӈит мэчынкы гыт ракоргаквъа: ыргынан чамъам рэӄэ гыт ыʼнынрэӄуԓымӈэквыт ынкъам ынӄэната гыт наранъямынгыквыгыт, титэ ԓыгипыԓьыт рэюӈытʼ.
Ӄутынэ ваԓьа ӄамэтванвык ӄача, ваԓёмнэн ынӄэн, Ытԓён ивнин: ʼКычьымыԓьын ынӄэн, мэӈин раӄамэтвагъа Энанԓявагыргык Эӈэӈиӈ.
Иисусынэ татԓыгнэн: ʼЫннанъоравэтԓьата рытэнмавнэн ӄэмумэкэт ынкъам эʼйӈэвнинэт мыгрэмкыԓьыт.
Ӄамомакатыӈӈок, ынан тыӈивынин чиниткин выёԓьын ивык аʼйӈавъёрыкы: „Ӄыетгытык, энмэч тыӈымыԓьо гантэнмавԓеӈ.
Ытръэч-ым ымъайӈавъёрык таӈыннаныӈ чиниткинэт энаачыт натвыԓьатыӈӈонат.
Ыʼттъыёԓкэн иквъи: „Гымнан вай игытӄэй тыркурын энанынӈавъергын, ӄытыԓьыԓӄыԓигым гитэк ынӄэн.
Ивкэ эӄиӈъэюкэ ӄитги, ваʼ.
Ӄоԓ иквъи: „Гымнан тыркурынэт мытԓыӈэн куврэтти чымӈакоровачгыт ынкъам тратааӈысӄэвӈынат ынӄэнат, ивкэ эӄиӈъэюкэ гымыкыʼ.
Ӈыроӄав иквъи: „Гым выткуӄэй тыӈавтыӈык, траԓваквъа гым етыӄ.
Выёԓьын пэԓӄынтэтгъи ынкъам тывнэн ымыԓьо яраэтынвэты.
Ынкэӈит яраэтын анӈэнайпыгъэ ынкъам тъививнин выёԓьын: „Ӄыԓӄытги эӄыԓпэ гамгаравытгырэты ынкъам ӄачыӈгынат ӈутриԓы ымыԓьо ӈъочьыт, ручевыԓьыт, иԓкыԓьыт ынкъам атӄыԓьытʼ.
„Этынвэгыт, – иквъи выёԓьын, – ынӄэн, ръэнут гынан тъививын, гэнкуврэтэвԓин, ытръэч ӄээӄын варкын ванвыӈ.
Ынкэӈит этын тъивиквъи: „Ӄыԓӄытги ръэтъеквэ ынкъам мэйӈынымнымкин агтачгырасӄэвъянвэты, ынкъам ӄиквынэт ымыԓьо, мэӈин рэԓьувыԓгыӈын, ятынво ӄамомакатэты, иӈӄун гымнин яраӈы мыгрэмкыԓьу нытван.
Тивыркынитык, ымыԓьо янор аʼйӈавъёттэ ԓыгичиӄӄырым нытванат гымыкӄамомакатыӄʼ.
Иисусынэ рээн гэԓеԓин мыкъоравэтԓьамкын.
Оʼраырыкагты тыԓик Ытԓён иквъи: ʼ Мэӈин етыркын Гымыкы, йъарат коотыԓьын ытԓыгык, ытԓьак, ӈэвъэнык, кмиӈык, йичьэмиттумгык, чакэттык ымы ченэтъягтаԓгыргык, эʼквырга-ым ванэван Гымык, ынӄэн чамъам ратвагъа Гымнин рэгъючечӈыԓьу.
Микынэ этԓы нимтинин чиниткин аʼӄанмыкэн уттынпын ынкъам этԓы нинэркыԓегъэн Гым, ынӄэн ԓывавыԓьын вак Гымнин рэгъючечӈыԓьу.
Миӈкыри ӄун, микынэ ӈан турыгԓыку ваԓьа, рэтэйкыӈэ эквырайӈын, эви ӄырым янор нырыԓгынэн ымыԓьо яаёԓӄыԓ, иӈӄун ԓыги ԓыӈык, ӄэйвэ эты гаймаӈэн манэт пԓытконво тараӈгыргын?
Аԓымы эвыр ынан ратайкымгонэн ыпъёԓгын ынкъам раԓвавнэн пԓыткук тараӈгыргын, ымыԓьорык, гэтама ынӄэн, тэнӈу нэрэтчыӈын ытԓён ынкъам ривыркынэт: „Ӈотӄэн оʼравэтԓьан тараӈымгогъэ, наӄам ԓываквъэ пԓыткук!ʼ Эвытԓым вай, ръэтиркэрым етъаӈ нъэԓыԓьын мараквыргэты, эви ӄырым нывакъон янор ынкъам ӄырым нычимгъун, ӄэйвэ эты гаймаӈэн ынан гамытԓыӈча мынгытӄԓеккэн маравратъоравэтԓьата рэнруԓыԓтэвнин ынӄэн, эʼми тыԓеркын ыныкы гаӈэръамытԓыӈча мынгытӄԓеккэн мараврата?
Ынкъам эвыр ӄычетык, виин эʼӄэԓьын чекыяа, ынан рэнӈивынинэт вэтгавйыръатыԓьыт йынатынво амаравкэгыргын.
Ымы-ым турыгԓыку: эвыр торгынан ӄырым эʼнӄу ӄытчыгыткы ымыԓьо, ръэнут турык варкын, чамъам ратватык Гымнин рэгъючечӈыԓьу.
Тъэютъэй – нытэӈӄин.
Ытръэч-ым ыныкит ынӄэн рапаагъа вак тъаёчачаԓьо, рэӄу ынӄэн тэнкэвӈык?
Опопы ԓыгэн раӄыԓӄыԓ – нынинтыӄин!
Микын варкыт виԓют, мачынан нываԓёмнэн!ʼ
Ныетӄинэт Иисусына паԓёмтэԓык Ытԓён нымкыӄинэт инэгтэтнумэкэвыԓьыт ынкъам эʼӄэԓтэтыԓьыт.
Фарисейыԓьыт ынкъам инэнчичевэтыԓьыт Каԓегыргыкэн нэкэвкитӄинэт ынкъам нивӄинэт: ʼЫнан рыгэԓевыркынинэт эʼӄэԓтэтыԓьыт ынкъам рыпэт ӄамэтваркын ырык рээн!ʼ Ынкэӈит Иисусынэ тывнэнат ырыкы ӈотӄэнат нэнъайвымӈыԓтэԓтэ: ʼ Микынэ ӈан турыгԓыку нъытваркыт мытԓыӈӄԓеккэн яракытэпат ынкъам ыннэн ынан нъынтымӈэвнэн.
Эви ӄырым ныпэԓянэнат ынан ӈыраӄӄԓеккэн мынгыткэн ӄонъачгынкэн пароԓ чыгэйнутэк ынкъам ӄырым ныԓӄырирнин тымӈэвыԓьын ԓьотагнэты?
Ԓьук-ым, ракоргаквъа, римтинин ярагты ынкъам ръэйӈэвнинэт тумгыт эвыр энараԓьыт ынкъам риквъэ ырыкы: „Ӄыкоргавтык гымык рээн: вай тыԓьун тымӈэвыԓьын яракытэпаԓгын!ʼ Тивыркынитык, кэтэмынӈин ымы ыннэн эʼӄэԓтэтыԓьын, микынэ чиниткин ыʼмпаӈвагыргын аԓваӈ рытчыркынин – ытԓён коргаво нэрэԓгыӈын иʼиʼк мыкыӈ ӈыраӄӄԓеккэн мынгыткэн ӄонъачгынкэн пароԓ ԓыгипыԓьык, микырык ръэнут наӄам аԓва рытчыӄ.
ʼ Эвытԓым вай ӄоԓ тэнмычьын: ӈэвъэнйыръын, микын варкыт мынгыткэн эԓгыпыԓвынтыманэт ынкъам ыннэн ынан рытымӈэвнэн.
Эви ынан ӄырым нынынԓевнин пиӈинэӈ ынкъам ӄырым ныӈуйвэгыткунин яраӈы, ӄэтпэнарэрма ԓьотагнэты?
Ԓьук-ым, ръэйӈэвнинэт ӈэвысӄэттумгыт, энараԓьыӈавтэ ынкъам риквъэ: „Ӄыкоргаквытык гымык рээн, гымнан тыԓьун рытымӈэвъё пыԓвынтыманэӈ.
Вай-ым, тивыркынитык, тэӈынӈин Эӈэӈин ангелтэ ракоргавӈыт ыннанъаӄаԓтатыԓьэты, микынэ чиниткин ыʼмпаӈвагыргын аԓваӈ рытчыниӈ.
Иисус ӄээкын гавэтгавԓен: ʼӃоԓ оʼравэтԓьак гатваԓенат ӈиръэ эккэт.
Ӈинчьэн экык иквъи ыныкытԓыгэты: „Атэ, ӄинэйыԓги гымнин гаймычьытайвыӈʼ.
Ынкъам ытԓыгэ чывинин гаймычьын аккавытгырык.
Пэтԓе ӈинчьээккэтэ румэкэвнин ымыԓьо, ръэнут ынин гатваԓен, ынкъам эквэтгъи чекыяанотагты.
Ӈэнку ынан ԓяпԓыпаннэн таӈымыԓьо ынин гаймычьын амкомэрэвытваԓьатык, ынӄо-ым, ӄынвэр тэԓпык имыръэнут, ынӈин нутэк нъэԓгъи кытгытъатгыргын.
Ытԓён ӈъотвэӈӈогъэ ынкъам эʼмпыргогынрэтысӄэквъэ ынӈин нутэкин ӄоԓ нымытваԓьэты.
Ытԓён ынӈин ныгытъатытваӄэн, таԓвакоргава йыръэтык нанӄын вэԓер рэӄэ нырэӈэтӄинэт иʼмпыргут, ытръэч-ым ымы ынӄэн этԓы ыʼнйыԓын.
Ынкъам чемгъонватык, ытԓён иквъи: „Тъэр выёԓьыт гымыкытԓыграк, ынкъам ырык варкын мэчынкы тэйӈэт, гым-ым ӈутку тывъиркын эмгытъэтэ!
Мыпэԓӄынтэтык гымыкытԓыгэты, ынкъам мивын ытԓён: ʼАтэ!
Тъаӄатвагъак гым Аӈаӈэты ынкъам гыныкы.
Гым этэӈкыԓьигым эʼйӈэвык гынин эккэну, вэԓер-ым ӄинэпириги яанво выёԓьоʼʼ.
Ынкъам ытԓён ӄытгъи ыныкытԓыгэты.
Титэ ытԓён гатваԓен еп чекыяа, ытԓыгэ ԓьунин ытԓён, ынкъам ейвэчу рытчынин экык.
Ынан кытгынтыягнанэн, оммачайпынэн ытԓён ынкъам окватъевыӈӈонэн.
Экык иквъи: „Атэ!
Тъаӄатвагъак гым Аӈаӈэты ынкъам гыныкы.
Гым этэӈкыԓьигым эʼйӈэвык гынин эккэнуʼ.
Ынкы ытԓыгэ ивнинэт ынин выёԓьыт: „Ӄыԓеркынитык эӄыԓпэ, ӄырэтгыткы таӈыӈ ваԓьыт эвиръыт ынкъам ӄынавэръэпатгыткы ытԓён.
Ӄырыԓгыкватгыткы ынкъам ӄыныпԓягтатгыткы сандалияпԓяка.
Ӄынрывинрыгыткы гынкыӄэюу ынкъам ӄыӄаанматгытык, мынкачьарӄамэтвамык ынкъам мынгичивэнмык.
Ӄэԓёӄъым гымнин экык ӄынур въиԓьу гатваԓен, аʼмын-ым вай ытԓён нэмэ ягтаԓытваркын!
Ытԓён гатымӈэвԓен, ынръам игыр гэԓьуԓин!ʼ Ынӄо-ым ытри гэчевымгогъат.
Ынпычьын экык ынӈот гатваԓен энанынӈавынвыяргык.
Эймэвык ярагты, ваԓёмнэн аʼйӈанаӈаткогыргын чама-ым поторагыргын.
Ынан эʼйӈэвнин ӄоԓ выёԓьын ынкъам пынԓёнэн: „Ныръэӄинэт ӈэнку?ʼ „Гынин ытԓеӈи етгъи, – татԓыӈыткогъэ ыныкы ынӄэн, – ынкъам гынин ытԓыгын гагынкыӄаанматԓен, ӄэԓёӄъым ынин экык нымэԓӄин, ынкъам ымыԓьэты ытԓён эчвэрагыргэты вагъэʼ.
Ынпычьэкык анӈэнайпыгъэ ынкъам эʼнӄэтгъи рыпэт рэсӄивык ярачыкогты.
Ынкэӈит ытԓыгын ӈытогъэ ынкъам аʼйӈавыӈӈонэн.
Ытръэч-ым экык татԓыӈыткогъэ: „Мыкгивиӈитти гэмигчирэтигым гыныкагты ӄынур пурэԓ, ынкъам ӄонпыӈ нинэнкуврэтэвигым ынӄэн, ръэнут гынан нинивигыт.
Гынан-ым ымы титэ ԓёӈынма гымыкы яракытэпаԓгыӄай, иӈӄун гым мэчынкы тъыгичивэтык тумгык рээн.
Ытръэч титэ ӈотӄэн гынин экык, микынэ ԓяпԓыпаннэн гынин гаймычьын камэԓгыӈавык рээн, ярагты пэԓӄынтэтгъи, гыт гынкыӄаанматгъэ ыныкагты!ʼ „ Гымнин эккэйгыт, – иквъи ынкы ытԓыгын, – гыт аԓымы ӄонпыӈ гымык рээн, ынкъам ымыԓьо, ръэнут гымык варкын – ымыԓьо гынин.
Ытръэч-ым мури коргавыԓьыԓӄыԓморэ ынӄэнагты, эвыр гынин ытԓеӈи ӄынур гавъэтваԓен, игыр-ым ытԓён нэмэ ягтаԓытваркын, гатымӈэвԓен ынкъам вытрэтгъи!ʼʼ
Иисус иквъи Чиниткин рагъёчачӈыԓьырыкы: ʼӃоԓ гаймычьыԓьэн гатваԓен яраэнанԓяԓьын.
Ынкъам вай гаймычьыԓьэты нэвинвиквъэн, энмэн ынӄэнына ытԓён рыӈъотвэвыркынэн.
Эʼйӈэвык ытԓён, этын иквъи: „Ынръам вай гыныкы ръэнут тываԓёмыркын?
Ӄинэйыԓги гымыкы яраэнанԓякэн энарыԓгат, миӈкыри ӄун гыт чамъам рымагтэты ринэнԓегъэʼ.
Ынкъам ынкэӈит яраэнанԓяԓьын иквъи ченэтовэкэгты: „Мыръэгъэк гым?
Гымыкэтынва иткэркынин гымыкайпы яраэнанԓягыргын.
Выԓпаткок гым тыԓвавыркын, ванԓяткок ӄынур ӈъочьэгым тыӈыркыԓятыркын.
Гымнан ԓыги рырэӄэвык, иӈӄун ыʼнъэйӈэквым ченэтрагты, титэ гым нэрэнруԓтэтгым яраэнанԓягыргэпыʼ.
Ынкъам ынан эʼйӈэвнинэт ыныкэтынвэн ачыӈыԓьыт, гэмгэмэӈин амъянра.
Ыʼттъыёԓкэн ынан пынԓёнэн: „Тъэр гынин ачыӈ гымыкэтынвэты?ʼ „Мытԓыӈӄԓеккэн ыпаԓгэн уттэмыгэтʼ, – очытконэн ынӄэнына.
„Вай гынин кэԓикэԓ гатанынныӈыма, – иквъи ыныкы яраэнанԓяԓьын, – ӄывакъогэ ынкъам мэчеӄыԓпэ ӄыкэԓигын: ʼӇирэӄӄԓиккин мынгыткэн пароԓʼʼ.
Ынӄоры пынԓёнэн ынръам ӄоԓ: „Гынан-ым тъэр ачыӈо эймитын?ʼ – „Мытԓыӈӄԓеккэн пиӈвытрыԓӄыԓкин тэючгытʼ, – очытконэн ынӄэнына.
Яраэнанԓяԓьын нивӄин: „Вай гынин кэԓикэԓ гатанынныӈыма.
Ӄыкэԓигын: ʼӇыраӄӄԓеккэӈʼ.
Этынва анъянэн ипкыԓьин яраэнанԓяԓьын, ӄэԓёӄ ытԓён нычичьэв итгъи, ԓёӈтымӈэтвата гатгэԓевымгоԓен.
Аны ӄэгԓынангэт, игыркинэт оʼравэтԓьат нутэйиквикин ыргин тайкыгыргык кувчемгъоӈ ваԓьыт ипыԓьык оʼравэтԓьак.
Ымы Гым торыкы тивыркын: гыто эԓгыкэ чиниткин гаймычьын ԓьома тумгыт, иӈӄун титэ ынӄэн рэтэԓпыгъэ, аʼйӈавъёно нъытватык таӈӄонпыӈкэн ярачыкогты.
Мэӈин нипӄин мыӄэты ваԓьык, ынӄэн нипӄин ымы оʼптэты ваԓьык.
Мэӈин ипкыԓьин мыӄэты ваԓьык, ынӄэн ипкыԓьин ымы оʼптэты ваԓьык.
Ынӄэната, эвыр торгынан ипкыԓьин гаймычьын ыʼръэты яаркынэткы, ӄырым микынэ торыкы нынмычвынавын ԓыгэгаймычьын.
Ынкъам эвыр торыкы чамъам мычвыно ԓыӈык тумгин, ӄырым микынэ ныйыԓнин торыкы рытэнмавъё.
Выёԓьын чамъам ратвагъа пурэԓю ӈэранэтынвэты: ыннэн ынан тэӈу рэԓгыркынин, ӄоԓ-ым – эʼӄу; ӄотына рэвмэквъэ, ӄоԓ-ым ӄырым вэймэну ныԓгыркынин.
Тури чамъам рэвэймэнытгиԓивыркынитык ӈэраргарэты – ымы Аӈаӈэты, ымы гаймычьэтыʼ.
Ымыԓьо ынӄэн гаваԓёмԓен фарисейыԓьырык, микырык ыʼԓгу гэԓгэ манэт, ынкъам ыргынан тэнӈу наԓгыӈӈогъан Иисус.
Ытръэч-ым Ытԓён иквъи ырыкы: ʼОʼравэтԓьарык ягна тури рапэраӈыркынэтык ԓыгипыԓьу ваԓьо, ытръэч-ым Эӈэӈэ ԓыги тургинэт ԓинԓиӈыт.
Ръэнут оʼравэтԓьата нарыԓгыркын ынантаӈычьо, ынӄэн Аӈаӈэты ԓыгъэтки.
Виин ԓюнъетыԓьын Иоанн, гатваԓенат Закон ынкъам мэтъатвыткоԓьыт, игыр-ым тывыркын Энанԓявагыргын Эӈэӈин, ынкъам гэмгэмэӈин тъивыԓьэтыркын рэсӄивык ӈэнри.
Ытръэч-ым рэтэԓпыӈыт отгыӈ иʼиʼн ынкъам нутэнут рытымӈэвъёк вэԓер ынӈэн вэтгавык Законкэн.
Гэмгэмэӈин янратыԓьын ӈавъангыпы ынкъам ӈавтыӈыԓьын ӄоԓеӈавысӄатэты – ӄаԓяйӈатыркын.
Ынкъам мэӈин ӈавтыӈыркын янратыԓьын ӈэвысӄэтык – ӄаԓяйӈатыркыӈ.
ʼ Ганымытваԓен ӄоԓ гаймычьыоʼравэтԓьан.
Навэръэпыӄэн тиркэрмэмиԓ, ынкъам ынин ягтаԓгыргын гатваԓен таӈымыԓьэты крычму.
Ынкъам гатваԓен ӈъочьын, ымыԓьэты вапысӄаԓьын, ынин нынны Лазарь.
Ытԓён гарычгытвата гаймычьыԓьэн агтачгы-расӄэвъянвык ӄача ынкъам ныраӄамэтваӈӄэн вэԓер руптэ, эрэтыԓьэ гаймычьыԓьэн ӄамайпы.
Ыʼттъыт нэймэвӄинэт ынкъам нынмыԓюӄинэт ынинэт вапысӄат.
Ынкъам вай въигъи ӈъочьын, ынкъам ангелырык нэнԓьэтэтын ытԓён ӄамомакатванвэты Авраамына ачгыта.
Уйӈэ нъэԓгъи ымы гаймычьыԓьын, намайынԓягъан ытԓён.
Ынкъам таӈӄонпыӈтанымчаӈгыргыкэн ванвык, миӈкы нытэвиминӈэтӄин гаймычьыԓьын, ытԓён ӄоԓ итгъи ԓыԓепгъи гыргоԓягты, ԓьунин Авраам ынкъам ынык ачгыта Лазарь.
Гаймычьыԓьын ӄуԓиԓьыръугъи: „Авраам, ытԓыгигыт!
Ейвэчу ӄинэԓгыги гым, ӄынӈивын гымыкы Лазарь, мачынан нынмэнэн мимԓык рыԓгыткын ынкъам нынчыӄытвэннин гымнин йиԓыйиԓ, миӈкыри ӄун гым тытэвиминӈэтыркын ӈутинӈыԓетык!ʼ Ытръэч-ым Авраамына очытконэн: „Эккэйгыт, ӄыкэтъогын, гынан энмэч ягтаԓма эймитын ымыԓьо таӈгыргын, Лазарына-ым – ымыԓьо аʼӄагыргын.
Игыр ытԓён ӈутку унтымэквъи, гыт-ым тэвиминӈэтыркын.
Ынкы-ым, гынык ынкъам мурык вытгырык ныԓгинымэйыӈӄин эрэтыԓӄын: рыпэт эвыр мэӈин рарымагтыӈгъа ӈотӄоры гыныкы – раԓваквъа.
Ымы ӈоонӄоры морыкы ванэван нырымагтынатʼ.
Гаймычьыԓьын иквъи: „Тыванԓяркынэгыт, ытԓыгигыт, ӄынӈивын ытԓён гымыкытԓыгин ярагты.
Ӄэԓёӄ гымык варкыт мытԓыӈэн йичьэмиттумгыт.
Мачынан ынан митъэ нивнинэт, иӈӄун вэԓер ытри эвнэнъэԓкэ нъитынэт ӈутку, тавэмэнӈыгыргыванвыӄ.
Авраамына очытконэн: „Ырык варкыт тывъёт Моисейын ынкъам мэтъатвыткоԓьэн.
Мачынан ыʼнваԓёмыркынат ынӄэнат!ʼ – „Ӄырым, гымнин ытԓыгигыт Авраам, – иквъи гаймычьыԓьын, – вай эвыр-ым мэӈин въиԓьыԓыку ваԓьын нъыетын пыӈыԓтэԓынво ырыкы, ынкэӈит ыргынан аԓваӈ нэрэтчыӈын чиниткин ыʼмпаӈвагыргыӈ.
Ытръэч-ым Авраам иквъи ыныкы: „Эвыр ыргынан аваԓёмка нэнтыркынэт Моисей ынкъам мэтъатвыткоԓьыт, ӄырым микынэ ытри ыʼнматэвӈытонат, рыпэт ымы эюԓьэ въэԓьэпыʼʼ.
Иисус иквъи Чиниткин рагъёчачӈыԓьырыкы: ʼТэӈэвын нытваӄэн ръэнут аʼрэткоԓьын ԓымаԓявык, ытръэч-ым ръаӄатвагъа оʼравэтԓьан, аʼрэткоԓьын ԓымаԓявык!
Ынӄэнына, микынэ рэнвыгнин вэԓер ыннэн ӈотэнмъыԓьыӄайгыпы тъарытвэтагнэты ынин ԓымаԓяквыргын, таӈыӈ нъытван, ыныкит ынин иʼннык нанъыймэн тапэӈвытрыӈкэн энатрэԓвыквын ынкъам нъынинтын аӈӄагты.
Ынӄэната ӄыгынрыритыркынитык ченэтэты!
Эвыр гынин йичьэмиттумгын гыныкы ръэӄэԓтэтгъэ, ӄынвэтгаватгын ынкъам, ыныкит рачемгъоанӈэԓёгъа, ӄынэнаачытораквын.
Ынкъам эвыр ӈэръамытԓыӈча ыʼԓёӈэтык ръэӄэԓтэтгъэ оʼрагыныкагты ынкъам ӈэръамытԓыӈча ыʼԓёӈэтык рэетыркын гыныкагты ынкъам ривыркын: „Тычемгъоанӈэԓёркыӈ, – ӄынэнаачытораквын ытԓёӈ.
Апостолтэ иквъэт Этынвэты: ʼӃынмэйӈэквын мурык ԓымаԓяквыргын!ʼ Иисус татԓыӈыткогъэ: ʼЫныкит-ым варкын турык ԓымаԓяквыргын вэԓер мъэтыӈэчьыԓӄыԓӄэймиԓ мэйӈэԓьын, эвыр ривтык ӈотэнмайӈыоттэты: „Ӄычыпъынтэтги гакэнмыма ынкъам ӄынӈаӈӈогэ аӈӄак!ʼ – ытԓён оча ратвагъа торыкы.
Тэнмычьо, микын ӈан варкын нутэсӄынԓиԓьэтыԓьын эвытԓым яракытэпгынрэтыԓьын пурэԓ.
Эви гыт риквъэ ыныкы, титэ ытԓён рэпэԓӄынтэтгъэ яргэпы: „Ӄырэсӄикви, ӄывакъогэ ынкъам ӄыӄамэтвагэ?ʼ Этааны ӄэйвэ гыт риквъэ ыныкы: „Ӄытавоԓӄытвэӄамэтваӈгэ гымыкы ынкъам, эԓвэԓьин эвиръын йыпык, ӄывыёԓьатгэ, виин гым траӄамэтваркын ынкъам трапавыркын, ынӄо-ым гыт чинит раӄамэтвагъа ынкъам рапаквъаʼ.
Эви рэнвэԓынкыӄувнин ӈотэнпурэԓ амынӄэната, энмэн ынан рыкуврэтэвнин тъэвэквыргын?
Вынэ ӄырым.
Ымыӈ тури: титэ торгынан рэнкуврэтэвӈыткы ръэнут торгынан рыковратавъёԓӄыԓ, ӄивыркынитык: „Мури ытръэч выёԓьыморэ, моргынан мыттэйкыгъэн ытръэч ынӄэн, ръэнут моргынан тайкыёԓӄыԓʼʼ.
Тыԓяма Иерусалимэты, Иисус гэԓеԓин Самарияк ынкъам Галилеяк вытгырык.
Ӄоԓ итык, титэ Ытԓён гапкэрыӈоԓен нымнымэты, Ытԓён нэнрынгиивын мынгыткэн энаврыӈгыԓгытъычгырга тъытԓьэ оʼравэтԓьата.
Нывиԓык мачыяа, ытри ӄуԓиԓьыръугъэт: ʼИисус!
Инэныгйивэтыԓьигыт!
Ӄыейвэчетги морыкы!ʼ Иисусынэ ԓьунинэт ытри, ивнинэт: ʼӃыԓӄытгытык ынкъам ӄынкаԓыроквыткы чиниткинэт увикит таароӈрагэԓевыԓьэтыʼ.
Ытри ӄытгъэт ынкъам тыԓяма мэлеквъэт.
Ӄоԓ-ым, ԓьук, иӈӄун мэԓеквъи, пэԓӄынтэтгъи нэргъавӄоԓета анъяйва Эӈэӈ.
Ӈырапычга пэӄэтатгъэ Иисусын гыткагты, рываԓынкыӄовыӈӈонэн Ытԓён.
Ынӄэн оʼравэтԓьан гатваԓен самарияԓьо.
ʼ Эви ванэван ымыԓьо мынгыткэн атъычгыргытвыкыԓьэнат?
– пынԓёгъэ Иисус.
– Эʼмитԓёнат-ым ӄутти ӄонъачгынкэн?
Ымы ыннэн ырыгԓыкойпы ванэван ныпэԓӄынтэтын анъянво Эӈэӈ, ытръэч ӈотӄэн аԓваԓьыянвыкэн?ʼ Ынкъам иквъи ыныкы Иисус: ʼӃыԓӄутги ынкъам ӄыԓеркын, гыт нэнъегтэԓеквыт ԓымаԓяквыргаʼ.
Ӄоԓ итык фарисейыԓьырык намӈыԓёгъан Иисус, титэ рэнъэԓгъэ Энанԓявагыргын Эӈэӈин.
ʼЭнанԓявагыргын Эӈэӈин ныетӄин эвытрыкэ, – татԓыӈыткогъэ Ытԓён ырыкы.
– Ӄырым нивынэт: „Ӄыгитэ, ынӄэн ӈутку!ʼ ԓымэвыр „Ынӄэн ӈэнку!ʼ Аԓымы Энанԓявагыргын Эӈэӈин турыгчыку варкыӈ.
Чиниткин рагъёчачӈыԓьырыкы-ым Иисус иквъи: ʼРэнъэԓӈыт ыʼԓёт, титэ рэрэԓьуӈыткы ыннэн ыʼԓёӈэт Эккин Оʼравэтԓьаргэн, ытръэч-ым ӄырым ӄыԓьугыткы.
Тури нэривтык: „Ваай, ӈутку!ʼ ԓымэвыр „Ваай, ӈаанкы!ʼ Ыӈнэ эԓӄутысӄычеткэ ванвэпы, ынӈэ акытгынтатка ваԓяркыԓянво.
Ӄынур йъиԓкээвкин ӄэԓпэрата нэнанӄэргавӄэн иʼиʼн чьомыткынэпы ӄоԓечьомыткынэты, – ынӈин ваԓьо ратвагъа Экык Оʼравэтԓьаргэн ынӄэн ыʼԓёк, титэ Ытԓён рэпэԓӄынтэтгъэ!
Ытръэч-ым янор Ытԓён ԓыгимыктэвиминӈыԓьыԓӄыԓ ынкъам эʼнӄу ԓынъёԓӄыԓ оʼравэтԓьата ӈутинтыӈэрэтин.
Миӈкыри гатваԓен ягтаԓытвама Ной, ынӈин-ым ратвагъа етык Экык Оʼравэтԓьаргэн: оʼравэтԓьат гаӄамэтваԓенат, гапавԓенат, гаӈавтыӈԓенат ынкъам гъэԓикэтԓинэт – ынкъам ынӈин гатваԓен ынӄэн ыʼԓётагнэты, титэ Ной тыттэтгъи майӈыыʼтвыйӈэты.
Ынӄоры нъэԓгъи эмԓятгыргиӈын-рэргээв, ынкъам ымыԓьо въигъэт.
Ымы ынӈин гатваԓен ягтаԓытвама Лот: гаӄамэтваԓенат, гапавԓенат, гэнвиԓыткувԓинэт, гэркутԓинэт, гинэнритԓевԓинэт, гатараӈԓенат, ытръэч-ым ыʼԓёк, титэ Лотына пэԓянэн Содом, эʼэʼйпы Эӈэӈэ тъынин йынйынкэн ынкъам гыԓпиӈвыԓӄыкин иԓииԓ – ынкъам ымыԓьо въигъэт.
Ынӈин-ым ратвагъа ыʼԓёк, титэ рэетгъэ Экык Оʼравэтԓьаргэн.
Мэӈин ынӈэнъыԓёк ратвагъа расӄыткынык, ынинэт яаёԓӄыԓтэ-ым ратваӈыт ярачыко, мачынан эвирикэ нитын пирик ынӄэнат!
Ӄыкэтъоркынэткы Лотын ӈэвъэн!
Мэӈин рэтгымэтыркын эмкумъу ԓыӈык ченэтягтаԓгыргын, ынӄэнына рантымӈэвнэн ынӄэн, микынэ-ым рантымӈэвнэн чиниткин ягтаԓгыргын, ынӄэнына эмкумъу рэԓгыгнин ынӄэн.
Ӄэгԓынангэт тивыркынитык, ынӄэн ныкирик ӈирэргэри ратваӈыт ыннанайкоԓяткынык – ынкъам ыннэн нэрэпириӈын, ӄоԓ-ым нарапэԓяӈын; ӈиръэ ӈэвъэнйыръыт ратаԓяркынэӈыт тэпиӈвытрыӈкин яанаӈак – ыннэн нэрэпириӈын, ӄоԓ-ым нарапэԓяӈын.
Ӈиръэ оʼравэтԓьат ратваӈыт ергык, ынкъам ыннэн нэрэпириӈын, ӄоԓ-ым нарапэԓяӈыӈ.
Ынкэӈит рэгъючечӈыԓьэ намӈыԓёгъан Ытԓён: ʼМиӈкы ынӄэн рэнъэԓгъэ, Этынвэгыт?ʼ ʼМиӈкы иʼкрэр – ӈэнриԓы румэкэнӈыт тиԓмытʼ, – татԓыӈгъэ Иисус.
Иисусынэ тывнэн рагъёчачӈыԓьырыкы нэнъайвымӈыԓтэԓ, иӈӄун ыргынан ԓыги ныԓгыркын, вэты ӄонпыӈ ченъёргаввэтгавыԓьыԓӄыԓтэ ынкъам апынныкэгты ваԓьыԓӄыԓтэ: ʼ Ӄуԓимэйӈынымык гатваԓен судыԓьын, мэӈин ԓёӈайыԓгавыԓьын Аӈаӈэты ынкъам ԓёӈӈыркыԓятыԓьын оʼравэтԓьарыкы.
Ынкъам гатваԓен ынӄэн мэйӈынымнымык ӄԓиквъиԓьын, мэӈин амӄынъычо ныԓӄытыԓьэтӄин ынкъам нивыԓьэтӄин: „Ӄинэвириӈги гым тэнанъаӄаӈыԓьэпыʼ.
Ытръэч-ым ӄоԓ оʼтчой ԓёӈвэтгычьатыԓьын, ынӄоры-ым иквъи ченэтовэкэты: „Вэнԓыги гым ванэван майыԓгавык ымы Аӈаӈэты, ванэван мыӈыркыԓятык ымы оʼравэтԓьарыкы, ытръэч-ым ӈотӄэн ӄԓиквъиԓьын ԓыгэкоԓё инэнӄытрирэвыԓьын, трэвириӈӈын ытԓён, иӈӄун ӄээӄын эвнэетыԓьэткэ нитын, ӄытрэрагыргыӈʼ.
ʼ Торгынан ваԓёмыткы, ръэнут тывнэн ипкыԓьэ судыԓьэ?
– пынԓёгъэ Этын.
– Ӄэйвэ эты ӄырым нывириӈынинэт Эӈэӈэ Чиниткин ԓьоёттэ, эʼйӈэвыткуԓьыт Ыныкы таӈамӄынъычо?
Ӄэйвэԓым Ытԓён ракэмычьатыӈӈогъа?
Тивыркын торыкы, Ынан пэтԓе рэвиригнинэт ытри.
Ытръэч эты рэԓьугнин Эккэтэ Оʼравэтԓьаргэн ԓымаԓяквыргын нутэйиквик, титэ рэпэԓӄынтэтгъэ?ʼ Ынӄэнырыкы-ым, микынти ырыкгэта ԓыгипыԓьыт ынкъам ивынэтыԓьыт ымӄотырыкы, Иисусынэ пыӈыԓтэԓнэн ынӈин ваԓьын нэнъайвымӈыԓтэԓ: ʼ Ӈиръэ оʼравэтԓьат етгъэт таароӈрагты ченъёргаввэтгавынво: ыннэн фарисейыԓьын, ӄоԓ-ым инэгтэтнумэкэвыԓьын.
Фарисейыԓьын гатвэтчатваԓен ынкъам гаченъёргаввэтгавԓен эмӄэԓеԓвынэ: „Эӈэӈигыт, вэԓынкыӄунэйгыт, гым ванэван ынӈин ваԓьэгым, ӄынур ӄутти оʼравэтԓьат – энэвнаткоԓьыт, ыʼръунтэтыԓьыт, каԓяйӈатыԓьыт ԓымэвыр вай ӄынур ӈотӄэн инэгтэтнумэкэвыԓьын.
Гым ӈирэче ӈэръамытԓыӈъыԓёк кытпэԓгъарэԓьэгым, ымаймэтъёйпы гымнан нинэйыԓигым мынгытӄав тэйвыӈʼ.
Инэгтэтнумэкэвыԓьын-ым, вэтчатвама рыров, амӈыркыԓя ныԓвавӄэн рыпэт ԓыԓепык эʼэʼгты ынкъам ытръэч нэнаркыпчевыӄэн чиниткин мачо ынкъам нивӄин: „Эӈэӈигыт, гым эʼӄэԓтэтыԓьигым, йыркыԓиӈыԓьу ӄытвагэ гымыкы!ʼ Тивыркынитык, ипэ ытԓён, этԓы ӈотӄэн фарисейыԓьын, рагтыгъэ ԓыгээпъёгты ваԓьо.
Гэмгэмэӈин эʼӈгыргоԓеты амытваԓьын – наранӈыркыԓявӈын, мэӈин-ым очо варкын – нарангыргоԓявӈыӈ.
Иисусына нырэтӄинэт мъынэнэнэт, иӈӄун Ытԓён нынйиткугъэн ырыкы.
Ԓьук ынӄэн, рэгъючечӈыԓьырык нынъотавӄэнат ытри.
Иисусынэ эʼйӈэвнинэт нэнэнэт ынкъам ивнинэт: ʼМачынан ныетыркынэт Гымыкы нэнэнэт, ынӈэ анъотавка ытри.
Энанԓявагыргын Эӈэӈин вантытваркын ынӈин ваԓьырыкы, ӄынур ытри.
Тивыркынитык тури, микынэ ӄырым нынрыгэԓнин Энанԓявагыргын Эӈэӈин ӄынур нэнэны, ӄырым нырэгъэн ӈэнриʼ.
Икумикынэ армачьыргыпы пынԓёнэн Иисус: ʼТэнԓиӈыԓьигыт Инэныгйивэтыԓьигыт, ытԓён вай гым вэты рэӄыԓьигым, иӈӄун эймитык таӈӄонпыӈкэн ягтаԓгыргын?ʼ ʼ Иаʼм гынан тэӈԓиӈыԓьу инэԓгыркын Гым?
– пынԓёнэн Иисусынэ.
– Ымы ванэван мэӈин тэӈԓиӈыԓьын, ытръэч амынан Эӈэӈ.
Ынинэт тъивынӈивыт гынан ԓыги ԓыӈыркынэт: „Ынӈэ акаԓяйӈатка, ынӈэ этэгинӈэткэ, ынӈэ этуԓьэткэ, ынӈэ атвыка ыʼръэты ваԓьыт рыкаԓыроквыргыт, вэймэну ӄыԓгыркынэт ытԓыгын ынкъам ытԓяʼʼ.
ʼЫмыԓьо ынӄэн гымнан ӈэныԓьатгыпы гыйипу нинэԓгигымʼ, – татԓыӈыткогъэ ӄоԓ Иисусына.
Иисус, ваԓёмык ӈотӄэн, иквъи: ʼГынык ӄээӄын уйӈэ ыннэнчьэн.
Ымыԓьо, ръэнут гынык варкын, ӄынвиԓыткуквын ынкъам ӄыйычыткугын ӈъоԓьырыкы.
Ынкэӈит иʼиʼк майӈыгаймычьийӈын гынык ратвагъа.
Ынӄоры-ым ӄыетги ынкъам ӄыԓымӈэнагэ Гымыӄ.
Ытръэч-ым ӄоԓ, ваԓёмык ӈоот, ԓыгипыннэквъи, миӈкыри ӄун ытԓён гатваԓен коԓё гаймычьыԓьо.
Иисусынэ ԓьунин ытԓён пыннэвыԓьын, иквъи: ʼАʼмын-ым ныгтыӄэн гаймычьыԓьэты рэк Энанԓявагыргэты Эӈэӈин!
Отгыӈ выентэтык гыннэк-верблюдэты тэтэаквыргысӄата, рэсӄивык гаймычьыԓьын Энанԓявагыргэты Эӈэӈиӈ.
ʼМэӈин-ым ынкэӈит гаймаӈэн рэегтэԓгъэ?ʼ – намӈыԓёгъан Иисус паԓёмтэԓыԓьа.
ʼЫнкэӈит-ым, ръэнут ԓывавэты ваԓьын оʼравэтԓьарыкы, ԓывавэты атвакыԓьэн Аӈаӈэтыʼ, – очыткогъэ Иисус.
ʼВай-ым моргынан мытпэԓянат ымыԓьо, ръэнут гатваԓен, ынкъам мытыркыԓегыт Гытʼ, – иквъи ынкэгйит Пётр.
ʼ Ӄэгԓынангэт тивыркынитык, – иквъи Иисус, – ынӄэнына, микынэ пэԓянэн яраӈы, ԓымэвыр ӈэвъэн, ԓымэвыр йичьэмиттумгыт, ԓымэвыр ытԓыгыт, ԓымэвыр нэнэнэт мычвыната Энанԓявагыргэты Эӈэӈин, рэйминнин кытмыкыӈ ваԓьын игыр, рымагтэты-ым – таӈӄонпыӈкэн ягтаԓгыргыӈ.
Ынӄъом Иисусынэ мачрыровэты рыԓенинэт Ынин мынгыткэн ӈиръэ пароԓ рэгъючечӈыԓьыт ынкъам ивнинэт: ʼВай мытԓеркын мури Иерусалимэты, ынкъам ынкы рэнъэԓгъэ ымыԓьо Эккэк Оʼравэтԓьаргэн, каԓеё мэтъатвыткоԓьырык.
Ытԓён нэрээʼӄэйыԓӈын аԓваӈ ԓымаԓявыԓьэты, ынӄэнырык тэрмэчьыӈу нэрэԓгыӈын, нэрэнъээʼвӈын, нэрэчиӈкъэттывэйвыӈын Ытԓён, нараркыпчевыӈын, ынӄо-ым наранмыӈын.
Ытръэч-ым ӈыроӄав ыʼԓёк Ытԓён рэюгъэʼ.
Ынръаӄ-ым ыргынан ванэван ръэнут тывъёйпы ыʼнчичевын.
Иисусын вэтгавкэн чемгъогыргын ырыкы вэнвакы гатваԓен.
Иисус нэймэвӄин Иерихонэты.
Ръэтык гавакъотваԓен иԓкыԓьын ынкъам ныванчаткоӄэн.
Титэ ынан ваԓёмнэн, энмэн ынык ӄача гаԓяркын оʼравэтԓьамкын, эвыр пынԓёгъэ: ʼНыръэӄинэт?ʼ – ʼНыԓеӄин Иисус Назаретыԓьыӈ, – нивын ытԓён.
Ынкы иԓкыԓьын ӄуԓиԓьыръугъи: ʼИисус!
Эккэйгыт Давидын!
Ейвэчу ӄинэԓгыги гым!ʼ Ынӄэнат, микынти гэԓеԓинэт ыʼттъыёԓ, эвыӈӈогъат, иӈӄун ытԓён эӄуԓикэ нынъэԓын, ытръэч-ым иԓкыԓьын пытӄыӄуԓиԓьыръугъи: ʼЭккэйгыт Давидын, аны ейвэчу ӄинэԓгыги гым!ʼ Иисус нывиԓгъи ынкъам ивнинэт, иӈӄун ыʼнрывинрыгъэн ынӄэн оʼравэтԓьан Ыныкагты.
Титэ ӄоԓ эймэквъи, Иисусынэ пынԓёнэн ытԓён: ʼРъэнут гынан тэгъену, иӈӄун Гымнан гыныкы мытэйкын?ʼ ʼЭтынвэгыт, гым коԓё тратԓяӄэргавӈыркыӈ, – очыткогъэ иԓкыԓьын.
Иисусынэ ивнин ытԓён: ʼӃыԓыԓяԓьомгогэ!
Гыт мэԓеквъи, ӄэԓёӄъым гаԓымаԓявэгыт!ʼ Ынкъам оʼравэтԓьан ԓыгэн эвыр ԓыԓяԓьоӈӈогъэ.
Ынан кыԓенин Иисус ӄонпы анъяйва Эӈэӈ.
Ынкъам ымыԓьо рэмкэ ынӄэн нэԓьугъэн, ымыԓьорык накоргыанъяйвыӈӈогъан Эӈэӈ.
Рэк Иерихонэты, Иисус гэԓеԓин ӈотӄэн майӈынымнымысӄата.
Ынкы гатваԓен икумэӈин, нынныԓьын Закхей, эвынинэгтэтнумэкэвыԓьын, гаймычьыԓьын оʼравэтԓьан.
Ынан коԓё нинэԓгирэԓьуӈӄин Иисус, миӈкыри Ытԓён ваԓьын, ытръэч нэнаԓвавӄэн ԓьук оʼравэтԓьамкык рымагтэпы, миӈкыри ӄун иквыкыԓьу гатваԓен.
Ытԓён кытгынтатгъэ ыʼттъыёԓягты, тыттэтгъи майӈыоттыткынэты ԓьонво Иисус, ӄэԓёӄъым Ытԓён гаԓяԓьыԓӄыԓ ӈотэнръэта.
Иисус, эймэвык ӈотэнванвэты, ԓыԓепгъи гыргоԓягты ынкъам иквъи ыныкы: ʼЗакхей!
Эӄыԓпэ ӄыкэӈкэԓетги!
Игыр Гым нывиԓыԓӄыԓьигым гыныӄ.
Ынӄэн гагчавэты кэӈкэԓетгъи эвтыԓягты ынкъам коргэты рырэсӄивэннин Иисус ченэтрагты.
Ԓьук ӈоот, ымыԓьо акавкэтыӈӈогъат ынкъам эвыӈӈогъат: ʼНывиԓгъи эʼӄэԓтэтыԓьыӄ.
Закхей-ым вэтчагъэ ынкъам иквъи Этынвэты: ʼЭтынвэгыт, ярайыръын гынунчывипыт трэйыԓӈын ӈъоԓьырыкы, мэкынайпы-ым тыпиригъэн рыпароԓӄав, трэнпэԓӄынтэвӈын ӈырача мыкыӈʼ.
ʼ Ӈотэнъыԓёк нъэԓгъи энанъягтаԓяквыргын ӈотэнрак, – иквъи Иисус.
– Ӄэԓёӄ ымы ытԓён Авраамын экык.
Экык-ым Оʼравэтԓьаргэн етгъи ԓьонво ынкъам рыягтаԓявынво тымӈэвыԓьытʼ.
Ынӄэнырыкы, микырык ӈотӄэн наваԓёмын, Иисусынэ тывнэн ԓым нэнъайвымӈыԓтэԓ, ӄэԓёӄъым Ытԓён гатваԓен Иерусалимык чымче.
Ытри-ым нычимгъуӄинэт, энмэн пэтԓе рэнъэԓгъэ Энанԓявагыргын Эӈэӈин.
Ынкъам ынӈот Иисус иквъи: ʼӃоԓ эргыпыԓьын оʼравэтԓьан ныԓӄыттэнмавӄэн чекыяанотагты, миӈкы ытԓён тиркэрму нъынъэԓын ынкъам нъыпэԓӄынтэтын очочо.
Акватыӈӈок ынан эʼйӈэвнинэт чиниткинэт мынгыткэн выёԓьыт, йыԓнинэт ырыкы мынгыткэн четԓёпыԓвынтыманэт ынкъам ивнинэт: „Ӄыяагыткы ӈотӄэнат рымкавынво яак, виин гым трэпэԓӄынтэтгъэʼ.
Нутэтумгэ ытԓён эʼӄу гэԓгыԓин, ыргынан нэнӈивынэт ынык яачы вэтгавйыръатыԓьыт, микынти ивыԓьыԓӄыԓти: „Мури мытъэнӄэтыркын, иӈӄун ӈотӄэн оʼравэтԓьан нытвагъан мургин тиркэрмуʼ.
Ынкъам титэ ытԓён пэԓӄынтэтгъи ярагты тиркэрму, тъивъэйӈэвнинэт ынӄэнат выёԓьыт, мэкырыкы йыԓнинэт манэт, иӈӄун ԓыги рытчык мыкатгыргын, ыргынан аймэтъё.
Ыʼттъыёԓкэн етгъи ынкъам иквъи: „Гымнин этынвэгыт, гынин четԓёпыԓвынтыманэн мыкэтгъи мынгыткэн пароԓыӄ.
– „Мэчынкы, гыт таӈвыёԓьэгыт, – иквъи ыныкы тиркэрым.
– Эвыр гыт мычвынэты ваԓьо гатвайгыт мъыԓьык, тыйыԓыркынэт гыныкы энанчетконво мынгыткэн мэйӈынымнымытʼ.
Етгъи ӈирэӄэв ынкъам иквъи: „Этынвэгыт, гынин четԓёпыԓвынтаманэта рэннин рыпароч мытԓыӈэн манэтʼ.
– „Ымы гынан ӄэймитгынэт энанчетконво мытԓыӈэн мэйӈынымнымытʼ, – иквъи ыныкы тиркэрым.
Ӈыроӄав-ым етгъи ынкъам иквъи: „Гымнин этынвэгыт, вай гынин четԓёпыԓвынтыманэн.
Гымнан гэгйипԓин, рычымкэтык кычыквык, ӄэԓёӄъым гъэӄэԓиӈэтигым гыныкы.
Гыт ӈан тымԓеӈыԓьыоʼравэтԓьайгыт: пириркын ынӄэн, ръэнут ԓюӈытриԓе рытын, ынкъам пиӈвытрывъэйгыркиркын ынӄэн, ръэнут ԓюӈынритԓевэ рытыӈ.
Тиркэрым иквъи ыныкы: „Аʼмын экыркагыргэгыт пурэԓигыт!
Гымнан гыт трэнчимгъуквыт гыныквэтгава!
Гынан ԓыги гэԓгыԓин, энмэн гым тымԓеӈыԓьэгым, нинэпирийгым ынӄэн, ръэнут ԓюӈытриԓе тынтыгъэн, ынкъам нинэпиӈвытрывъэйгыркийгым ынӄэн, ръэнут ԓюӈынритԓевэ тынтыгъэн.
Ытԓён-ым иаʼм гынан эйыԓкэ рытынэт гымнинэт манэт мыкатынво?
Пэԓӄынтэтык, гымнан рыпароч тъыпиригъэн мыкатгыргын!ʼ Ынкъам ытԓён иквъи вэтчатваԓьэты ынкы: „Ӄыпиригыткы ынык ынӄэн четԓёпыԓвынтыманэн ынкъам ӄыйыԓыткы ӈанӄэнына, микынэ варкыт мынгыткэн четԓёпыԓвынтыманэтʼ.
– „Этынвэгыт, – иквъэт ытри, – ынык энмэч варкыт мынгыткэн четԓёпыԓвынтыманэт!ʼ – „ Гымнан-ым тивыркынитык, микынэ варкын, ынӄэнына нэрэйыԓӈын ӄээӄын, микынэ-ым уйӈэ, ынӄэнын ымы ваԓьын нэриткэӈын.
Гымнинэт-ым эʼӄэԓьыт, микынти гъэнӄэтԓинэт, иӈӄун гым мытвагъак тиркэрму, ӄынрывинрыгыткы ӈутриԓы ынкъам гымык ягна ӄъаӄанмыгыткыʼʼ.
Тывыпԓыткок ӈотэннэнъайвымӈыԓтэԓ, Иисус эквэтгъи рымагтэты Иерусалимэты.
Ынкъам титэ эймэквъи Виффагиягты ынкъам Вифаниягты, ӈэйык ӄача, нынныԓьын Елеон, Иисусынэ тыӈивынинэт ӈиръэ рэгъючечӈыԓьыт, ивык ырыкы: ʼӃыԓӄытгытык мъанымнымэты, ранъав ваԓьэты.
Рэрэӈытык нымнымэты, рэԓьуӈыткы вотытваԓьын ӈэносёԓ, ытԓён еп микынэ аӈатвакыԓьэн.
Ӄывъятгыткы ытԓён ынкъам ӄынрывинрыткы ӈутриԓы.
Эвыр-ым нарамӈыԓётык тури: „Иаʼм выятыткы?ʼ – ӄочыткоркынэтык ынӈин: „Ытԓён яаёԓӄыԓ Этынваʼʼ.
Рэгъючечӈыԓьыт, тыӈэвыёттэ Этынва, эквэтгъэт ынкъам нэԓьун ымыԓьо ынӈин, миӈкыри Ытԓён ырыкы иквъи.
Титэ ыргынан навъятыӈогъан осёлӄай, ыныкэтынва намӈыԓёнат ытри: ʼРэӄу выятыткы осёлӄай?ʼ Ынӄэнырык ночынат: ʼЫтԓён яаёԓӄыԓ Этынваʼ.
Ыргынан нэнрывинрыгъэн ытԓён Иисусына ынкъам нэтриԓынэт осёлӄайыткынык чиниткин эвиръыт, нанвакъовын ынкаткынык Иисус.
Ытԓён ныӈатватыԓяӄэн, оʼравэтԓьарык-ым нынрыратӄэнат вайманэты ръэтык чиниткин эвиръыт.
Титэ Иисус эймэквъи тагратгыргэты Елеонӈайкэн, ымыԓьо мыкрэгъючечӈыԓьэ коргэты нанъяӈӈогъан Эӈэӈ.
Ӄун нэԓьунэт нымкыӄинэт иничгытэтти.
Нивӄинэт: ʼТэӈэӈинмыԓьын Тыԓеԓьын – Тиркэрым Этынвэпы!
Онтымгыргын иʼиʼк ынкъам эргычьатын Ынангыргочатваԓьэты!ʼ Фарисейыԓьыт оʼравэтԓьамкэпы иквъэт Ыныкы: ʼИнэныгъюԓевэтыԓьигыт, ӄынтыԓпиӈэтгынэт Гынинэт рэгъючечӈыԓьыт!ʼ Ытръэч-ым Ынан ивнинэт ытри очык: ʼТивыркынитык, эвыр ытри эӄуԓикэ рэнъэԓӈыт, рэӄуԓиԓьыръуӈыт выквытʼ.
Эймэвык ӄээӄын чымчаӈ, Иисусынэ ԓьунин мэйӈынымным, тэрго ԓыӈыӈӈонэн ынкъам иквъи: ʼВэԓер ӈотэнъыԓёк ымы гыт нъычичевын, ръэнут нъытван гынин онтымгыргэты!
Ытръэч-ым игыр ынӄэн эвытрэткыԓьин гыныкԓыԓягты.
Ынкъам вай рэнъэԓӈыт ыʼԓёт, титэ гыныкъэӄэԓьырык нэрэнутэсӄыргыгыт гроԓмакы, нэрэгруԓмыгыт, нарапэнрыгыт ԓымынӈэнӄачайпы, гыт уйӈыԓьу нэрэтчыгыт ынкъам гынинэт нэнэнэт наранмыӈынат гыныкэчыку.
Ыргынан нэрэнчимэквыт раԓӄаӈынвытагнэты, миӈкыри ӄун гынан эчичевкэ рытын тывыԓӄаӈын, титэ Эӈэӈэ найъогыт рыягтаԓявынво гытʼ.
Рэсӄивык таароӈрачыкогты, Иисусынэ рынтоӈатыӈӈонэнат виԓыткуԓьыт, эвма ырыкы: ʼКаԓегыргык гивԓин: „Яраӈы Гымнин ратвагъа ярано ченъёргаввэтгавкэӈ, торгынан-ым энэвнаткоԓьыргэн омакатванво рытчыткы!ʼ Иисус амӄынъычо гинэныгъюԓевыткуԓин таароӈрак.
Ыʼттъыёԓтаароӈрагэԓевыԓьа, инэнчичевэтыԓьэ Каԓегыргыкэн ынкъам ынпычьыԓьэ ныԓӄырирӄин этгыргын, иӈӄун тымык Ытԓён.
Ытръэч-ым ытри ныгйивыԓтэтӄинэт, миӈкыри ынӄэн рытык, ӄэԓёӄъым ымварат амӄынъычо гатваԓен Ынык рээн, ныпаԓёмтэԓӄэн Ынин гамгавэтгавэты.
Ынкъам ӄоԓетъыԓёк, титэ Иисусынэ нинэныгъюԓевӄин варат таароӈрак ынкъам нэнатвыӄэн Таӈпыӈыԓ, эймэквъэт Ыныкы ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн ганпычьыԓьыма ынкъам намӈыԓёгъан: ʼӃикви морыкы, ръаармагырга Гыт ынӈин итыркын?
Микынэ йыԓнин Гыныкы ынӈин ваԓьын армагыргын?ʼ ʼ Ымы-ым Гымнан трамӈыԓётык, тури-ым ӄытатԓыӈыткотык Гымыкы, – иквъи Иисус, – Иоанн нинэнтурытвивӄин мимԓе.
Мэкгыпы ынӄэн гатваԓен?
Аӈаӈгыпы ԓымэвыр оʼравэтԓьайпы?ʼ Ыргынан-ым вэтгаво нэтчыгъэн ыргичгу: ʼЭвыр мытривмык „Аӈаӈгыпыʼ, ынкэӈит Ытԓён рамӈыԓёгъа: „Иаʼм торгынан ытԓён ԓымаԓё ԓюӈыԓгыԓьын?ʼ Эвыр мытриквъэ „оʼравэтԓьайпыʼ, ымварата наравыԓгыткойвымык выква, ӄэԓёӄъым ытри вэтгычемгъоркыт, энмэн Иоанн – мэтъатвыткоԓьыӈ.
Ынкъам ытри татԓыӈыткогъат, энмэн ыргынан гэмо нэԓгыркын мэӈӄо.
Иисус иквъи ырыкы: ʼЫнкэӈит ымы Гымнан ӄырым мивтык тури, ръаармагырга ынӄэн тытэйкыркыӈ.
Ынӄоры Иисусынэ тывыӈӈонэн варатэты ынӈин ваԓьын нэнъайвымӈыԓтэԓ: ʼӃоԓ оʼравэтԓьата йыръэннин вакаӈын виноградкэн уунъумкэ ынкъам рывиԓыткувнин мэгчератыԓьырыкы виин яанво.
Чинит-ым эквэтгъи ӄээӄын ванво тумгин нотагты.
Оонъыгыркэгыргын нъэԓык, ынан тыӈивынин выёԓьын мэгчератыԓьырыкы, иӈӄун пирик ынин тэйвыӈ оонъынӈайпы.
Ытръэч-ым уунъынӈэвыԓьэ натаԓяйвын ытԓён, нэнэквэтэвын тэӈэрэӄыкэ.
Ынкэӈит ынан тыӈивынин ӄоԓ выёԓьын.
Ымы ынӄэн натаԓяйвын ынкъам эʼйӈэчьивэ нъэӄэнӈивыгъэн эмӄуԓгэ.
Ынан тыӈивынин ӈыроӄав выёԓьын.
Ынӄэн натынвэвыгъан ынкъам нэнинтыгъэн ӈоонрэԓы.
Иквъи ӄынвэр этын вакаӈынвыкэн: „Ытԓён вай миӈкыри митгъэк?
Мынӈивыгъэн гымнин ыʼԓгу ԓынъё экык, вэчьым ытԓён ӈыркыԓё нэрэнтыӈыӈ.
Ытръэч-ым уунъынӈэвыԓьыт, ԓьук ытԓён, эвыӈӈогъат ыргичгу: „Ынӄэн – яатԓьан.
Вынэ мынынмыгъан ытԓён, иӈӄун мургинэну нынъэԓын ынин ярайыръын!ʼ Ынкъам нэнинтын ытԓён виноградынӈавынвэпы, нанмыгъан.
Аʼмын-ым рэнрэӄэвнинэт ытри этынва вакаӈынвыкэн?
Ытԓён рэетгъэ ынкъам ранмыгнэнат ӈутинмигчирэтыԓьыт, вакаӈын-ым рэйыԓӈынин ӄотырыкыʼ.
ʼВынэ ӄырым нытван ынӄэн!ʼ – иквъэт паԓёмтэԓыԓьыт.
Иисус-ым, тэӈгитэк ытри, пынԓёгъэ: ʼРъэнут-ым тывыркынэн Каԓегырга морыкы ӈотэнвэтгава: „Выквыԓгын, эʼнӄу ԓынъё тараӈыԓьа, нъэԓгъи авынъомрыкво яракэн упычьык?ʼ Гэмгэмэӈин, иʼгнэтыԓьын ынык, рараквачагъа, ынкъам мэкына рэрэтгъэ ӈотэнвыквын, ынӄэн рарыттэԓнэӈ.
Инэнчичевэтыԓьыт Каԓегыргыкэн ынкъам ыʼттъыёԓтаароӈрагэԓевыԓьыт чичеквъэт, ӈотэннэнъайвымӈыԓтэԓя Ынан тывнэнат ытри, чит-ым нэрэпирисӄыченӈыгъэн Иисус, ытръэч-ым эʼӄэԓиӈу нэԓгыгъэн варат.
Ыргынан навэнвыгэтаӈӈогъан Иисус ынкъам нэнӈивынэт чиниткин оʼравэтԓьат, ыʼръэ итыԓьыт ԓыгипыԓьу, ипэ-ым ныӄитпыԓьэтӄинэт ԓьук ръэнут оʼраԓваӈӄач ваԓьын Законэты Ынык вэтгавык, ынкъам ӈотӄо эʼӄэйыԓык очочеты, Ытԓён танымчаӈынво.
Ынӄэнырык намӈыԓёгъан Иисус: ʼИнэныгъюԓевэтыԓьигыт, моргынан ԓыги мытыԓгыркын, Гынинэт вэтгавыт эвыр гыёԓятгыргын эпакы рыԓеркын таӈатаароӈка оʼравэтԓьагты, рыгъюԓевыркын егтэԓык тъэвчемгъогыргыгъет Эӈэӈин.
Ӄикви, эты мэчынкы йыԓык моргынан инэгтын римкин императорэты, этыӄун ынӈэ?ʼ Иисусынэ чичевнин ыргин тэнанъаӄаӈгыттагыргын ынкъам ивнинэт: ʼӃынкаԓыроквыткы Гымыкы римкин манэман-динарий.
Микын ынкы ԓьуԓӄыԓ ынкъам микын нынны гэкэԓиԓин?ʼ ʼИмператорэӈ, – татԓыӈыткогъат ытри.
ʼАны, императорэн ӄыйыԓыркыниткы императорэты, Эӈэӈин-ым – Аӈаӈэтыʼ, – иквъи ырыкы Иисус.
Ытри ԓыгэԓываквъат ԓьук оʼраԓваӈӄач ваԓьын Законэты Ынык вэтгавык варатык ягна.
Иничгытэтыԓьыт Ынин очыткогыргэты, ытри авъеткынка нъэԓгъэт.
Иисусына эймэквъэт оʼптытъар саддукейыԓьыт, микырык этԓы ԓымаԓё ыʼнынтыгъэн аёгыргын, ынкъам винвэ эмԓевԓевэтэ намӈыԓёгъан Ытԓён: ʼ Инэныгъюԓевэтыԓьигыт, Моисейына кэԓинин морыкы Законык: „Эвыр икумикын рэвъигъэ йичьэмиттумгын экмиӈыкыԓьин, ытԓён ӈавтыӈыԓьыԓӄыԓ ӄԓиквъиԓьыӈэвык, иӈӄун йыток яатԓьат ечьамэттомгэтыʼ.
Энмэн, гатваԓенат ӈэръамытԓыӈэн йичьэмиттумгыт.
Ыʼттъыёԓкэн, ӈавтыӈык, въигъи экмиӈыкэ.
Ымы ӄутынэ, ымы ӈыроӄава гэймитԓин ытԓён ӈэвъэну, гитԓинэт ынӈин ымыԓьо ӈэръамытԓыӈыргарэ.
Ынкъам ымыԓьо въигъэт, апэԓяка кмиӈыт.
Яачы въигъи ымы ӈэвъэнйыръын.
Ытԓён вай микын ӈэвъэну ытԓён ратвагъа ыʼԓёк, титэ въиԓьыт рэюӈыт?
Аԓымы ӈавтыӈыԓьо гатваԓенат ынык ымыԓьо ӈэръамытԓыӈыргарэ!ʼ ʼ Оʼравэтԓьат, игыр нымытваԓьыт, ныӈавтыӈӄэнат ынкъам нъэԓикэтӄинэт, – очыткогъэ Иисус.
– Варкыт-ым оʼравэтԓьат, микынти Эӈэӈэ Чиниткин вэтгычемгъота анъямынгыквынэнат аёгырга въэԓьэпы.
Ытри этԓы ныӈавтыӈынат, этԓы нъэԓикэтынэт.
Ымы въик ытри ӈотӄо ԓывавыԓьыт, ратваӈыт-ым энагԓяԓьо ангелырыкы.
Ытри Эӈэӈин кмиӈыт, миӈкыри ӄун Эӈэӈэ рэнэювнинэт.
Эвыр-ым тывык ынӄэн, энмэн въиԓьыт раёвъёттэ, титэ Моисейына ԓьунин ӈыԓетыԓьын выроттымкын, тэнынныгнин Этын Эӈэӈу Авраамын, Исаакын, Иаковын .
Эӈэӈ – ынӄэн-ым Эӈэӈ ӄырымэн въиԓьин, ипэ-ым егтэԓыԓьин.
Ыныкагты ымыԓьо ягтаԓытваркытʼ.
Ваԓёмык ынӄэн ӈыръыӄутти инэнчичевэтыԓьыт Каԓегыргкэн иквъэт: ʼГыт нымэԓьэв иквъи, Инэныгъюԓевэтыԓьигытʼ.
Ынкъам ԓым ванэван мэӈин нычемгъойпыгъан, иӈӄун ръэнут Ынык пынԓёк.
Иисус-ым иквъи ырыкы: ʼИаʼм нивӄинэт, энмэн Христос – Давидын экык?
Аԓымы чинит Давид нивӄин Псаломкаԓек (миӈкы гэныгрэпэвԓин Эӈэӈ): „Этын иквъи гымык-Этынвэты: ʼӃывакъотваркын мынгымраӈӄач Гымыкайпы, виин Гымнан ӄырым очыԓьо мытчынэт Гынинэт эʼӄэԓьыт Гыныкагтыʼʼ.
Ӄун вай, Давидына нинэԓгыӄин Ытԓён Этынво.
Миӈкыри вай Ытԓён ынин экык?ʼ Ымыԓьорык ныпаԓёмтэԓӄэн Иисус, Ытԓён-ым иквъи Ченэт-рагъёчачӈыԓьырыкы: ʼ Гынрыру ӄыԓгыркыниткы инэнчичевэтыԓьыт Каԓегыргыкэн, микынти нырэԓейвыӈӄинэт эвԓыавэръыйпэты, нытэӈычьэтӄинэт, титэ ытри нывэймэнъэв ныйиԓытриԓӄинэт вэԓыткоомакынвык, синагогык ытри нытэӈычьэтӄинэт вакъотвак ыʼттъыёԓяӈӄач, ынкъам ӄэмумэкэт вама нарычгывакъоӄэнат ынантаӈванвык.
Ынӄэн ыргынан ниткэйвыӄинэт ӄԓиквъиԓьыргин ярат ынкъам, иӈӄун ымыԓьорык ыʼнԓьунэт, нуръэв ныченъёргаввэтгавӄэнат!
Гыарэты ваԓьа танымчаӈгырга аʼтчаркынэнат ытриʼ.
Ынӄоры Иисусынэ ԓьунинэт гаймычьыԓьыт, микырык нытриԓӄинэт инэрэтти манэчанԓягты.
Ынкы гатваԓен ымы ӈъоԓьын ӄԓиквъиԓьыӈэв, микынэ нэнаёӄэн ӈэнриԓы ӈиръэ ръыпыԓвынтыманэт, ынкъам иквъи: ʼАԓгаӈэка тивыркынитык, ӈоот ӈъоԓьын ӄԓиквъиԓьыӈэвэ рытриԓнин мыкыӈ ымыԓьорык.
Ӄутырык ымыԓьорык нэтриԓынэт рыпаросӄавгыпы, ынан-ым, ӈъочьыӈава, рытриԓнин ымыԓьо, рэӄэ гэегтэтԓиӈ.
Ынӈот ваԓьырык вэтгаво наԓгыӈӈогъан таароӈран, энмэн ԓыгэтампэравыква ынӄэн гэтэйкыԓин ынкъам гантампэравԓен этчывэтԓьа таароӈӄавээръа.
Иисус иквъи: ʼЫмыԓьо ӈотӄэнат, ръэнутэт торгынан тэӈычьу ԓыӈыркыниткы, рэтэԓпыӈыт.
Рэнъэԓӈыт ыʼԓёт, титэ ӈоот нэрэнчимиръэвӈын ыпычьытагнэтыʼ.
ʼИнэныгъюԓевэтыԓьигыт, – намӈыԓёгъан Ытԓён, – титэ-ым ынӄэн ратвагъа?
Ынкъам миӈкыри моргынан ԓыги мытрэтчыӈын ынӄэн нъэтԓьэн?
Миӈкыри ваԓьо ратвагъа гыйив?ʼ ʼ Гынрырэты ӄытваркынэтык, иӈӄун тури ыʼръунтыкэ ыʼнынтытык, – очыткогъэ Иисус.
– Мыкычьыт рэенӈыт Гымыгныннык ыʼръэты энаяаԓьыт ынкъам ривыркыт: „Ынӄэн вай Гым!ʼ ԓымэвыр „Энмэч чымче нъаԓгыргын!ʼ Ынӈэ аԓымӈэнака ырык!
Титэ раваԓёмӈыткы мараквыргыт ынкъам варатэн акавкэтгыргыт, ынӈэ акапчачавка, ӄун-ым ынӄэнат ыʼттъыёԓ ваԓьыԓӄыԓтэ, наӄам ынӄэн еп ӄырымэн ытръэттэгыӈ.
Ынӄоры Иисус иквъи ырыкы: ʼРарыннотыԓягъа варат варатэты ынкъам ӄуԓинутэнут ӄоԓенотагты, ратваӈыт кытнотасӄытэвԓягыргыт, ԓымынкы ратваӈыт ымы гытъатгыргыт, ымы энаврыӈтъычгыргыкэн въэгыргыт, ратваӈыт кытъаӄаԓеӈэты ваԓьыт этгыргыт ынкъам эргыԓьыт эӈэӈгыйивыт эʼэʼйпы.
Ытръэч-ым ымыԓьо ынӄэнат этыӈӈок, нэрэпирисӄычетйивыркынитык ынкъам нэрэркыԓеԓьэтыркынитык, нэрэсудыркынитык синагогык ынкъам наравосӄыраркынэтык, нэрэнрывинрыркынитык пынԓёйвынво тэркармагты ынкъам очочырыкы Гымык курэ.
Ынкэӈит торгынан гаймаӈэн тыво ринэԓгытык Гым.
Ӄун-ым, эвнэмитъэчимгъукэ ӄитыркынитык, миӈкыри аӈэнток.
Гымнан трэйыԓӈын торыкы ынӈин ваԓьын коттапвэтгаквыргын ынкъам кувчемгъогыргын, рыпэт тургинэт эʼӄэԓьыт раԓвавӈыт ымы ӄраӄатык, ымы оʼраторыкагты рэӄын ивык.
Ытръэч-ым ытԓыгырык, йичьэмиттумгэ, чычеткинэрык ынкъам тумгэ нэръэӄэйыԓынтык тури, ӈыръыӄутти торыкайпы наранмыгнат.
Ынкъам ымыԓьорык тури эʼӄу нэрэԓгыркынитык Гымык курэ.
Ытръэч-ым ымы кырвир торыгԓявтэпы ӄырым нытымӈэвын.
Пытԓиӈыԓьу ӄытваркынэтык, рэнъегтэԓевӈыткы чиниткин ӄэԓеԓвыӈ.
ʼ Титэ рэԓьуӈыткы маравраттэ Иерусалимык гроԓмакы, ԓыги ӄыԓгыгыткы: ԓыгипэтԓе рэнъэԓгъэ ынин тэԓпын.
Ынкэӈит Иудеяк ваԓьыт мачынан ныкытгынтакватынат ӈаеты, Иерусалимык ваԓьа мачынан ыʼнпэԓягъан ынӄэн, микынти ратваӈыт гроԓмакы ваԓьык нутэк мачынан эвнэпэԓӄынтэткэ нитынэт майӈынымнымэты.
Миӈкыри ӄун нъэԓгъэт ынӄэнат ԓиӈыԓьэткин ыʼԓёт, титэ рэнъэԓгъэ ымыԓьо мэтъатвыё Каԓегыргык.
Раԓгъаӄатваркыт нанӄыԓьыт ынкъам энанԓыватыԓьыт ынӈэнъыԓёк.
Кыттавэмэнӈыгыргын ратвагъа ӈутиннутэк, Эӈэӈ раԓганӈэнайпыгъа ӈотэнваратэты.
Оʼравэтԓьат рэвъиркыт маравръысӄэпы ынкъам нэрэймитыркынэт ымыԓьо аԓванотагты.
Ынкъам аԓваԓьыварата нэрэтэнтисӄуйвыркын Иерусалим.
Ымыԓьо ынӄэнат ратваӈыт ынкатагнэты, виин аԓваԓьываратэн этынвычьатгыргын ӄырым нытэԓпыгъэӈ.
Иисус ӄээӄын гивԓин: ʼТиркык, йъиԓгык ынкъам эӈэрык торгынан рэԓьуӈыткы эӈэӈгыйивыт, нутэйиквик-ым оʼравэтԓьат амкапчача раӄувчемгъоӈӈоӈыт айычгыръома аӈӄы.
Оʼравэтԓьат рапэӄэтатыркыт ачемгъокэтвэтагнэты эмъэӄэԓиӈу ԓыӈык ынӄэн, ръэнут раймавыӈӈогъа ымыԓьыӈаргыногты.
Миӈкыри ӄун иʼиʼкин армагыргыт ранвэвраԓьатыӈоӈыт.
Ынкъам ынкэӈит нэрэԓьуӈын Экык Оʼравэтԓьаргэн, тыԓеԓьын йъыткыната, армайпыԓьын ынкъам кытэргычьатгыргыԓьын.
Титэ ынӄэн ранъаԓыӈӈогъа, ӄыԓӄутыркынитык ынкъам ӄэтпэты ӄынъэԓтык, ӄэԓёӄъым тургин рытавэмэнӈытораквыргын энмэч чымче нъаԓыӈӈоркыӈ.
Иисусынэ тывнэн ырыкы ынӈин ваԓьын нэнъайвымӈыԓтэԓ: ʼӃыгитэгыткы уттуут-инжир ынкъам ӄутти уттыт.
Титэ ытри нывытатӄэнат, торгынан гэтама ытри ԓыги, энмэч пэтԓе рэԓеръугъэ.
Ынӈин-ым ымы ӈутку: титэ рэԓьуӈыткы ынӄэн нъаԓыӈоԓьын, ԓыги ӄыԓгыркыниткы, чымче энмэч Энанԓявагыргын Эӈэӈин.
Ӄэгԓынангэт тивыркынитык, ӈотӄэн тыӈэрэт еп ягтаԓытвама, ымыԓьо ратвагъа.
Иʼиʼн ынкъам нутэнут уйӈэ рэнъэԓӈыт, ытръэч Гымнинэт вэтгавыт ӄырым ныпаанат армайпыԓьо ваӄ.
ʼ Гынрырэты ӄытваркынэтык, авнааʼӄайпытваԓьатка ӄытваркынэтык гэчевэты ваԓьанма, аʼӄатчыԓьанма ынкъам пагчеӈатыԓьанма, рэӄэ рэегтэԓӈытык, иӈӄун оʼраӈ энэнэгыргын Эккин Оʼравэтԓьаргэн авэтываӄ эвнэнъэԓкэ нъитын торыкы, ӄынур-ым уткучьын – гыннэкэты.
Ӄэԓёӄ-ым Ытԓён оʼраӈ рининигъэ ымваԓьырыкы нутэйиквик.
Кыюԓьэтэ ӄытваркынэтык, таӈамӄынъычо ченъёргаввэтгавма, иӈӄун аймавыӈӈоԓьа аʼӄагырга ыʼнкавратык, ынкъам тури гаймаӈэн тэнмавэты нъытватык ятыӈӈок Экык Оʼравэтԓьаргэӈ.
Ыʼԓёк Иисус гинэныгъюԓевԓин таароӈрак, воԓӄытвэӈӈок-ым нэквэтӄин ынкъам ныкитэ нытваӄэн ӈайыткынык, таныннынъё Елеон.
Ымварат-ым инъэ ныетӄин таароӈрагты паԓёмтэԓынво Ытԓён.
Ганъаԓыӈӈоԓен инэпээгэткыԓьин кавкавкэн крычмыыʼԓён, таныннынъё Пасхано.
Ыʼттъыёԓкэнат таароӈрагэԓевыԓьа ынкъам инэнчичевэтыԓьэ Каԓегыргыкэн ныранмыӈӄэн Иисус, ытръэч-ым вай гайыԓгавԓенат варатэн акавкэтгыргэты.
Авынкаԓьайӈа-Сатанана эйминнинэт чимгъут Иудан, ныннатъё Искариот.
Иуда – ынӄэн ӄоԓ мынгыткэн ӈиръэ пароԓкэн рагъёчачӈыԓьэпы ваԓьын.
Иуда ӄытгъи ыʼттъыёԓтаароӈрагэԓевыԓьэты ынкъам гынрыритыԓьин очочырыкы таароӈракэн.
Ынан вэтгаво ԓыгнин ырык рээн, миӈкыри аʼӄантыватык ырыкы Иисус.
Ытри коргаквъат ынкъам вэтгычьатгъат йыԓык ыныкы манэт.
Иуда энатватгъэ ынкъам аʼтчаӈӈонэн этгыргын, иӈӄун вэнвакы эʼӄэйыԓык Иисус ырыкы, титэ Ынык рээн ӄырым нытвагъан варат.
Нъэԓгъи инэпээгэткыԓьин кавкавкэн крычмыыʼԓён, титэ ныӄэтвыӄин пасхакэн яракытэпаԓгыӄай.
Иисусынэ тыӈивынинэт Пётр ынкъам Иоанн, ивык ырыкы: ʼӃыԓӄытгытык ынкъам ӄынтэнмаквыткы морыкы пасхакэн рооԓӄыԓʼ.
ʼМиӈкы Гыт тэгъеӈыркын, иӈӄун моргынан ынӄэн мынынтэнмавын?ʼ – ытри пынԓёгъат.
Иисус очыткогъэ: ʼТитэ рэеттык майӈынымнымэты, рэнрынгиивыткы оʼравэтԓьан.
Ынан рэнрыркынин имԓыйыръыԓьын пувтын.
Ӄыркыԓегыткы ытԓён ынкаратагнэты, миӈкыри ытԓён рэрэгъэ.
Яраэтынвэты ӄиквытык: „Инэныгъюԓевэтыԓьэ намӈыԓёркынэгыт гыт: ʼЭʼми рэԓкун, миӈкы Гымнан рэгъючечӈыԓьырык рээн трэнуӈын пасхакэн рооԓӄыԓ?ʼʼ Ынкъам ынан торыкы ранкаԓыровнэн рэԓкун нымэйыӈӄин, таӈайкоԓыԓьын, ӈэнку варкын ымыԓьо торгынан яаёԓӄыԓ.
Ымыԓьо ынкы ӄынтэнмаквыткыʼ.
Ытри ӄытгъэт, нэԓьугъэн ымыԓьо, миӈкыри Ытԓён гивԓин, ынкъам нантэнмавын пасхакэн рооԓӄыԓ.
Нъэԓык ӄамомакатгыргын, Иисус ынкъам мынгыткэн ӈиръэ пароԓ апостолтэ арычгывакъогъат ӄамэтваванвык ӄача.
Ынкъам Ытԓён иквъи ырыкы: ʼЫтръэттэгын Гым тытэгъеӈыркын рук ӈотӄэн пасхакэн рооԓӄыԓ турык рээн еп энъэԓкэ Гымнин тавэмэнӈыгыргын!
Тивыркынитык-ым, Гымнан ӄырым мынуркын ӈоот, вытку нъаԓыӈӈок ԓыгэ-Пасха Энанԓявагыргык Эӈэӈиӈ.
Пиринин койӈын, рывэԓынкыӄунэвнин Эӈэӈ ынкъам иквъи: ʼӃыпиригыткы ӈоот ынкъам ӄыԓпыткуткы турыкичгу.
Тивыркынитык, ӈоткатагнэпы Гымнан ӄырым мыԓпыгъэн виноградкэн эʼӄимыԓ, вытку нъаԓыӈӈок Энанԓявагыргын Эӈэӈиӈ.
Пиринин кавкав, рывэԓынкыӄунэвнин Эӈэӈ, Ынан тэйвыгнин ынӄэн ынкъам йыԓнин ырыкы, эвма: ʼВай ӈотӄэн – Гымнин увик.
Гымнан ынӄэн тыйыԓыркын рыягтаԓынво, тури.
Ӄымԓеткуркыниткы ынӈин кавкав ынкъам ӄынуркыниткы кэтъонво Гымʼ.
Воԓӄытвэӄамэвапԓыткогъат, Ынан ымы-ым ынӈин пиринин койӈын ынкъам иквъи: ʼӇотӄэн койӈын – торвэтгычьат, ръомравъё Гымнин мутԓе.
Въэӈӈома Гым трэмутԓытыԓыԓьэтгъэ тури рыягтаԓынво.
Ытръэч-ым ӄыгитэ, Гымнин эʼӄэйыԓыткуԓьын ӄамомакатгыргык Гымык рээн ӄамэтваркын.
Тывъё Каԓегыргык тэӈэвын ваԓьыԓӄыԓ Эккэк Оʼравэтԓьаргэн.
Ытръэч-ым аʼткэӈэты ынӄэн оʼравэтԓьагты, микынэ Ытԓён эʼӄэйыԓыркынин!ʼ Ытри пынԓёткоӈӈогъат ыргичгу, ытԓён вай мэӈин ырыгԓыку тэнмавыркын ынӈин итык.
Ынкъам вай рэгъючечӈыԓьыт еԓырачвыӈыӈогъат, мэӈин ырыгԓыку майӈыӈ ваԓьын.
Ытръэч-ым Иисус иквъи ырыкы: ʼТиркэрмэт аԓваԓьыян варатэн этынвычьатыркыт ырыкы ынкъам инэнԓеԓьыт ивыркыт, иӈӄун ытри ныныннынӈэвыркынэт „тэӈгиԓивыԓьуʼ.
Турыгԓыку ӄырым ынӈин ваԓьыԓӄыԓ.
Мачынан майӈыӈ ваԓьын нытваркын ӄынур мыӄыԓьын, эрму-ым ваԓьын – ӄынур выёԓьын.
Мэӈин эрым: арычгывакъоԓьын ӄамэтваванвык ӄача ԓымэвыр выёԓьатыԓьын ыныкы?
Вынэ ӈан арычгывакъоԓьын.
Гым-ым турыгԓыку ӄынур выёԓьэгым.
Тури гапэԓятторэ Гымык рээн, титэ гатваԓенат Гымнинэт кыттэнгыеӈыт.
Миӈкыри Гымнин Ытԓыгэ энайпатгъэ Гым рытыԓевык Энанԓявагыргын, Гымнан ымы ынӈин тыйыԓыркын ынӄэн торыкы, иӈӄун тури ӄыӄамэтваркынэтык ынкъам ӄыпавыркынэтык ӄамомакатынвык Гымык рээн Энанԓявагыргык Гымнин.
Ынкъам равакъотваркынэтык тиркэрмин ванвыткынык ынкъам ринэнԓеркыниткы мынгыткэн ӈиръэ пароԓ тыӈэрэтти Израиԓькэӈ.
Иисус ӄээӄын гивԓин: ʼСимонэгыт, аны ӄыгитэ, каԓьайӈа-Сатанана пынԓёнэн, иӈӄун ымыԓьоторэ ыʼнтааӈытык ынан, ӄынур кавкавтыӈачьын нытэвԓяйвыӄэн ёнрынво въэгти .
Ытръэч-ым Гым гаченъёргаввэтгавэгым Аӈаӈэты, иӈӄун гынин ԓымаԓяквыргын атаԓпыӈӈока нитгъэн.
Титэ гыт нэмэ раԓымаԓытвэгъа, ӄынъомраквын ԓымаԓяквыргын ӄутырык рэгъючечӈыԓьырык – чинитйичьэмиттумгыӄ.
ʼЭтынвэгыт!
– иквъи Пётр Иисусына.
– Гым етъаӈ тытваркын тыԓек Гынык рээн ымы восӄырагты ымы въэгыргэты!ʼ ʼӃэгԓын тивыркынигыт, Пётр, – Иисус иквъи, – ӈотэнъыԓёк ӄырым еп нъэйӈэгъэн ӄԓегтанӈыгатԓе, гыт-ым энмэч ӈыроча риквъэ, энмэн гынан гэмо инэԓгыркын Гымʼ.
Ынкъам ԓым иквъи ырыкы: ʼТитэ Гымнан тынӈивытык тури – этэючгыкэ, аманэка ынкъам эпԓеккэ, – эви тури гаӈъотваторэ?ʼ ʼВанэваӈ, – татԓыӈыткогъат ытри.
ʼ Игыр-ым, – иквъи ырыкы Иисус, – мачынан микын варкыт манэт, ныпирининэт ынӄэнат, мачынан ныпиринин ымы тэючгын, микын-ым уйӈэ, мачынан нынвиԓыткувнинэт чиниткинэт эвиръыт ынкъам ныркурнин маравръысӄын.
Тивыркынитык, Каԓегыргык тывъё вэты ваԓьыԓӄыԓ Гымыкы: „Ытԓён эʼӄэԓтэтыԓьу нэԓгыгъэӈ.
Ынкъам ынӄэн пэтԓе ратвагъаʼ.
ʼЭтынвэгыт, вай ӈутку ӈиръэ маравръысӄатʼ, – иквъэт ытри.
ʼМэчынкыʼ, – татԓыӈыткогъэ Ытԓён.
Ӈыток ярайпы Иисус эквэтгъи, ӄынур ӄонпыӈ, Елеонкэн ӈаеты.
Ынык кыԓегъэт ымы рэгъючечӈыԓьыт.
Етык ванвэты Ытԓён иквъи ырыкы: ʼӃыченъёргаввэтгавыркынэтык, иӈӄун торыкы вэты авнатвака нъитын кыттэнгыеӈʼ.
Чинит-ым руԓтыгъи ырыкайпы мачрыровэты ынкъам ӈырапычга ченъёргаввэтгаквъэ: ʼЫтԓыгигыт, ивкэ ӈан нъытэгъеӈын аԓва рыԓик Гымыкайпы ӈоткэн тавэмэнӈыгыргын!
Ӄоныры-ым, мачынан нытвагъан Гынин тъэвчемгъогыргын, этԓы-ым Гымнин!ʼ Эʼэʼйпы Ыныкы вытрэтгъи ангел ынкъам нэнанъомрытвэвӄэн Ытԓён.
Эмтэвиминӈэтэ Иисус ченъёргаввэтгавыӈӈогъэ пытӄыӄэтпыӈ, ынкъам Ынин гытԓён гатваԓен ӄынур тиԓиԓьын нотасӄэты мутԓыйитйит.
Ченъёргаввэтгавыпԓыткок ынкъам ӄутык, Ытԓён эймэквъи рагъёчачӈыԓьырыкы ынкъам ԓьунинэт ытри йыԓӄыԓьыт, пэӈъивэтыԓьыт ампыннытвак.
ʼИаʼм тури йыԓӄэтыркынитык?
– иквъи Ытԓён ырыкы.
– Ӄыԓӄутгытык ынкъам ӄыченъёргаввэтгавыркынэтык, иӈӄун торыкы вэты авнатвака нъитын кыттэнгыеӈ!ʼ Ынкъам вай, еп ынӄэн тывма Иисусынэ, ининигъи оʼравэтԓьамкын инэрэпирисӄыченӈыԓьын Ынык, ыʼттъыёча ырык гэԓеԓин нынныԓьын Иуда, ваԓьын мынгыткэн ӈиръэ пароԓгыпы рагъёчачӈыԓьэпы.
Ытԓён эймэквъи Иисусына, окватынво Ытԓён.
ʼИуда, – иквъи ыныкы Иисус, – ынръам вай гынан эʼӄэйыԓыркын уквэтэ Экык Оʼравэтԓьаргэн?ʼ Ынкэӈит Ынык гроԓмакы ваԓьыт, чичевык ръэнут игыр ратвагъа, иквъэт: ʼЭтынвэгыт, вэчьым мынмаравръысӄыткомык?ʼ Ынкъам ӄутынэ кыпԓынэн выёԓьын ыʼттъыёԓтаароӈрагэԓевыԓьэн ынкъам чывисӄыченнин ынин мраӈвэԓёԓгын.
ʼРатанӈавӈэн, ӄыпаатык!ʼ – иквъи ырыкы Иисус.
Ынкъам рыйитэ рымэԓевэннин вэԓёԓгын выёԓьэн.
Ятыԓьэты-ым ыʼттъыёԓтаароӈрагэԓевыԓьэты, очочеты таароӈрагынрыратыԓьэн ынкъам ынпычьыԓьэты Иисус иквъи: ʼЫнръам вай рэӄу тури еттык гамаравръысӄыма ынкъам готтынпыма, ӄынур Гым эʼӄэԓтыԓьигым?
Гамгаыʼԓёк Гым гатвайгым турык рээн таароӈрак, ынкъам торгынан Гым ванэван ӄинэнрэӄэквытык.
Ытръэч-ым вай игыр тургин ыʼԓёӈэт ынкъам анӈэнавагыргыт рытыԓевыткуркытʼ.
Иисус нэпирисӄычетгъэн ынкъам нэнԓегъэн ярачыкогты ыʼттъыёԓтаароӈрагэԓевыԓьэн.
Пётр гэԓеԓин матъяаԓ.
Гынонагтатванвык тапэнъёԓгыӈгъат, оʼравэтԓьат вакъогъат ынкы гроԓмакы, вакъогъэ ымы Пётр ырык рээн.
Ӄоԓ выёԓьыӈава ԓьунин ытԓён вакъотваԓьын пэнъёԓгыӄэргычыко, тэӈгитэнин ытԓён ынкъам иквъи: ʼЫмы ӈотӄэн гатваԓен Ынык рээн!ʼ Ытръэч-ым Пётр кавтычгогъэ: ʼӇавыԓ, гымнан гэмо Ытԓёӈ.
Пэтԓе ӄоԓ оʼравэтԓьан, ԓьук ытԓён, иквъи: ʼЫмы гыт ырык рээн ваԓьэгытʼ.
ʼАны вай ванэван, ӄԓейʼ, – очыткогъэ Пётр.
Гаԓягъэ ӄымэк ыннэн кэԓивытгыр, ынкъам ԓымӈэ ӄоԓ иквъи аԓгаӈэка: ʼВынэ ӄэйвэ, ӈотӄэн нэмыӄэй гатваԓен Ынык рээн, ытԓён вай аԓымы гаԓиԓеяԓьыӈ.
ʼГымнан гэмо, ръэнут гынан тывыркыӈ, – иквъи Пётр.
Ынкъам титэ ынӄэн ынан нэнатвыӄэн, аʼйӈаӈӈогъэ ӄԓегтанӈыгатԓе.
Этынва гитэнин Пётр тыԓик ыныкаӈӄачагты, ынкъам Пётрына кэтъонэнат Ынин вэтгавыт, тывъёттэ ыныкы: ʼЕп ӄырым нъэйӈэгъэн ӄԓегтанӈыгатԓе ӈотэнъыԓёк, гынан ӈыроча эʼнӄу ринэԓгыгъэʼ.
Ынкъам ӈыток агтатванвэпы кытпыннэты тэргатгъэ.
Оʼравэтԓьата-ым, гынрырэтыԓьэ Иисус, тэрмэчьыӈу ныԓгивыӄин ынкъам ныркыпчевыӄэн Ытԓён, нэнаръэӄэн Ынин ԓьуԓӄыԓ ынкъам нымӈыԓёӄэн: ʼӃымэтъатвыгэ, ӄэԓкыԓгын, микынэ Гыт наркыпԓыгыт?ʼ Ынкъам нымкыӄинэт ӄутти кытъаӄавэтгавыт гатвэвыԓенат Ыныкы.
Титэ эргыръогъэ, вараткэнат ынпычьыԓьыт, ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн умэкэтгъэт.
Ыргин майӈомакатынвэты нэрэтгъэн Иисус.
ʼӃочыткоркын, Гыт – Христосэгыт?ʼ – пынԓёгъат ытри.
ʼЭвыр Гым торыкы триквъэ, ӄырым ԓымаԓё ӄинэнтытык, эвыр-ым трамӈыԓётык, ӄырым ӄочыткотык, – иквъи Иисус.
– Ынӈатаԓ-ым ӈоткатагнэпы Экык Оʼравэтԓьаргэн равакъотваркын мынгымраӈӄач Эӈэӈык Ынангаймаӈэныԓьык ʼ.
ʼГыт – Эккэйгыт Эӈэӈин?
!ʼ – пынԓёгъат ымыԓьо.
ʼРыпэт тури чинит ивыркынитык, энмэн Гымʼ, – татԓыӈгъэ Иисус.
ʼӃынвэр вай, авнамӈыԓёка мэӈин!
– ытри иквъэт.
– Моргынан чинит ымыԓьо мытваԓёмын Ыныкайпы!ʼ
Ынкэӈит ымыԓьо умэкэтыԓьыт ӄутръугъэт ынкъам нэнԓен Иисус Пилатына.
Ыргынан энаачо наԓгыӈӈогъан Ытԓён: Моргынан ԓыги мытытчыгъэн, вай ӈотэнъоравэтԓьата оʼраԓвагты рыгъюԓевыркынин мургин варат, нэнанъотавӄэн йыԓык инэгтэт императорэты ынкъам рыпэт нивӄин, энмэн Ытԓён – Христос, Тиркэрым.
Эвыӈан, Гыт – Тиркэрмэйгыт еврейыԓьыргэн?
– пынԓёнэн Ытԓён Пилатына.
Гыт-ым чинит ынӈин ивыркын, – татԓыӈыткогъэ ыныкы Иисус.
Гымнан ымы рэӄык ванэван энаачыԓьо мыԓгыгъэн ӈотӄэн оʼравэтԓьан, – иквъи Пилат ыʼттъыёԓтаароӈрагэԓевыԓьэты ынкъам оʼравэтԓьамкэты.
Ытри-ым нытъивычьэтӄинэт: Рыгъёԓявма варат, Ынан рэкэвкиԓьэтыркынин ытԓён ым-Иудеяк.
Моогъэ Галилеяк, етгъи ӈутриԓы.
Титэ Пилатына ваԓёмнэн вэтгав Галилея, пынԓёгъэ: Эты ӈотӄэн оʼравэтԓьан гаԓиԓеяԓьын?
Ынкъам ԓыги рытчык, энмэн Ытԓён ваԓьын ванвэпы, оча ваԓьын Иродына, ынан тъивынӈивынин рыԓьататынво Ытԓён Иродына.
Ирод-ым ынӈэнъыԓёк нэмыӄэй гатваԓен Иерусалимык.
Ԓьук Иисус, Ирод коԓё коргаквъэ: ынан тэԓенъеп нинэрэԓьуӈӄин Ытԓён, миӈкыри ӄун ынан гаваԓёмԓен Ытԓён ынкъам нымычвынатӄэн ԓьук икумиӈкыри ваԓьын тэӈиничгытэт, рытомгавъё Иисусынэ.
Ынан нэнамӈыԓёйвыӄэн Ытԓён, ытръэч-ым Иисус ванэван нытатԓыӈыткон.
Ынкэӈит ыʼттъыёԓтаароӈрагэԓевыԓьыт ынкъам инэнчичевэтыԓьыт Каԓегыргыкэн ӄээӄын гатвэтчатваԓенат ынкъам нытъивъэв кытэнаачо гэԓгивыԓин Ытԓён.
Иродына гамаравӄԓявыԓма тармачьыӈэты ԓыгинъээʼвнин Иисус ынкъам ԓевԓеву ԓыгнин Ытԓён, ынӄоры-ым равэръэпаннэн Ытԓён тэркармавэръа ынкъам тыӈивынин нэмэ Пилатына.
Ынкъам ӈотэнъыԓёк Ирод ынкъам Пилат томгыԓьатыӈӈогъат, чит-ым ытри гъэӄэԓьэтԓинэт.
Пилатына румэкэвнинэт ыʼттъыёԓтаароӈрагэԓевыԓьыт, ынпычьыԓьыт ынкъам варат, иквъи ырыкы: Торгынан рэтыткы гымыкы ӈотӄэн оʼравэтԓьан ынкъам торгынан тэнынныӈыткы Ытԓён тинэнэкэвкиӈыԓьу варат.
Тычемгъовэтгавык турык ягна ынкъам ԓюнԓьутэ тынтын ӈотэнъоравэтԓьак, энмэн Ытԓён аʼткэвма итгъи, миӈкыри тури ивыркынитык.
Ымы Иродына ԓюнԓьутэ, эвыр тыӈивынин Ытԓён морыкы.
Аны вай-ым, Ынан аръаԓя ԓюӈынрэӄэвэ ръэнут, иӈӄун вэты тъаӄанмыгъан Ытԓён.
Ынкъам ынӄэната гымнан трэтэнымчеӈӈын Ытԓён ынкъам трэтриԓӈыӈ.
( Крычмыыʼԓёк Пилатына вэты рытрэԓьёԓӄыԓ ыннэн восӄыратваԓьын.)
Ынръам ымыԓьо умэкэтыԓьыт ӄуԓиԓьыръугъэт: Вэты аʼӄанмыёԓӄыԓ!
Ӄытриԓгын морыкы Варавва!
Ӈотӄэн-ым гавосӄыраԓен амрывэчепытвэвык варат мэйӈынымнымык ынкъам эмтэгинӈэтэ.
Пилатына нинэрэтриԓӈыӄин Иисус, ынӄэната ӄоԓеԓьывэтгавыӈӈогъэ.
Ытръэч-ым ӄутти ныӄуԓиԓьыръуӄинэт: Ӄъыԓӄапынмыгын!
Ӄъыԓӄапынмыгын ытԓён!
Ынкъам ӈыроӄавык иквъи ырыкы Пилат: Ръэнут эʼткиӈ тэйкынин Ынан?
Ванэван миӈкыри ваԓьын энаач гымнан мыԓьун Ынык, иӈӄун аʼӄанмык.
Ынкъам ынӄэната трэтъивынӈивын танымчаӈынво Ытԓён, ынӄъом трэтриԓӈыӈ.
Ытръэч-ым ытри ԓыгэкоԓё гэӄуԓиԓьыръуԓинэт, ръыԓӄаптымыйгот рытык Иисус.
Ырыгӄуԓитэ гэнруԓыԓтэвԓин Пилат.
Ынкъам Пилат вэтгычемгъогъэ тэйкык ырыктъэвытвыгъет: рытриԓнин восӄыратваԓьын, ԓынъё рывэчепытвэвыԓьо варатык ынкъам тэгинӈэтыԓьу, мэӈин гайынатԓен, Иисус-ым йыԓнин ырыкы.
Иисус нэнԓегъэн ръыԓӄапынмынво.
Ръэтык маравӄԓявыԓя нэпирисӄычетын Симон Киринеяԓьын, мэӈин ныпэԓӄынтэтӄин ярагты энанынӈавынвыяргэпы, нэнимтиӈэтын ыныкаткынык аʼӄанмыкэн уттынпын ынкъам рыԓьэтэтыйгут нэнтыгъэн ынӄэн Иисусынэ яачы.
Иисусынэ гаԓымӈэнаԓенат ныԓгинымкыӄинэт оʼравэтԓьат, ырыгԓыку гатваԓенат энаркыпчевыԓьыт чиниткин мачвэт ынкъам тэргатыԓьыт ӈэвъэнйыръыт.
Иисус, оʼраырыкагты тыԓик, иквъи: ʼӃырымэнайгым тэрго ԓыӈыԓьыԓӄыԓигым, иерусаԓимӈавторэ!
Вай тэрго ӄыԓгыркыниткы чиниткинэт увикит ынкъам тургинэт кмиӈыт!
Ӄэԓёӄъым вай нъаԓыӈӈоркыт ыʼԓёт, титэ ривӈыт: „Кычьымыԓьыт ӈан экмиӈэткыԓьинэт ынкъам анԓываткыԓьэнат ԓёԓьота!ʼ Ынкэӈит ривӈыт ӈаеты: „Ӄэрэттык морыкаткынэты!ʼ ынкъам тынопэты: „Ӄэнаръэткотык мурык!ʼ Ӄэԓёӄъым эвыр тыӈаԓьыоттэты ынӈин итыркыт, ынръам ръэнут ратвагъа кыкватоттэты?
ʼ Иисусынэ рээн ръыԓӄапынмынво гэнԓеԓинэт ԓымӈэ ниръэ оʼравэтԓьат – эʼӄэԓтыԓьыт.
Ытри етгъэт ванвэты, нынну ԓынъё Ԓевтъыттъым , ынкъам ынкы Иисус нэнъыԓӄэпын аʼӄанмыкэн уттынпык.
Аʼӄаоʼравэтԓьат нэмыӄэй гэнъыԓӄэплинэт Ынык ачгыта: ыннэн мраӈӄач, ӄоԓ-ым ӈачгыӈӄач.
Иисус иквъи: ʼАтэйгыт, ӄынэнаачытораквынат ытри, ӄэԓёӄъым ыргынан гэмо, рэӄыркытʼ.
Маравӄԓявыԓя ыргичгу нэтэйвыӈынэт Иисусын эвиръыт кынтэгйит.
Рэмкын гатвэтчатваԓен ынкъам гэтԓепыткуԓин.
Эрмэтэ-ым тэнӈу ныԓгыӄин Ытԓён: ʼЭʼрыкут-ым нинэнъегтэԓевӄинэт ӄутти!
Мачынан игыр нынъегтэԓевнин Чинитувик, эвыр Ытԓён Христос Эӈэӈин, Ԓьоё!ʼ Маравӄԓявыԓтэ нэмыӄэй нытвэтчатваӄэнат ачгыта ынкъам нъэӄэтэнӈыткуӄинэт.
Ыргынан ныйыԓйивыӄин вэривмимыԓ-уксус ынкъам нивӄинэт: ʼӃынъегтэԓеквын Гынан Чинитувик, эвыр Гыт еврейыԓьыргэн Тиркэрым!ʼ Иисусынэ гыргоча аʼӄанмыоттынпык гатваԓен каԓегыргын: ʼӇотӄэн вай еврейыԓьыргэн Тиркэрымʼ.
Ӄоԓ йымэё эʼӄэԓтыԓьэ нэнаӄоԓентойвыӄэнат ԓявԓяввэтгавыт: ʼЭвыр Гыт – Христосэгыт, ӄынъегтэԓеквын Чиниткин увик ынкъам мури!ʼ Ӄутынэ-ым нинэтэнтыԓпиӈӄин ытԓён, нинивӄин: ʼӃайыԓгавыркын Аӈаӈэты!
Аԓымы гыт ымы ынӈин гэтэнымчеӈигыт.
Ынкъам иʼккы мури ынӈин нэнтымык, Ынан-ым ымы ръэнут эʼткиӈ ԓюӈынрэӄэвэʼ.
Ынкъам ытԓён иквъи Иисусына: ʼӃэнакэтъогэ, Этынвэгыт, титэ Гыт рэетгъэ Гынин Энанԓявагыргэтыʼ.
Иисусынэ татԓыгнэн ытԓён: ʼВынэ ӄэйвэ, гыт ратвагъа игыр Гымык рээн кыттаӈванвык ԓыгипыԓьиӈ.
Гатваԓен амгынотъыԓён, тиркытир вусӄыръугъи ынкъам ымнотак вусӄымчыкуръугъи.
Ынӈин гатваԓен ӈыроӄычьытагнэты.
Ынкъам таароӈрачыкокэн мэнигэйпичгын гынунэтэ чывиптэтгъи.
Иисус ӄоԓентогъэ: ʼАтэйгыт, тыйыԓыркын Гыныкы Гымнин выйиритʼ.
Ивык ынӄэн, Иисус уйӈэ нъэԓгъи.
Римкин маравармата, инэԓьуԓьэ ынӄэн ымыԓьо, рэргавнэн Эӈэӈ ынкъам иквъи: ʼӇотӄэн Оʼравэтԓьан ӄэгԓынангэт ԓыгипыԓьу гатваԓен!ʼ Умэкэтыԓьэ нэԓьугъэн ымыԓьо ынӄэн, паԓӄынтатыӈӈогъат, кыпчева ченэтмачвэт эмԓинвиттык.
Ымыԓьо-ым, микынэ ԓыги гэԓгыԓин Иисус, ымы ӈан ӈэвъэнйыръыт, микынти гэетԓинэт Галилеяйпы Ынык рээн, гатвэтчатваԓенат ԓыԓямма мачрыров.
Ынкы гатваԓен оʼравэтԓьан еврейыԓьин майӈынымгыпы Аримафея.
Ынин нынны Иосиф, ӄоԓ ваԓьын омакатынвык ынпычьыԓьыргин, тэнԓиӈыԓьын ынкъам ԓыгипыԓьын, микынэ нэнъатчаӄэн нъаԓгыргын Энанԓявагыргэн Эӈэӈин.
Ынан этԓы вэтгыры нынтынин ыргин рычемгъоквыргын ынкъам тайкыгыргын.
Иосифына, етык Пилатына, йынаннэн Иисусын увик.
Рывиривнин увик ынкъам рычымкэннин мэнигчыку ынкъам румкэвнин панэнаԓьытванвычыко, тайкыё энмык, миӈкы ванэван еп мэӈин энумкэвкыԓьин.
Гатваԓен-ым ыʼԓёӈэт пятница, ганъаԓыӈоԓен суббота.
Ӈэвъэнйыръыт, етыԓьыт Иисусынэ рээн Галилеяйпы, яаԓятгъат Иосифына ынкъам нэԓьугъэн панэнаԓьытван ынкъам Ынин увикик энаномкаквыргын.
Пэԓӄынтэтык ярагты, ыргынан нантэнмавынат таӈыткэԓьыт мытӄыт ынкъам энаркэԓечгыт.
Суббота-ыʼԓёк ытри гонтымытваԓенат этгиԓивкэ, миӈкыри рытыйгут гэкэԓиԓин Законык.
Чикинъэ эргатык ӈэвъэнйыръэ нэпиринэт таӈыткэмытӄыт, ыргынан тайкыёт, ынкъам ӄытгъэт панэнаԓьытванвэты.
Нэԓьугъэн выквыԓгийӈын рыроԓтатъё расӄэвъянвэпы.
Рэгъэт ынкачыкогты, наӄам ынкы уйӈэ увик Этынвэн Иисусын.
Энэчгытатвэтчатвама, ыргынан нэԓьунэт, ԓюур ырык ачгыта вытрэтыԓьыт ӈиръэ ӄԓявыԓтэ, тыӄэчгытрыавэръыԓьыт.
Эмчеӈыттэтык ӈэвъэнйыръэ нъимпынэт ԓьуԓӄыԓти нотасӄэты, ытръэч-ым ынӄэнат иквъэт ырыкагты: ʼИаʼм ытԓён ӄырирыркыниткы торгынан егтэԓыԓьын въиԓьыԓыку?
Ытԓён ӈутку уйнэ, Ытԓён гэнэювԓин!
Ӄыкэтъогыткы, ръэнут Ынан гатвыԓен торыкы еп Галилеяк: „Экык Оʼравэтԓьаргэн йыԓьёԓӄыԓ мынгэты эʼӄэԓтэтыԓьыргин, ръыԓӄаптымъёԓӄыԓ, ынкъам ӈыроӄав ыʼԓёк Ытԓён эюԓьыԓӄыԓʼʼ.
Ынкы ыргынан ӄэгԓынангэт накэтъонат вэтгавыт Иисусын.
Ытри пэԓӄынтэтгъэт панэнаԓьытванвэпы ынкъам ымыԓьо натвыгъан мынгыткэн ыннэн пароԓ рагъёчачӈыԓьырыкы ынкъам ымӄотырыкы.
Ынӄэнырык, микынти гамӈыԓтэԓԓенат апостолырыкы, гатваԓенат Мария Магдалина, Иоанна, Мария-ытԓя Иаковын ынкъам ӄутти.
Ытръэч-ым ӈэвъэнйыръин вэтгавэты ымы мэӈин ԓёӈԓымаԓявыԓьын, ытри энмэч ӄун нычимгъуӄинэт, ынӄэн ытръэч тымӈэвэтгавыт.
Ытръэч-ым Пётр ӄутгъи ынкъам кытгынтатгъэ панэнаԓьытванвэты.
Ытԓён иʼмпыгъи, ээʼкунин ынкэчыкун ынкъам ԓьунинэт ытръэч амъянра ваткоԓьыт эммэнигтъуԓти.
Ытԓён пэԓӄынтэтгъи, иничгыту ԓыӈэ ымыԓьо ваԓьын.
Ынкъам вай катамынӈэнъыԓёк ӈиръэ рэгъючечӈыԓьыт ныԓеӄинэт Эммаусэты, нымнымэты, ваԓьын ӈирэӄ кэԓивытгырти Иерусалимгыпы, ынкъам вэтгаво ныԓгыӄинэт ымыԓьо ӈотӄэнат этгыргыт.
Ынкъам титэ ытри ынӈин гэԓеԓинэт ынкъам гавэтгавԓенат ыргичгу, Чинит Иисус эймэквъи ырыкы, ныԓеӄин ырык ачгыта.
Ытръэч-ым ытри гъарэтваԓенат эԓкыԓык Ытԓён.
Иисус иквъи ырыкы: ʼЫтԓён вай ръэнут торгынан вэтгаво нинэԓгытури тыԓяма?ʼ Ытри, пыннытваԓьыт, нывиԓгъэт.
Ӄоԓ, нынныԓьын Клеопа, очыткогъэ Ыныкы: ʼЭтааны таӈам-Гынан вытку ятыԓьэпы Иерусалимэты гэмо ԓыӈыркын, ръэнут ӈутку вагъэ ынӈытэӄʼ.
ʼРъэнут-ым?ʼ – пынԓёгъэ Иисус.
Ытри татԓыӈгъат: ʼАны ынӄэн вагъэ Иисусынэ, Назаретгыпы ваԓьын.
Ытԓён гитԓин мэтъатвыткоԓьо, Эӈэӈэ ынкъам ымъоравэтԓьата ԓыги ныԓгыӄин эрмэԓьу тэӈимырэӄык: ымы вэтгавык ымы тайкыгыргык.
Ытръэч-ым мургин ыʼттъыёԓтаароӈрагэԓевыԓьа ынкъам ынпычьыԓьэ Ытԓён нэйыԓын аʼӄанмынво, ынӄъом нанъыԓӄапынмыгъан аʼӄанмыоттынпык.
Аʼмын-ым мури гамычвынанморэ, Ытԓён Ынӄэн, Микынэ рэнтэвиминӈытурэвнин Израиԓь.
Ытръэч-ым ынӄэн еп ӄырымэн ымыԓьо: энмэч ӈыроӄав ыʼԓён нъаԓыӈӈоркын, миӈкыри ынӄэн вагъэ, ынръа-ым ԓымӈэ мурыгӈэвъэнйыръэ мури нэниничгытэвмык.
Эргыръома ытри ӄытгъэт панэнаԓьытванвэты ынкъам, эԓьукэ нэнтыгъэн Ынин увик, пэԓӄынтэтгъэт ынкъам иквъэт, энмэн ырыкы гэвытрэтԓинэт ангелтэ ынкъам иквъэт, энмэн Ытԓён егтэԓыркын.
Ӈыръыӄутти морыкакэнайпы ӄытгъэт панэнаԓьытванвэты ынкъам нэԓьугъэн, ӄэгԓынангэт ымыԓьо ынӈин, миӈкыри гамӈыԓтэԓԓенат ӈэвъэнйыръыт, ытръэч-ым Ытԓён Чинит ԓюнԓьутэʼ.
ʼ Аʼмын этгипкыԓьытури оʼравэтԓьаторэ!
– иквъи ырыкы Иисус.
– Ԓыгэкоԓё торгынан ванэван нутгъэв ԓымаԓё ӄыԓгыгыткы ымыԓьо, ръэнут гатвыԓен мэтъатвыткоԓьырык!
Эви Христос ӄырым тэвиминӈэтыԓьыԓӄыԓ, иӈӄун йъок Чиниткин эргычьатын?ʼ Ынкъам Ынан рычичевэннинэт ырыкы Аӈаӈ-Каԓегыргыкэнат ымванвыт, миӈкы Ытԓён гатвыԓен, моок Моисейгыпы ынкъам ымыԓьо мэтъатвыткоԓьэпы.
Титэ ытри эймэквъэт нымнымэты, миӈкыриԓы гэԓеԓинэт, Иисус ынӈин итгъи, ӄынур рэԓеӈыркын рымагтэты.
Ытръэч-ым Ытԓён ыргынан нъарэгъан, эвма: ʼӃыпэԓятгэ мурык рээн.
Ыʼԓёӈэт тэԓпыркын, вуԓӄытвиркыӈ.
Рэсӄиквъи Ытԓён ынкъам пэԓятгъэ ырык рээн.
Арычгывакъома ӄэмэк ӄача ырык рээн, Ынан пиринин кавкав, рывэԓынкыӄунэвнин Эӈэӈ ынкъам мԓеткунин ынӄэн, йыԓнин ырыкы.
Эӈэӈэ йыннин ырыкайпы ԓыԓяпыԓмын: ыргынан нэԓкыԓын Ытԓён.
Ытръэч-ым Ытԓён эвытрыкэ нъэԓгъи ырыкагты.
Ытри гивԓинэт ыргичгу: ʼАԓымы-ым мури гаԓеӈкамаграморэ амкоргава, титэ Ытԓён гавэтгавԓен мурык рээн, тыԓяма ынкъам рычечаванма Аӈаӈ-Каԓегыргыт!ʼ Ытри пэԓӄынтэтгъэт Иерусалимэты, нэԓьунэт ӈэнку мынгыткэн ыннэн пароԓ апостолтэ ынкъам ӄутти, умэкэтыԓьыт ырык рээн.
Ынӄэнат иквъэт ырыкы: ʼЭтын ӄэгԓынангэт гэнэювԓин.
Симонына Ытԓён гэвытрэтԓиӈ.
Ынкэӈит ыргынан намӈыԓтэԓын ынӄэн, ръэнут гатваԓен тыԓяма ынкъам миӈкыри ыргынан нэԓкыԓгъэн Ытԓён, титэ Ынан нинэмԓеткуӄин кавкав.
Рэгъючечӈыԓьыт еп гавэтгавԓенат, титэ Иисус Чинит вытрэтгъи ырыгԓыку ынкъам иквъи: ʼӇымэԓьэв ӄытваркынэтыӄ.
Ытри тэӈиԓюкэ гэнъэтԓинэт эмчеӈыттэтык, нычимгъуӄинэт, этааны ынӄэн емгымгыԓьогыргын.
Ытԓён-ым ӄээкын гивԓин: ʼЫнръам иаʼм ынӈин капчачаттык?
Иаʼм тури мэтивэтыркынитык?
Ӄыгитэгыткы Гымнинэт мынгыт ынкъам Гымнинэт гыткат.
Ынӄэн вай Гым!
Ӄинэтэйиԓиӈтык ынкъам ӄинэнчичьэттык.
Емгымгыԓьогыргэн уйӈэ атвакыԓьэнат ымы увик, ымы ыʼттъымыт, Гымык-ым вай, торгынан ԓьуркыниткы, варкытʼ.
Ынӄо Ынан рыкаԓыровнэнат ырыкагты Чиниткин мынгыт ынкъам гыткат.
Ытръэч-ым ытри амкоргава ынкъам эминичгытэтэ еп ныԓвавӄэнат ԓымаԓявык.
Ынкэӈит Иисусынэ пынԓёнэнат ытри: ʼТурык варкын ръэнут рооԓӄыԓ?ʼ Ыргынан нэрэтын Ыныкы раръё ыннээн.
Ынан пиринин ынӄэн ынкъам рунин ырык ягна.
Ынӄо ивнинэт Ынан: ʼӇоот аԓымы Гымнан гатвыԓен торыкы, титэ еп гатвайгым турык рээн, ымыԓьо Гымнин вагыргын вэты ваԓьыԓӄыԓ, каԓеё Моисейын Законык, мэтъатвыткоԓьыргэн кэԓик ынкъам Псаломыӄ.
Ынкэӈит ынӄо Иисусынэ рытчынинэт ытри гаймаӈэн чичевыԓьу Аӈаӈ-Каԓегыргык.
Ытԓён иквъи ырыкы: ʼГэкэԓиԓин, иӈӄун Христосэгым тэвиминӈыԓьыԓӄыԓигым, наранмыгым ынкъам ӈыроӄавъыԓёк эюԓьыԓӄыԓигым.
Ынкъам торгынан тывъёԓӄыԓ Гымыкныннэпы ымыԓьо варатырыкы: „Тургин ыʼмпаӈвагыргын аԓваӈ ӄытчыгыткы, ынӄоры Эӈэӈэ ранэнаачыторавнэнат тургинэт эʼӄэԓтэттиʼ.
Моота Иерусалимгыпы, ӄынымӈыԓявыркынэткы ымыԓьо ынӄэнат, торгынан ԓьоёттэ.
Ынкъам Гымнан трэнӈивыӈын торыкагты энатватъё Гымнин Ытԓыгэ.
Тури-ым ӄыпэԓятгытык Иерусалимык, арматвэтагнэты Гыргочаԓьэпыʼ.
Иисусынэ рыԓымӈэнавнэнат ытри майӈынымнымгыпы ынкъам етгъэт кэтэм Вифаниятагнэты.
Ынан рыгыргоԓявнэнат мынгыт ынкъам, таӈаӈэнмыма ытри, йыӄонтатыӈӈогъэ ырыкайпы, ынӄъом гыргоԓятыӈӈогъэ эʼэʼгты.
Ытри, амтаароӈа Ыныкы, ԓевтъимпыгъэт.
Ынӄоры ԓыгэкоргавыԓьыт пэԓӄынтэтгъэт Иерусалимэты ынкъам амӄынъычо гатваԓенат таароӈрак, анъяйва Эӈэӈ.
Аны-ӄун-ым, Этын гавэтгавԓен Ионана, аккагты Амафийын:
«Ӄытэнмаквэ, ӄыԓӄытги Ниневиягты – майӈынымнымэты ынкъам мэйӈыӄуԓитэ ӄывэтгаквэ ынкы, миӈкри ӄун тармачьыӈгыргыт ынкэкин Гымнан ԓыги тытчынэт».
Иона чимгъугъи гынтэвкы Этынвэпы.
Етгъи Иоппиягты ынкъам ԓьунин ԓеԓьутвъэт эквэтыԓьыԓӄыԓ Фарсисэты, виԓытриԓнин тыԓянвын ынкъам ыʼтвычыкутгъи тыԓянво ӈэнри Этынвэпы.
Ынръам-ым Этынва рытомгавнэн аӈӄак армакытыйгычгын, ынкъам аʼӄайгыръочгатгъэ, рыпэт-ым ԓеԓьутвъэт ӄымэк нычимиръэтӄин.
Айыԓгыръогъат ыʼтвыԓьыт, аʼйӈавыткоӈӈогъат амӄынченэтэтынвэты.
Нанэнтыткоӈӈонат ыʼтвыйыръыт мыркоӈ нъаԓынво, Иона-ым ыʼтвычыкутгъи ынкъам ԓыгиӄийыԓӄэтгъи.
Ынкы етгъи ыныкы ыʼтвэрмэчьын ынкъам иквъи: «Ынръам иаʼм йыԓӄэтыркын?
Вынэ ӄыԓӄутги ынкъам ӄъэйӈэвыткуги чиниткин Этынвэты, юрэӄ Ынан мури наракэтъомык ынкъам ӄымэԓ ӄырым мынраквачамык».
Аӈӄаԓяйвыԓьыт иквъэт ыргичгу: «Китаӄун мынтэнгыӈэнмык ԓыги рытчынво, мэкгыпы мытраквачаркын».
Ынӈин-ым тэнгыеӈэтгъэт ынкъам нэԓьугъэн Иона.
Ынкы никвъэн ытԓён: «Ӄикви морыкы, мэкгыпы аʼӄагыргын морыкы вагъэ?
Миӈкы нытгиԓивигыт ынкъам мэӈӄо тыԓеркын?
Миӈкы гынин нутэнут, ръавараткэнайгыт?»
Иквъи ытԓён ырыкы: «Гым – еврейыԓьэгым, тыԓымаԓявыркын Этынвэты Тэнантомгыӈэты иʼиʼкин, микынэ рытомгавнэн аӈӄы ынкъам нутэсӄын».
Люур эʼӄэԓинръугъэт оʼравэтԓьат.
Ынкъам иквъэт ыныкы: «Гэрэӄигыт ынӈин гитигыт»?
Ӄэԓюӄ-ым нэԓкыԓгъэн ӈотэнъоравэтԓьата, иӈӄун ытԓён гынтэвыркын Этынвэпы, миӈкри чинит ытԓён гивԓин.
Никвъэн ытԓён: «Миӈкри мынынтыгыт ынратвэнво морыкы аӈӄы?
Ӄэԓюӄ аӈӄы панэна ныгтанӈэԓётӄэн».
Ӄынвэр ынан ивнинэт ытри: «Ӄинэпиритык гым ынкъам ӄинэнинтытык аӈӄагты, – вытку ынкы аӈӄы рэнрэтвигъэ торыкы, миӈкри гымнан ԓыги, иӈӄун гымыкайпы аʼӄайгыръочгатгъэ».
Ытръэч-ым ынӄэнат оʼравэтԓьат арматэвыръогъат ӈыпанво нотасӄэты.
Наӄам ныԓвавӄэнат, ӄэԓюӄ эйычгин ныпытӄэрмэтвиӄин.
Ӄынвэр эʼйӈэвыткугъэт ытри Этынвэты ынкъам иквъэт: «Мытванԓяркын Гыныкы, Этынвэгыт, авнараквачака мынинмык ӈотэнъоравэтԓьайпы, эвнэтинэнъэӄэӈыткукэ морыкы нитгъэн въэгыргын тымӈэтваԓьэн оʼравэтԓьэн, миӈкри ӄун рыԓеркын чимгъуу ԓынъё Гынан, Этынвэгыт!»
Нэпиригъэн Иона ынкъам нэнинтыгъэн аӈӄагты, эвырӄэй ынрэтвигъи аʼӄайгиӈын.
Майӈайыԓгыръогъат ынӄэнат оʼравэтԓьат Этынвэты, инэтриԓетгъэт Ыныкы ынкъам энатватгъат инэтриԓетык ӄонпы.
Ынръам Этынва ивнин майӈынниӈэты, иӈӄун нытитӄэннин Иона ынкъам Иона вагъэ ыннычыку ӈыроӄ ыʼԓёӈэттэ ынкъам ӈыроӄ ныкиритти.
Ынӄъом Иона ванԓявэтгавыӈӈогъэ Этынвэты Тэнантомгыӈэты ыннычыкойпы.
Иквъи: «Этынвэты тъэйӈэвыткугъэк кытӄовчемгъома, – ынкъам Ынан гым энататԓыӈгъэ, нотасӄычыкойпы тыӄуԓиԓьэтык, – ынкъам Ынан ваԓёмнэн гымнин ӄуԓиӄуԓ.
Гынан инэнинтыгъи гым такамгынонаӈӄачыкогты ынкъам пычьычьэ инэгруԓмыгъи, ымыԓьо мимԓыт ынкъам эйычгит Гынин гымык гыргоча тагъат.
Ынкъам гивигым: ʼИнэнъэӄэквъи Гынан, вэнԓыги-ым нэмэ тырэԓьуӈын Гынин таароӈраӈ.
Таӈымыԓьэты тъэюмимԓе инэнчымкэтгъи, аӈӄачыко тыётвагъак, ынкъам аӈӄавта ԓевыт гымнин гэнчымкэтԓин.
Ӈагԓыӈкы гэнъэԓигым, нутэтэ энанъомраквъэ таӈӄонпы, вэнԓыги-ым Гынан, Этынвэгыт Тэнантомгыӈ гымнин, рэнагтогъа аʼӄагыргэпы.
Лыгэрочавчычама гымнан тыкэтъогыт, Этынвэгыт, ӄымэԓ-ым гымнин тэрӈъайӈавытковэтгав Гынык пыкиргъи, Гынин тааронрак.
Таароӈыԓьа ыʼръыкаԓьагты напэԓягъан Амынан Ынанйыркыԓеӈыԓьын Этынвын.
Гым-ым транъяткоркын Гыныкы, тыринэтриԓетыркын Гыныкагты, ръэнут тэнатватын Гыныкы тырэнкуврэтэвӈын, ӄэԓюӄ Гыт Этын, инэнъегтэԓевыԓьигыт.
Ымыԓьо энатватъё Этынвэты тырэнкуврэтэвӈын.
Амынан Этынвын инэнъегтэԓевыԓьын!»
Этынва ивнин майӈынниӈын ынкъам ынан раԓёнтонэн Иона нотасӄэты.
Этын-ым ӈирэӄэквъи вэтгавык Ионана:
«Ӄытэнмаквэ, ӄыԓӄытги Ниневиягты – майӈынымнымэты ынкъам ӄымӈыԓятгэ ынкы Гымнин вэтгавыгъет».
Иона ваԓёмгъэ Этынвэн вэтгавэты ынкъам эквэтгъи Ниневиягты.
Ниневия-ым гатваԓен мэйӈынымныму Тэнантомгыӈэн, ӈронъыԓёк таӈгаԓяӈ ваԓьын чейвэ.
Ынӈин-ым ԓяйвымгогъэ Иона майӈынымъеквэ, миӈкэмиԓ таӈгаԓяӈ ыннанъыԓёк, ынкъам нытъэввэтгавӄэн: «Ԓымӈэ ӈирэӄӄԓиккин ыʼԓёӈэттэ, – ынкъам Ниневия рэтэԓпыгъэ!»
Ԓымаԓяквъат оʼравэтԓьат ниневиякэн Тэнантомгыӈэты: эмтъивэ пэԓгъарэӈӈогъат, тымӈэавэръэпыгъат таӈымыԓьо, ынпыянвыт гамыӄыԓьыма.
Тиркэрмэтэ Ниневиякэн ваԓёмнэн ынӄэн вэтгав ынкъам пэԓянэн чиниткин энанԓяваны.
Ынан йыннинэт таӈпэраавэръыт, ԓыгэпэтавэръэпыгъэ ынкъам пинчьэчумкэтгъи амчемгъопыԓгытратык.
Ынан ынкъам ынин винрэтыԓьэ нэтъививынэт нымытваԓьыт Ниневиякэн: «Ӄыпаатык ӄамэтвак ынкъам иквичик!
– ярагыннэкыт-ым, – Авээнвэпы эвнэԓейвыкэ!
Ԓымӈэ иквъи тиркэрым, иӈӄун оʼравэтԓьат ынкъам гынникыт пэтавэръэпыԓьыԓӄыԓтэ, эвыр ытръэчтэгын ныванԓянат Тэнантомгыӈэты.
Таӈымыԓьо пааԓьыԓӄыԓтэ аʼӄэԓтэтык ынкъам рытгэватъёԓӄыԓтэ тармачьыӈгыргыт.
Ынӈин-ым юрэӄ Тэнантомгыӈ рэейвэчетгъэ ынкъам рэнруԓтэнӈынин Чиниткин мэйӈэкэвкит ынкъам араквачака мытритгъэ».
Ӄымэԓ-ым Тэнантомгыӈа ԓьунин ниневияԓьэн аʼӄаԓтатторагыргын, ынкъам ейвэчетгъи, ынкъам пэԓӄынтэтгъи тэнымчеӈкы, аԓымы чит нинэрэнымчевӈыӄинэт.
Ынӈатаԓ-ым Иона гагтъаӄачемгъоԓен ынкъам гэԓгэкэвкитԓин.
Гаванԓявэтгавԓен ытԓён Этынвэты, гивԓин: «Аʼмын-ым, Этынвэгыт!
Аԓымы маԓынӄэн гатвыԓен гымнан еп вама чинитнутэк?
Ынӄэната гэгынтэвигым Фарсисэты, ӄэԓюӄ-ым ԓыги гымнан, иӈӄун Гыт – Тэнантомгыӈэгыт, йыркычимгъуԓьигыт, ныейвэчигыт, ӄонпы оʼръатчаԓьэгыт ынкъам ныԓгинымкыче инэнтэӈытвэтыԓьигыт ынкъам эʼнӄэтыркын тэнымчеӈкы.
Игыр-ым, Этынвэгыт, ӄыпиригын гымнин выегыргын, мачынан мувъигъэк, ынӄэн таӈыӈ егтэԓкинэк».
Ытръэч-ым Этын иквъи: «Эвыӈан гыт ынӄэната кытакавкэтгъэ?»
Ӈыток Иона майӈынымнымгыпы вакъогъэ нэкъаяӈӄач мэйӈынымык.
Тэйкынин ԓевтэйпичгын выроттэпы ынкъам вакъогъэ ынкэгиӈкы, аʼтчама, ръэмиӈкри ринӈыт мэйӈынымнымык.
Этынва Тэнантомгыӈа рынӈэвнин эквытыӈачьыԓгын, эʼми гыргоча ԓевтык Ионан мэйӈэтгъи, ынкэгиӈкы таӈытваӈ аʼӄагнэнма, чама рытгэватынво ынин акавкэтгыргын.
Иона ынӈатаԓ гагтыкоргавԓен ынӈэнтыӈачьэты.﻿Ытлён тыльун кытамчачва.
Амынан вакъотвальын араргыргык Анадыркэн кынмаӈӄэн.
Энмэч гытгаръоӈӈок.
Нутэсӄын ынкъам чыгэй гэмэсӄитылинэт – гъылятыӈӈолен.
Рочыӈкы, рэӈъатвывакъонвык рымагты, еп сентябрык ӈайыткынтэ гъылетлинэт.
Игыр, октябрь гынунэтык, ынӄэнат колё нытаӈэлгыпэраӄэнат – тынӄы Фудзияма картинкак.
Ынӄэн Япониякэн иквыӈэй, левтылӄык пэнин ы'лытвальын ынкъам таӈэлгыпэральын.
Тантэнмыӈык ынкэгйит, мимыл кынмаӈӄак ръырапэральын, нувӄэн, нимӄин – лыгэӄэтыӈӈольын…
Эчги тэймэвык ыныкагты, тэлкылын Вилюӈэйкин эмнуӈкы у'рэтыльын Вутилгын Олег.
- Ганъеӈынтыватэгыт? – еттыкэтыплыткук, тымӈылёгъан ытлён.
- Тымӈъатав, пытляӄ, - эночгъэ ынан.
- Э'квырга таӈынныгалягъэ?
- Тэленъеп… Мэвын тъыннук, анныкэмачы. Элеӈит энныкэ вагъэ.
- Энмэч чьэчеӈээркын, - тивык, авъеткынка атвакэгты.
- Мачынан нычьэчеӈээркын.
Кытвыл, ӈутку вак, мыкырвэнторкын.
Итык-ым, ӈутку эмнуӈкинэмил лёӈпэрата.
Ичгуйгыкинэмил лёӈпэрата, мэӈӄо ӈан нымкыче гэлейвыльэтигым.
Ӄэнъеквээмӄэйык лёӈварэӈочьыннота титыркын.
Вэтгавыльын нымэчвичетӄин.
Геолого гыюлетыльын.
Гэкэлиткулин Иркутскыкэн университетык.
Советкэн власть вама, эмӄынгивик гырокы амноӈэты нэквэтӄин, нывыквыэнарэрысӄэвӄэн.
- Гыроръоӈӈок гымо ынӈатал улвэвкэ нынъэлигым, - мэсӄээӄын вак нэмэ вэтгавымгогъэ Вутилгын.
– Кытутйит амкоргава, акваттэнмавма.
Игыр-ым… эмъэнӄэръук пэлятык городык.
Колё гъэӄэчимгъутэ – ӄымэглюур гатэрӈата!..
Ынкъам, ынӄэната вай, ӈутри, аӈӄачормэты, тыетыркын амӄынэргатык, ӄэтаттагнэты кынмаӈӄы.
- Еп льэлеӈкы гивигыт, нэрэпиригыт экспедициягты мигчитльу.
Ымы кытур, рымагтыкытор ынӈин нивигыт…
- Этаны, энмэч раӄылӄылегым, эрмэ ӄынвэр натаӈынтыяатгым.
Ӄээӄын ръэнут лёӈытва рыннин.
Пэтле ытлён тыпэлян.
Мачрыроватык, тытаалгылятык.
Нууйъэтӄин ӈоонкы вытрэтыльын ныппылюӄин ы'мрил ӄувликэ вакъотвальэн о'равэтльэн – эвын гытгаръоӈӈокэн араргырык.
Ынкы ынӈатал кытъяйвачо тылгын нутэтумгын, чама ӈан тыкэтъон ынин ытлыгын, мэӈин гымнан лыги гэлгылин.
Вутилгынин ытлыгын горатвален бригадиро итык Вилюӈэйкин ӄорагынрэтсовхозык.
Тэнчумгъульу гитлин, ӄэтпъоравэтльо.
Пэлӄэтгъи-ым ӈъольыӄаё, таӈаӄаака нъэлыльу.
Вэлер ымы ыннэн ӈавпээчвакӄай аккана нъынпэлявыркынэн.
Э'квырга лыгэн ӈъотвэлё эквэтгъи…
Ӄырымэн чавчыв Вутилгын, ытлён уйӈыльин агаймычьыка – аӄаакыльэн ынкъам нымкыче золотольольын геолого энма.
Рэӄык?
Раӄэты мычвынатык?..
Энмэч мытлыӈэн гивиӈинӈит эмигчиркэ варкын.
Алымы панэна наройвыӄэн, еп энпэвкыльин.
Игыр, иӈӄун егтэлык, ытръэч еӈынтыватыркын – ыннэтык.
Титэ нанпаавын мигчитльу лыӈык геологияк, кытэ мигчирэтык совхозык «Северный», вама ынкы короват.
Лымынкы гэвинрэтлин рэӄыткук, выёльо гитлин. Игыт тантымӈэтваркын.
Ӄэйвэ ымы ратаароӈыркын, раӄръаӄатыркын, вэнлыги малчамъам мигчитльук Анадырык.
Ӄэлюӄ мэлытръэч вилыткумигчир ынкы эӈъэлю нэлгыркын.
Ӄэлюӄ ванэван амынан ытлён амэгчеркэо'равэтльо нитын эвыннымнымык Чукоткакэн.
Лымӈэ Тавайваамык – тъэр экэликэ рытъёттэ эмигчиркэ вальыт о'равэтльат?
Ынӈин, гымнан кытур лыги тытчынэт ӄутти тавайваамыльыт, микынти лёнрылгыльыт амэгчеркэо'равэтльо, чинит ытри ынӄэныно люнринӈыльыт.
Ӄэлюӄ пенсияльо нъалтагнэты ӄутыргин гынугъэт гивиӈит лымэвыр ӈирэӄ.
Ытри - чит кытуркинэт ӄорагынрэтыльыт ынкъам рагпэльыт.
Ытри чинит э'кви амэгчеркэо'равэтльо люнринӈэ – ынӈин ыргынан никвым, иӈӄун мигчиркинэт гивиӈитти эмэлкэ нылеркынэт, эвнэнвилкэ нитыркынэт.
Ӄымэл-ым пэтле пенсияльо рэнъэлӈыт, вэлер, ынӄэныно нъэлык, рамачманэнӈаркынэӈыт.
Игыр-ым ыти эмэлкэ панэна гэӈэлвыльылинэт ынкъам ӄорагынрэтыркыт.
Ынӈъэм тэленъеп уйӈыльинэт энъэлвыльыкэ.
Ыргинэт ӄаат ипэ, еп титэ, гамананчетленат Майӈываамыӈӄач, чама этъым, ынӄэнат и'гэ нанмытконат, лымӈэ вэнвытольыӄаагэлельа.
Наӄам гуйгук мигчитльу ытри микынэ люӈпиритэ, ӄэлюӄ гэгъюлетлинэт, титэ ӈан, амӄорагынрэтык.
Вутилгын-ым – геолог.
Нэнаалёмэгым, гитлин ӄол гыютльу, кынтэчьу чама.
Кытъаткэ ымы ытлён тымӈэтвао'равэтльо нъэли, городкэн ляйвыткоо'равэтльо.
Этлы чинит.
Ымы пенсияльо еп люнринӈэ.
Выквынына йъэливэн янор йытонэн бумага карманчыкойгыпы.
Инэйылгъи.
Ынкы гэкэлилинэт ӈыроӄ нынныт ынкъам цифрат.
- Ръэнутэт гарылгыленат? – тымӈылёгъан ытлён.
- Манэт.
Ынӈин мыкэльыт совхоза морыкы йыльёлӄылтэ.
Гымнан лыги тылгыркынэт бумагак калеёттэ: Выквын В. Н. – 150.000, Выквын Анадрей – 106.000, Тэгрэт Люба (ӈэвъэн Виктор Николаевичын) – 10.500.
- Миӈкы гэкэлилинэт?
- Конторак, - эночгъэ нутэтумгэ.
- Ынкъам ынӈин мыкэльыт манэт калетваркыт гынин сберкнижкак?
- Ынӈин мыкэльыт нъытванат.
Кытъаткэ-ым ынӄэнат сберкнижкат люӈкэлильыт.
Этъоӄааӄын вак нэмэ тымӈылёгъан:
- Мэӈӄо-ым ныманэльойгыт?
- Постановленияйпы губернаторэн.
Йъилгык ӄорагынрэтыльыморэ нылпынрыморэ 500 рыблята, ӈэвысӄэтти – 1000.
Лымӈэ гэӈэвъэнэ ныпэнсияпэрэморэ.
- Лыгэн-ым лёӈӈъота?
- Манэлпынрык нымэлӄин – рымкэвык.
Ӄэлюӄ имыръэнут курык итчывитльэн.
Итык-ым эрым окрсельхозуправлениек (ипэ департамент), мэӈин тыйъон, нивӄин, энмэн манэлпынрыгыргын нэрэнымкэвӈын.
«Манэлпынрыгыргын» - ынӈин гивлин Выквын.
Лыгэн ӄынур армияк – ыннаны мыкэльу, нормагъет.
Мачынан амалваӈ рэнъататъяаркынэӈыт.
Выквын Виктор Николаевич ӈэлвыльык ымваӈэт вагъэ.
Гыройъэлгык ынин рэнъэлӈыт 62 элеӈитти.
Льэлеӈкы чама нуткучьыткуӄин.
Элгарэн ынкъам и'гин нэлгыт вилю нинэлгыӄинэт.
«Манэт нъытваркынат, ӄырым вилю тъылгыркынэт – нэмыӄэй яаёлӄылтэ», нивӄин гымнин нутэтумгын.
Чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт э'ванӈэянва, ӄаак рээн ратваӈыльа.
Ӄынур ӈан Выквынына.
Ынкъам ыргынан ымыльо вагыргыт гэрэтэӈынлеӈэ.
Ынкыгрээн манэяакэнат.
Кытъаткэ гэвэты, ӄэйвэ эты варкыт 150.000 рублти Выквынэн?
Нъырэӄын нъытымӈэвэтгавык чавчыв.
Ылён наӄам э'митлёнат ынӄэнат манэт, ыныкит мынгыкво нанъырылгынат?
Чама тычимгъугъэк, тынӄы кэлигйит Гоголын вагыргын пэраркын, титэ Чичиковына, героя кэликин «Мёртвые души», нинэркурӄинэт помещикэн уйӈэ вальыт крестьянтэ, энмэч въильыт, наӄам калетвальыт эмэлкэ ягталытвальо.
Выквынэн рарылгыленат манэт, кытъаткэ-ым ынӄэнат уйӈэ ынин сберкнижкак.
Гиуӈэӄэй нынмэйӈэвӄин интернатык.
Титэ ӈээккэӄэйин нъэлгъэт мынгыткэн элеӈытти, ытлён нэтрилын амноӈэты каникулынвы йытоткольык ӄача.
Ымаляӈэт ӈээккэӄэй ытльак рээн вагъэ анольатынвык.
Ӈэргэрык ӈэлвыл нэныпкирэтын ынкъам чавчыват вылгыӄаанматгъат.
Айваръавыплыткок, ытльата ӈааккагты рывъёльавнэн рылек рынныт.
Гиуӈэӄэйынэ пирининэт рынныт, айваръавъёттэ понтатъоля ынкъам эчьытъуле, майынлянэнат рыровагты, ваамӄайчормэты.
- Рэӄысӄиви гарынныма? – пынлёнэн эймэвильэ энаальа ытля Гиуӈэн.
- А'моовын.
Тивын: «Ӄынлегын».
Ныватгъэ ӈээккэӄэй.
- Ӄыцэгынэт ӈанӄо цынныт, ӈээкок, - ивнин ытльата.
– Цилӄык ӄача ӄытцилгынэт.
Титэ Гиуӈэнэ таӈымыльо рывъёльавъё плыткунин, ытльата йылнин ыныкы кычемалгын:
- Ынцаӄ моргынан мынтаяӈын.
Ӈээкык, лыги ӄылгытцын: янор галпынра ӈаргынэн, ӄаак инэнъегтэлевыльын, вытку ынӄоры – мури гэцэӄутэ.
Ынӈин янор гэнлетэ цынныт гапонтатъолма ынкъам гачьытъолма, ынӄэнат цытцэльёлӄылтэ цилӄык ӄача.
Чичеквъи?
- Ии, ыммэмэй, - очыткогъэ ӈээкык, лыляӄэргэтэ гэтама ытля.
Инъэ, ялгыттэнмавма, очоча ынпыначгын ивнин: «Павъеельой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэйгулетлин.
Нъыгитэткы, миӈкы таӈыткэвынвыльын».
Амкоргавык Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгийӈкы нэвииӄин ӈэлвыл.
Павъе янор таӈавъеткынка нытваӄэн.
Ръэнут чимгъуу нинэлгыӄин.
Мэсӄээӄын вак иниквъи:
- Мачвайынрэ мынтэгрэт.
Ынпыначгын нывилгъи Еначаӈӄач, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыльунэт пойгын ынкъам эйӄуйгыкыльын валы.
Еп а'ляйпыкыльэн?
Гыролмакы мэлгынвык нынэнтытваӄэнат амӄачгыпы вальыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэральын нинэлгигым – ӄымэглюур тъыпириркын.
Люур ынпыначга таӈавэтываӄ иниквъи:
- Гиину лыӈык – ӄыпиригын.
Ынӈин эвма ынин ӄулиӄул ӄынур мэлвиврэльэтыльын.
Тиничгытэтык: пэлӄэтыльэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
- Нэмыӄэй яаёлӄыл ынан, - о'пторатвак мэрынрэӄэй тытатлыӈын Павъе.
- Нымэлӄин пууръэтык, - иниквъи ынпынчага.
Авъеткынка нытвайгым.
Опопылым Павъе рамынноӈэты иквъи:
- Ӄылпууръэтгын оттывалята.
- Нымэлӄин? – эминичгытэтэ гэнъэтлигым.
- Ынӈин итык атайыӈкыльэн, - нинэрэнчичевӈыӄин гым: тотъыо'равэтльайгым ынпыначга.
Ынан мленин ӄырговыргытъол, инэйылгъи: - Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылельын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
- Выквыт льуркынэт? – этъоӄааӄын вак Павъе ӄолентогъэ.
– Пэнъёлгываны лыгэракэн.
Ӈаанкы-ым,- кэӈунэӈэтэ рыкалыровнэнат лымӈэ ӄутти выквыт, - энаальэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: о'тчой тэленъеп – пэнъёлгывыквыт энмэч нутэсӄычыкутгъэт.
Вачаӄ Павъена лёӈынтыяата ынӄэн кытооркэн вагыргын, мэлӄынур айвэӄай ытлён ынкы гатвален.
Пыкэрыӈӈольын вездеход мытъягнагъан.
Морыкӄача нывилгъи.
Парэлявтыльын а'ачек-тылечьыткульын ынкачыкойпы у'рэквъи.
Павъенпыначгын пынлёнэн:
- Иван Григорыч, миӈкы мытрэткивы?
- Ӄоо.
Вэчьым ӈутку, а'? – ынкъам Павъе маёлгыӈӄачагты лылепгъи, мэӈӄо ӈан гынмылӄэй мыттэгрэнмык, ынӄоры мынгынэлёгты рыкалыровнэн ваны моргынан вэтчатваё.
– Ныкырыӄин, ныркывӄэн.
Гимлылин, ымы оӈалын чымче.
- Ынӈаталӄун –ым, - пэнтыӄанма орвычыкойпы ӄолентогъэ а'ачек – таӈанольатынвык мытынвил! – ынкъам морыкӄач вакъогъэ, таӈарычгатгъэ…
- Ӄыруӈэлӈыги, - иниквъи гым Павъена.
– Мури виин мынманэгротватыркын.
Ӈэлвыл нытлывалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «спидола», чама ръалёӈ нэнаалёмморэ ӄулит ынкэчыку вальэн пычвэтгавыльэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэльё урвилетыльын э'йӈэнэӈ – ныръэӄин нымэчлевтынилюӄин, ӄынур рэтипъэйӈэӈыльын.
Тэймэвык ыныкы.
- Энмэч эмтынэквъи? – энамӈылёгъэ ынан.
Тыльун рынрыё танрынӈыё рыннымэл ы'мэльын уттытъул, ӈыраткынык-ым – мэнигтъул.
Ръэнут ӈан ынӄо ныннупэтӄин, малпынвынтывытрын нъалянтатӄэн.
«Малвалы», - тычимгъугъэк.
- Вынэ нылвавэгым йылӄэтык, - вакъомa точгъан Павъе.
Ынпыначга мэнигытъуле рычымӄатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныкӄач вальын.
Рымкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
- Колё, мэй, гувэтлин! – мачӈынваӈэгты тъынин чайкокйыръын, ынӄоры аймыёлгын пиринин, ынкъам таӈавэтываӄ энэвыӈӈогъэ:
- Эвыӈан-ым ръэнут мыгчимгъуу лыӈыркын ынкъам лывавыркын йылӄэтык.
Ӄэйвэ?
Ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле и'рнин.
Рочыӈкы вытвытык улвэквъи.
- Мытэквэтыркын, - нивмык мури ӈирэргэтри а'ачека ӈытольа ӄол манэграчыкойпы.
Ытри рыюлӄытыльын ӈалвылегты тылигъэт.
Чайкок гититлин.
Э'квыргъам еп лёнчаёмгольыморэ.
Ӈэлвыл эвиилиьын ынпыначга рамынноӈэты, лыляӄэргэты нинэтэӈгитэӄин.
Вытку о'пторатвак вэтгавымгогъэ, мэрынрэ:
- Гаймаӈэн тымӈалколяӄ ымы тымӈэтвама ӄутти вагыргын ӄынур гэмэчльутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
- Валы, - таӈъораӈ точгъан ынпыначгын.
- Валы?.. Ръавалы?
- Маёлгыткынкэн, мэлгынвыкэн.
- А-а-а…
Мытчаёмгомык.
Павъе нэмэ таӈавъеткынка нъэлгъи.
Ытръэч льулюӄэтыльын чай нэнаалёмэгым.
«Ынан-ым ръэнут чимгъуу лыӈыркынин?
Иа'м ытлён нэмэ гакватковэтгавыӈӈолен, эчги гымнан тыпытӄынкэтъоӈатын валы?» - ынӈин чемгъотвагты нинэгитэйгым чаёльын Павъе.
- Ӈэлвыл амэчатгъэ, - рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пырӄартэ, маёлгыт эвыр и'и'н нылелелпэраӄэн.
Нытымгэтӄин.
- Инъэ нэрэрэнӈын, - рымагтэты нывэтгавӄэн Павъе.
«Ынӄэн гымнан лыги, - нэмэ тыгитэгъэн ытлён.
– Тэнъытръэч люнчичевэ, рэӄъум ынӄэн тывыркынэн?»
- Вагыргыт о'птыма ныватычьата итыркыт, эмэлкэ ӄутти мытпытӄыльуркынэт.
Энвилкэ вагыргын ымыльэты тылеркын, - Павъе панэна амынан нывэтгавӄэн.
– Ымы гыт нэмэ эмнуӈэтгъи. Ӄэйвэ?
- А'тав ӈутку тъотпускытваркын.
- О'ратнотагты амыглёта, - таӈъораӈ ынпыначга нэнанвэтгаатӄэн: - Амгынан?
Ройыръын-ым э'ми?
- Еп аӈавтыӈкыльэгым.
- А'нӄагыргын.
- Гэръэлин-ым янръалявылё вак?
- Гымнин ытлыгын нивӄин, энмэн гамгао'равэтльэн вальылӄылтэ ӄаат, ройыръын, чимгъун.
Гыт-ым аӄаакыльэгыт, лымӈэ эӈэвкыльигыт.
- Ынанъаёк тырэльуӈын ӈэвысӄэт.
- Ӄэлюӄ-ым.
Ӄаат-ым итык гыныкы раӄылӄылтэ: ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэльуӈын.
- Ӈутку, эмнуӈкы а'ӄальоӈ, - чит а'тав тивын.
- Чинит мури тъэрӈэвысӄэтыльу мытытваркын.
Гуйгук этъопэл рэльуӈын тумгылӄыл.
А'тав ӄыгагчавыркын раӈавтыӈык.
- Йъэливэн вынэ калеткоран чимгъуу мылгыркын, гынин ытлювъёӄай мынкэлиткувыркын, Иван Григорьевич, - ынӈин тивын ынпыначгын.
- Гэ-гэ-гэ-гэ, - мэрынрэӄэй люур танӈыткольатымгогъэ ытлён, ӄынур коргавыльын.
Тааӄомгогъэ, ынӄоры иниквъи; - Ӈирэмури ыннаныӈ нинъэйвыткульу мытитыркын, эмэлкэ кынмэйӈэвыльу.
Гым - ӈутку, ӈэлвыльык, гыт-ым – гуйгук, калеткорак.
Ӄэйвэ?
- Мытив-ым, - а'тав лыгэн ынӈин точгъан.
- Тэӈытръэч гыт лывавыркын! – инивысӄычетгъи Павъена.
- Люнчичевэ тынтыркынигыт…
- Ӈаныӄон-ым! – чывинин гымнин вэтгав.
– Гымнин экык Сергей льэлеӈкы кытур отпускыма интернатык рэрэсӄивлин.
Э'рыкут экык ынан гаранвэтвавӈылен тэмурыгӈэ.
Лывавнэн.
Тивыркынигыт: гынан лывавыркынат рыгъюлевык мургинэт кмиӈыт, гымнин ытлювъёӄай тэмурыгӈэ вэтгавык, - инэтэӈгитэгъи ынпыначга.
– Вэлерӄунэвын гымнин экык Сергей еп амӈыроотӄав классык кэлиткуплыткульын тынэмнуӈэвын.
А'нӄагыргын, чит галвавыӈӈолен гымыгрээн талыгъоравэтльаӈа вэтгавык.
Ӄэтэв тынрагтатын.
Ынраӄ-ым ынин экык, гымнин ытлювъёӄай энмэч яврэна тыранӄонпыӈрагтанӈын, - вэтгавыплыткогъэ Павъе.
- Ӈроӄав класс плыткук?
- Гэръэтлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтльэн йилыйил нэныгъюлевыркын.
Ӄэйвэ?
- Вынэ ымы рымагтэты нэгъюлетыркын.
- Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыльо рэнъэлӈыт.
- Ымы русильымил таӈвэтгавыӈ.., - тэвыӈӈогъак.
- Русильымил… Вынэ, мэй, русильын йилыйил гымнан эплыгъюлеткыльин.
Тыралвавӈын гымнан тэӈнинъэйвык ытлювъёӄай, ыныкит мэйӈэтык ӈэлвыльык рэрэнъэлӈыгъэ.
Этъопэл игыр, еп ӈинӄэю, мурык нынъэлыркын.
Ӄымэл-ым пэтле рычичевнинэт ӄорагынрэткэнат вагыргыт, мургинэт вэтгавыт, ӄынур ӈан, ръэнут ы'сӄэӄу, ваӈӄасӄор, пээчвак, эквэв, ӈойӈываал, явэлгын…
Малямгымнан ытлювъёӄай ӄорагынрэтыльо тырэныгъюлевӈын, - вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чычеткин йильыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткольык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыр кальэлявылё титыркын…
Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытльэн льулӄыл тыльоӈӈогъан.
Гымык и'ӈымчульын…
Ковлёкы вальын…
И'ӈкэлильын, ымы ылпыт гэкэлилинэт.
Ытльата энэвыӈӈогъэ: « Цатан, цатан, ӄыпаагэ виврэльэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» А'ӄантыяатыӈ ынӄэн кытооркэн ы'лёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыльигым.
Тэӈвэнлыги гымо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыльын ёмромкычыкойпы.
Эмчеӈыттэтык койӈын-оонъыёчгын тынэрэтысӄычетын, яраӈӄачагты тыгынтэвык.
Тытлыгъак ёрочыко кытгынтыпкэрык.
Нэлгэ тиниргиӈэтыльэтык.
Авъентока нытвайгым, нытаӈпалёмтэлегым – вэчьым инэвэлеркылеркын рэӄэ?
Ынӈин тывалёмын: «Рэӄи?»
Мэткиит точыткогъак: «Кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн…
Пэтле, ӈэргэрръук, мури, ӈинӄэймури, мытчейвэквэт гойгогты, мыткалеткорантамык.
Эквэтыльымури яральа ныгитэмури.
Эргытэгнык гым тытаалгылятык.
Ярак ӄача панэна нууйъэтӄин ӄол о'равэтльан.
«Ыммэмы», эмӄэлелвынэ тивык ынкъам ынкэӄэй о'птыма тывалёмынат ынин вэтгавыт: «Ӄылетцын, ӄылетцын, Эрынӄуӄэй».
Ынӈин гым нэначагчечаӈӄэн ытльата, Эрынӄуӄэйыну нинэлгыӄин.
Калеткомгок, титэ русильымил напытвыныннатгым, Эрынӄу эвыннынну пэлятгъэ.
Нытаалгылятэгым, ынӄэнаӄаегым вай нылиӈвитэтигым: ейвэчу нинэлгигым амынан пэлятыльын ытльаӄай…
Льэлеӈкы гэкэӈэ гэпкитлин ӈалвыльэпы ынээльын.
Ынан рымӈылявнэн ӄонпыӈакватыльын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэтлыгӈэ, мэӈин гэпэлӄэтлин гым еп элвэтиӈэтыльыӄэю вама».
Ынӄоры масӄонпыӈ рагтык ӈалвыльэты ныглёйгым ыммамана, масӄонпыӈ рэто нинэлгигым ыммэмэн ӄулиӄул, льулӄыл…
Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: чымӄык вагыргыт эмэлкэ гэпытӄыльутэ, гапытӄыяата?» - ынӈин чемгъотвагты тыйылӄэтык пэнъёлгык ӄача.
Вакъотвальык, тэминӈэтыльык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи:
- Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвральатык – нинэнригым тынӄымэлгынвакэн валы, тэкэмынӈин пэральын.
Ытръэч-ым гыйӄуйгыльын… «Павъена пиринин пэлӄэтыльин валы? – тиничгытчимгъугъэк.
– Лымэвыр ынан инэйылгъи чиниткин, тэкэмынӈин вальын, эмивык, ӄээӄын рэегтэлгъэ ынкъам виин раӄылӄыл пэлӄэткин валы?»
Гэмо гымнан ынӄэн ӈоткатагнэты.
Ынӈэнъылё мури Павъе ӄаантальо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи:
- Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
… Павъе гынмыеп ӈалвыльэты нылеӄин, гым-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэльуйгым: «Миӈкы, нэмыӄэй ӄол маёлгык, варкын гымнин ытльаӄай.
Ӄэйвэ эты ӄулин ынӄэн ваны тырэльуӈын?»﻿тыӈэлӄотна нэнатвыӄэн.
﻿ӄоле итгъэт ӄынвэтэ ӈиръэ ӈэвысӄэтти элерэты натанат.
﻿ӄол вэтгавӈавъым ӄол камэлгыӈав.
﻿ынкы илирыкы нантыӈӈонатъым.
﻿ӄоры ӄолетъылёӈ иквъэтэ оʼравэтԓьат: эчвэра игыт мэтчимгъунӈээʼтэ.
﻿этъым мыныгытынат мынривлынэт.
﻿ынпыначгын иквъиӈа: амвынэ.
﻿камэлгыӈав ӄри ӄривлыгыткы.
﻿ынкъам вэтгавӈав виин ынкы опопы ӄээӄын нрэчимгъунӈэӈгъэн.
﻿кытур ынӈытэӄэ мэдвэдэв прэзидэнто энма канчалянэты гэрэмкичилин.
﻿ынкъа люут ӈыръа вэрталёттэ вакъогъатӈа.
﻿ныныпчеӈивйивӄин колё нымныма мэдвэдэвъым.
﻿гэчевкы нынтыӄин таӈколё ынкы ныгынритӄин.
﻿люутэ абрамович ӈыронвэрталёта вакъогъэ нэмыӄэй.
﻿мэдвэдэв ивкэ лыгэн ынкы напэлягъан йъэлыги абрамович наягнагъан.
﻿энмэн гатвален каԓьайӈын ынкъам пчеӄалгын.
﻿чит ӄымлёркынэн пчеӄалгыӄай.
﻿пчеӄалгыӄая гыткалгын гэнрултэтлин.
﻿оонъылгын гэтриллин.
﻿эв ии рыпэт чыпъэв.
﻿ытръэч.
﻿ԓьувылгыгъэт.
﻿иквъэт ги мынӄымлёченмык.
﻿каԓьайӈын эгэ мынӄымлёченмэв.
﻿каԓьайӈын нрзб янот гым мӄымлёчетык.
﻿пчеӄалгын иквъи эгэ евъев.
﻿оонъылгыӄай пиринин.
﻿энаркэынэн гыткалгыӄай.
﻿выквылгыйӈын пиринин каԓьайӈа.
﻿ӄэлёӄыʼм эмнуӈкы гым гъурэтигымэ.
﻿ынӄоры оʼмрыӈа нагтоаʼн.
﻿гымнинэ игыткин чакэттомгыт ымыԓьо кымъытваԓьынтэъым.
﻿ынӄорыӈ ытлыгынэ гатъылыӈӈолен ынӄэн.
﻿галвавыӈӈолен ӄынвэт чейвыткук ынӄэнэ.
﻿ымы эʼчек выква вык ныквынтоӄэн ынӄэнэ.
﻿эʼчек выквыӄагтэ тэгнувъэлеӄин ытԓьата энанымӈыляквъэ ынӄэн.
﻿эʼчуулгычыку люут ръэнут пэглягъэ.
﻿ӄытлыги выквылгыӄай тэгнувъэлеӄин тэгныкээӄин ынӄэнэ.
﻿нивӄинъым ӄэлюӄ мури нылгиныӈинмури ныӈинмуриыʼм ынӄэнэ ыʼттъыгрээн тынинтыгъэн выквылгыӄай.
﻿уйӈэ эчимгъукыԓьымури ӄэлюӄ нэмыӄэйъым читъым ынӄэнэ тынэёлӄыԓьымэ ӈутку рэтлетъёлӄыл иʼнничгэ иʼнничгу гэтэйкытэ ынӄэн выквылгыӄай.
﻿ытԓьатаӈ эмнуӈкы гэ гэнагтолен о.
﻿ынӄэнъым ынкъам гым итыкэ.
﻿чакэттомгыӄай уйӈэ гагаляленъым.
﻿гым ытԓьата гэнапытӄынлыватлен.
﻿ынӄэнэ энмэч тъэргииӈит ӈэръамытлыӈгээӈэԓьэвымэ панэнаъым ынӄэн нылёойгым ытԓьак ынӄэн.
﻿ялгытык ялгыт ныялгынморэ нытарагӄэнатъым йъэлыги гым ынӄэнэ ытԓьак тароӈыԓьын айколятԓьын нинививым.
﻿мэмэй аны мыммэмэаʼк.
﻿ӈэвэӄыʼм нинивӄин.
﻿аны евъев евъев.
﻿гымъым ӄэлюӄ ынпыӈэвӄэе эпэӄэйъымэ ынӄэнэ ынпычьын чакыгэт гымыкытԓьэн энмэч ынанэ нэмыӄэй гэнмэйӈэвлинэтэ.
﻿ӈирэчеӈэ ӄынутъымэ ганрагтатлен ынӄэн ӄлявыля тъэче эмӈинӄэгл эмнэнэнэԓьэъым ынӄэн ӄлявылтэ.
﻿ытлыгыт ытԓьат ынӄэнэ нутэвги и омрыквытгавыт.
﻿ӄунэчеӈэ ыʼттъыёлкэнъым итыкэ ӄайвыквын ытри ӄайвыквыӈа.
﻿ӈинӄэгти ынан рымэйӈэвнинэт.
﻿ӄоры нэмэӈэ уйӈэ нъэлык тумгытумъым нэмэ ынӄэнэ.
﻿нэмэ ганрагтатлен нэмэӈэ ӈиръэ ӈинӄэгти выквытыӈатъым ԓьэтыӄай.
﻿это она ытлонъымыт нылгиныӈинӄинэ гаккантолен ынпычьын гымнин ынинэԓьын ынӄэнэ котыгыргинэ иvан.
﻿потом потом вслед конечно ынык я ч ыныкъым гъэмэтыленъымэ ынпыӈэв гымнинэ нутэӈэвыт.
﻿ынӄэнэ челг гачелгыръоленат гатъылыӈӈоленат.
﻿и ынӄэн уйӈэ гэнъэллин гагалята алымы ӈавкэтԓьан.
﻿потом конечно гымыкэ гымыкъымэ яачыкэнатэ.
﻿вытгытчьэн нэмыӄэе ӈээккэӄэй нэмыӄэе гагалялен.
﻿гым эмнуӈкы тъурэтгъэк.
﻿гымнинэт ытԓьат гымнин ытлыгын ынкъам ытля гымнинэт ытԓьат ынкъам ытлыгыт чачча ныялгытӄэнатъым.
﻿люут ёъоръогъэ.
﻿ынӄо тылянвык нытваӄэн алвабригаден яратъым.
﻿ынкы гым тъурэтгъэк алваярак.
﻿гэмэлетлин айвэʔм эргатыкъым.
﻿ытлыгэ тэйкынин яраӈы.
﻿ынӄо мури ыммэмы мытрагтымык.
﻿ынӄо мытъялгынмык пятеԓьэпы.
﻿— ынйивӈэвэ мынпъоӈӈытамык.
﻿— ынӄо гыныкы травэтгавъёлгыткогъаʔм ынкъам мынлеркын мынлеркын.
﻿— янотъым гымэ ӈинӄэгти калеткорагты трэнэквэтэвӈынэтъымэ.
﻿тумгытумэ транӄамэтвавӈынъым.
﻿— чакэттэты трачаёсӄэвъым.
﻿— ынкъамэ трилгытэквъэъым травэръэпыгъа трачапокгыпгъа.
﻿— эгэй.
﻿— ии.
﻿янотъым гым трачаёгъа ынӄо мынпъоӈӈытама ӄэйвэʔм.
﻿— ынӄо мынлеркын.
﻿торкалеткопааԓьэвым.
﻿оʼтчой ныпыгыпгэтыԓьэтӄин нинивигым.
﻿вынэ эпэӄэй ынӄэнэ таляпат оʼтчой лгипыгыпгэттылеэркын.
﻿а ӄынгэргэквынъым.
﻿оʼтчой нывакъотвайгым н нычимгъуйгым.
﻿кытвылӄун миӈкыри мынгэргэвын.
﻿эмӄэлелвынэ нивигым этъым мыӄэплюгъэн.
﻿н уттытъулӄэгти ни ни пэнъёлгычыко нэнаёйгым.
﻿ӄынвэт ынпыӈэвӄэй нэнамӈылёйгым.
﻿эпэӄэй эты мыӄэплюгъэн что ли.
﻿ӄоԓьым нытэнӈыткуӄин аны ванэ ӄыʼлтыёгэ.
﻿тыта тыталяплытконат ръэнутэт а.
﻿ынӈэ эӄэплюкэ.
﻿ыʼттъымыт таляплыткогъэ.
﻿а та тыталяплытконат ыʼттъымыт.
﻿кэлеӈынэ ынӄэн ынпыӈэвӄэй гымнин кэлеӈынэ нэнамӈылёйгым.
﻿эм тыта таляплыткоэʼ тыталяплыткоаʼ.
﻿нивӄин ӄы ӄыталяпатгэ.
﻿ну ынӄэнэ тынпыэʼн таляпат.
﻿нывинтивым чама ынӄэн лгипыгыпгэтыԓьэтӄин таляпат.
﻿рыркайпияк мури калеткома ынӄэн.
﻿ӄораваԓьыт ӄэлюӄыʼм пыкитԓьыт отпучкыԓьыт.
﻿ӄутырыкъым ынӄэн брэнди.
﻿мрэнтиыʼм ынӄэн.
﻿ынпыначгын ӄоныры ынӄэнэ гавъёԓьатленъым.
﻿аʼачек эты нинивӄин.
﻿нука ӄвэлыткорантагэъым вай ынкъам гымыкагты ӄыркургынэт.
﻿а ынӄэн вэлыткоран пличка бличка .
﻿ӈан мрэнти ӄыркургынэт.
﻿ынӄэн гав чичеквъиыʼм ӄэлюӄ аʼачекъым гэтэнӈыткулин.
﻿ытръэч ынӄэн пличка бличка иквъиыʼм.
﻿эмнуӈыԓьыт ныпкирӄинэт ынӄэнэ.
﻿мытив ынӄэнэ танӈымэл иквъи чымчеӄэй.
﻿пличка бличка чымчеӄэй вэлыткоран мрэнти ӄыркургынэт.
﻿ынӄэн аʼачекъым вэлыткорантаъэм ӄытлыги ымы плички курнинэтъым ымы мрэнти купи ын курнинэт.
﻿ынӄэн ынӈатал.
﻿нивӄинэт пличка нэмыӄэй.
﻿тэнмэмлыёчгын нытваӄэн.
﻿наӄамэ итык эвынъым нъэӄимлынӈэӄинэт вэлыткорайпыӈ.
﻿наӄам ӈанэ а эт ӈиръэӄи.
﻿эʼӄимлытъым алва ваԓьыт ынӄэн ӄырымэнэ лыгъэӄимлыт ваа лыгэнэ наӄам нычелгԓьоӄэнат.
﻿мрэнти.
﻿наӄам брэнди называлось.
﻿брэнди брэндину нылгыӄинэтъым.
﻿ӄутти ӄуттиыʼм ынръамэ нэплички плисӄэнӈаӄэнат.
﻿ӄытлыги рэнриԓьилгынэ гапанрэватлен ынӄэнэ.
﻿ынӄэнэ ӄытэнкэвӈыгын.
﻿ръэнут.
﻿танӈыӈавӄай ӈутку иквъи.
﻿ынӄэнэ рэнриԓьилгын ӄытэнкэвӈыгын.
﻿тыгитээʼн ӈоон ынӄэн.
﻿лёԓьолгын гэпинтыӄэтлин нивигым ын тэӈынӈин.
﻿ӄун ынпычьэккэтэ тынтоаʼк мытэ мытъабэтчыӄэвмык ынпычьэккэтэ нинивӄин.
﻿лыгэн мама ынӈин ваԓьын ымыԓьорыкы нэл нэнанкалровӄэн.
﻿ӄэлюӄыʼм тэнӈу мытытчыгъэн лыгэн лёԓьолгын пинтыӄэтыԓьын ынӄэнэ ранрэԓьэлгычыкойпы.
﻿мама лыгэн ымыԓьорыкы нэԓьуэʼн.
﻿эʼрыкут гым ым мэм мэмлетыӈэ трэӄыгъэк.
﻿наӄам ванэ никвъэн ръэнут нэԓьуэʼн.
﻿гэгэргыпынчилин ӄэлюӄэ чама юрэӄыʼм ынӄэнэ ӈыркылятгъэ.
﻿читъым читъым эʼквырга пэлг пэлгытагнэты мимлечы тымимлычыкутгъэк.
﻿тэлиӈ тэ тъаӄалеӈӈытоаʼкъым.
﻿ӄытлыги ынӄэ лёԓьолгын ранрэԓьэлгэпы гэпинтыӄэтлин.
﻿ӄы ӈоонко ӈинӄэгти нивӄинэт.
﻿ыммэмэй эӄылпэ ынӄэн ръэнут ынӄэ гынин уʼрэквъи.
﻿ванэван мычичевнэт.
﻿тынарагтын нэмыӄэй нивӄин.
﻿киноԓьыт ыныкит ӈан риӈэʼтвэ риӈэʼтвэъымэ.
﻿ынӄэн ыныкит чапаевӄай нын нэнъиръилемйигӈы нынтоӄэнъымэ.
﻿наӄам ӈан ваал паколырговаляйӈын ӄнут.
﻿ынӄэнэ левтык гырголя вай ынӈин нинэнилюйвыӄин нинэнилюйвыӄинъым.
﻿и ӈинӄэйӄэгти ӈээккэӄэгти ымыԓьо нивӄинэт.
﻿урааа мургинэт ура мургинэт.
﻿нӈатал гым нэмыӄэй ӄэлюӄыʼм.
﻿нивигым эʼтки аʼӄалеӈгыргын.
﻿нэмыӄэйъымэ ӄынвэтъымэ тъэче гииӈитыкъымэ ӄынвэтэ амноӈэты нэмыӄэй киноратыӈӈоаʼт.
﻿ынпыначгытъым нэмыӄэй ныкиноӄэнат.
﻿ынлеко ымыӈ ытри аӈӄавъе ынӄэн нывакъотваӄэнат нэмыӄэйъым чыпэт тъэче малмытлыӈча нэгитээʼн ынӄэн ыннэнчьэн чапаевӄай.
﻿ръэнут риӈэʼтвыӄэгти ӈан нытваӄэнат аннушкано нылгыӄинэт.
﻿ынлеко нивӄинэ ынлекона нинивӄинэ аӈӄавъе.
﻿ынӈатал аръаля чапаевӄай этъуркыкыԓьи.
﻿ӄоԓьым нивӄин ӄун ии вэнъым эʼтки.
﻿ынӄэната гакиноратленатъым клюпчыко.
﻿клюбэты мури ымыԓьо кэлиткуԓьымури ынӄэнэ нанвакъовсӄэвмык.
﻿ӄытлыгиыʼм ынӄэнэ чапаевӄай чапаев ынӄэн мытԓьуэʼн кино тэӈвытку ӄэлюӄэ.
﻿ӈинӄэйӄэгти ӈээккэӄэгти ымыԓьо нывакъотваӄэнатъым.
﻿наӄам ӈоонко лыгэнъым нрзб вай ынӄэн нрзб.
﻿нывыргыргыръуӄинъымӈэ уʼрэӈэнри.
﻿йъэлыги ынӄэн ӈоонко нинэгитэмури ынӄэн киноʔм энмэн.
﻿миӈкэтэ лымэвыт ваамъеквэъым лымэвыт аӈӄаеквэ нылеӄин магляԓьынъым.
﻿люут ԓьунинэ элгъоравэтԓьан.
﻿йыӈэнинъым ченэтрагты танэн ынкыӈэ.
﻿выткуӈэ чыкээквъиыʼмэ.
﻿пэнъёлгыткоӄэн ръэнут эты эчкимоч леӈытаӄ.
﻿ынкы нэнаномаватӄэн.
﻿нинэгитэӄин ръэмиӈкэкин ӈотӄэн оʼравэтԓьан.
﻿гымнин ытԓьаӄай нырэлгыӄанъявӈытаӈӄэн.
﻿нивӄин эʼптэ гым ивкэ мэлгыӄанъявӈытааʼк.
﻿ынкъам мъэӄимлынӈээʼк.
﻿гымнан тивын.
﻿эʼтки ынӄэн ынӄэнэ.
﻿эʼтки ынӈэ ынӄэн ягмалеччо нэрэтчыгыт.
﻿ынӄэн нылгэмаравръоӄэнат чама ръа имыръэнут нинэнпирӄыӄин ынӄэн.
﻿эгэй ытлён иквъи.
﻿эʼмъим ӄыччым эʼтки эʼтки тъэнӄэыччын ягмалеччо итык.
﻿чапаев ытри пэтька гамаравленат.
﻿нвакъотваӄаат.
﻿пэтькана нэран нэнаранвэтгавэтыӄэн чапаев.
﻿чапаянни чапаевна нинивӄин.
﻿тилмытирил тилмэ эʼԓьэл ванэ нын нынвэтгаваннэн.
﻿пэтька нрзб: гым виин мриӈээʼк.
﻿энмэн гатвален валвийӈын.
﻿ымы игыт варкын.
﻿ытръэч.
﻿ӄээӄын.
﻿ӄээӄын мылымӈылгъэк.
﻿энмэн гатвален валвийӈын.
﻿игыт ымы варкын.
﻿ытръэч.
﻿ӄээӄын.
﻿элгааткоӈӈок допустим мургин рэмкын гъэраӄорлена.
﻿чама рэн йъа галгэтаранлен рэмкын.
﻿лгэнарагчеԓьатӄэнат нылгитэӈычьэтӄин рэмкын.
﻿муриыʼм нылгэлвавморэ милгынъюнэвкы.
﻿мургинэт уттыт гэлгийъэтитӄэтлинэт ӈэргэрык.
﻿плыткукэ рэмкынэ клюбэты гэлгилӄытръулин ынкы.
﻿в общем рэмкын клюбык гаканчертлен.
﻿гъэраӄорлен таӈымыԓьо гэетръулинэтэ ямганымгынымгыпы ям ян ян ямна гын нымнымгыпы.
﻿лгинымкыӄин оʼравэтԓьан гэетлин.
﻿лгэгэчевкы гатваморэ.
﻿лгэн рэмкын нилюԓьэтӄинэ.
﻿чама нылылептилръуӄинэт элёԓьыԓьэтъым.
﻿чама ныръилеӄинэт.
﻿ныгэкэӈыԓьэтӄинэт чама нырачвыӈӄэнат чама нытэйкэвӄинэт.
﻿чама таӈнырэлӄыпатӄэнат.
﻿гатваленат ӈиръэ ӈэвъэнйыръын.
﻿ӄол ковлёвԓьоԓьынъым ӄоле ивлыԓьулӄылԓьын.
﻿ынкъам гъэтйивлинэт.
﻿ӄол ни нинивӄин.
﻿гынин ԓьулӄыл ӄнут кокатчетъёлгын.
﻿ӄоԓьым иквъи.
﻿гынинъым ӄнут рэпалӄыёлгын.
﻿мури мытъанэлёсӄэвмык иԓьъя гым ымы чаша.
﻿мытымпэмыкэ мытчайпанмык.
﻿чаша ныкупрэгитэӄин.
﻿мури и с Иԓьёй нычаёморэ.
﻿чама мрэнэ нэлгинуюркыни нэлгинуйывмыкы.
﻿ынӄо чаёплыткокэ чашана тэйкынин гымнинэ орвыӄай ынӄэнэ.
﻿нъанэлёморэ ынкъа орвыръараӄӄагтэ.
﻿ынкы ныйымэтваӄэнатэ гыръоӈ ӄнут гыръоӈавыръэнутэт.
﻿ынӄо иԓьъя гэннулин.
﻿чинит гэнвылин орвыӄай ынӄэнэ.
﻿ынӄо гэннулин.
﻿мытынтымӈэвын иԓьъя ярак ӄача.
﻿ынӄо нэмэ мытчаёмык.
﻿ынӄо вытку чаёплыткок иԓьъя ытри чаша гарагтыленат.
﻿вытку тыԓьуэʼнэ гэчеэмык ӄача тыԓьуэʼн.
﻿а тыгитээʼн уйӈэ иԓьъяъым ынкъа тэючгын ги ганалгыма.
﻿ӄытлыги мытнэрэтъэн ярак ӄача.
﻿ынӄо чаша гэпэлӄынтэлин гагтылен иԓьъя.
﻿ну и ынӄо мытылӄынмык ро рочгэтыыʼм.
﻿ынӄо так как же ещё ынӄо мытъирмыкэ.
﻿ро ро роч рочгэты ынӄэн миӈкы нытваӄэн мургин палатка.
﻿вапаӄат вапаӄат вапаӄат вапаӄат вапаӄат вапаӄат.
﻿аны вай ӈавлыӄай мынрагтымык.
﻿вапаӄат гымнин.
﻿вапаӄат эʼми.
﻿вапаӄат уйӈэ.
﻿уйӈэ.
﻿уйӈэ.
﻿уйӈэ.
﻿уйӈэ.
﻿ванныт рынныт ванныт рынныт ванныт рынныт ванныт рынныт ванныт рынныт ванныт рынныт ванныт рынныт ванныт рынныт.
﻿мачква мури ӄэлюӄыʼм гэтумгиинэтэ нрзб ӈиръэ ӈинӄэгти мурыгрээн нэмыӄэй.
﻿тынтымӈэвынат.
﻿нивигым эʼми ынръам.
﻿тылӄырэрыӈӈонат ӄэлюӄыʼм.
﻿лымынӄо нылейвигым чама гыргочаткынэпы чама ӄынвэт.
﻿ив тивтылетгъэкъым тынтоаʼк.
﻿ыннэнчьэн тытыл тынтоаʼнъым тъатчаӈӈоаʼк ынӄэн нын.
﻿ӄутти нынтоӄэнат ынӄоръым.
﻿нивигым алымы мэлнымкыӄинэ тытлытыл ӈотӄоры ӈытогыргын ваԓьын.
﻿нымкыӄин тытлытыл алымы.
﻿опопыӈа эʼмитлён мэмлыфантан мыйъоаʼн.
﻿гамачквантат через так хочется порусски сказать ынӄэнъымэ гавэлыткорантаморэʔм.
﻿нылейгым гыргочаткын гыргоча ынӄэн нинэгитэйгым эʼмитлёнэ фантан.
﻿ӄытлыги ынӄэн люутэ энаркып энаркыпчыткогъэ ӈинчьэккэтэъым.
﻿нивигым оо мэӈин.
﻿оʼмрын ӄытлыги.
﻿ынӄэн оʼмрынына нрзб.
﻿эʼми ӄуттиӈэ эʼмиыʼмэ эʼми атэӄай ымы эʼми ынъэӄэй.
﻿ӈоонӄо ынъэӄэй фантанык ӄача нытваӄэн.
﻿атэӄайына нэлӄыричыӄи нэлӄырирчыӄиквыт.
﻿еээй ынӈатал эʼтки нивигым вай тынтымӈэвтык.
﻿ынӄэнъымэ тыйъоаʼнат лым.
﻿вэнъым нымэйыӈӄин ӄоныры лыгэнылгинивлыӄин чама.
﻿ынъэӄэйынъэмэ гымнинъым ынӄэн ынпычьэкык иниквъи.
﻿иаʼм мэӈӄоры нылейвыԓьэтигыт.
﻿мытынтымӈэквыт.
﻿ынкъам тымӈэвыркын иаʼм ынӄэн.
﻿аʼйыӈ эʼйӈэԓьэтгъи кытэӄэй ӄэлюӄ эт.
﻿ӄытлыгиʔм ынӄэн вэтчатваӈӈоэʼʔм.
﻿мыг мы мы как и сказать короче нымэйыӈӄин вэлыткоран ынӄэн.
﻿гырголят гырголя гырголяйпы нылейвымури ынӄэн нинэгитэмури имыръэнут лыгэнэ.
﻿ӄытлыги плеӄӄэгти ты тыԓьунэт.
﻿нивигым ынӈатал йыӄӄайъым вай ынӄэнат плеӄӄэгтиыʼм.
﻿кытэӄэй тыгитэнэтъым ынӄо.
﻿уʼрэӈунри тылиэʼ эʼми тылеԓьыт ыʼттъыёлкэнат.
﻿— айвэ гым чит нъалегы нъанэлёсӄэвым.
﻿— a.
﻿— тынчикунэт.
﻿и тынититынэт ынкъам игыт вай ӈан ӈоонӄэн.
﻿— тръилегъэ пъомпъоӈэты.
﻿— ага ярагты нагтатгыт.
﻿— тынчикунэт.
﻿— тынчикунэт.
﻿люутэ пъомпъоӈыт тыԓьунэт лгинымкыӄин.
﻿ынкъам тыгэчеӈӈонат.
﻿ынӄэн тынтыяатгъан аʼнэлёвыргын ынӄо.
﻿— тыгынтэгъэ пъомпъоӈэты.
﻿ынӄо мрэнэ гым нагтатэвым.
﻿гым трагтыгъак.
﻿— ии ынкъам пъомпъоӈытэ тынмигчирэвнэт.
﻿тынититынэт игыт.
﻿мури ӈакалгын ынмынкав гым ынкъам ӄоԓьым наташа канунникава.
﻿тэӈ тэӈкэлиткукы танӈынотагты нэнӈивмык.
﻿ынкъам акватыӈӈок нивӄинэт рэпкирӈытык танӈынотак ынӈэ ив ынӈэ ынӈэ аг агтывэ агтывэтгавыԓьаткэ.
﻿ӄыгитэ нымэйыӈӄинэтэ умкыт.
﻿танӈынотак мытыпкирмыкъым.
﻿мытԓьунэт нымэйыӈӄинэт умкытэ.
﻿ӈакалгын гымнан тиквъэн ӄыгитэ нытэӈӄинэт въэгти.
﻿мурыгрээн кэлиныгйивэтыԓьын нивӄин иаʼмэ майӈывэтгавыркынэтык ынӄэн нэгитэркынитык.
﻿гымнанъым тиквъэн ванэ ӄивтык ынӄэнэ въэ въэгти энмэн тыԓьунэт.
﻿нымӈылтэлӄэнат эмнуӈыԓьыт ынӄэн ынпыначгыт ынӄэнэ.
﻿ӄорагынрэтыԓьына аʼачек молодой аʼачек ынӄэн гаӄэтывъэӈӈоленэ.
﻿нутэк ӄорагынрэтыԓьын ынӄэн.
﻿иʼгэ нано наномаваквъан.
﻿ынӄэн иʼгэ иʼгэ ынӄэ наноно наномаваквъан.
﻿он иʼгчыкуӈ ынкы гомавлен.
﻿ынӄэн ынӈин егтэ ег нэнъегтэлев.
﻿спасли волки нрзб ынӄэн нэнъегтэлев.
﻿тэлеӈкы гатвален оʼравэтԓьан.
﻿ынӄэн а то яраԓьата энмэч гынин эвиръыт нэнылгывэтыркынэт.
﻿ынӄо ылвылютэ рытрилнин ӄлявыл.
﻿ыныгрээн ӈинӄэй и ӈээккэӄэй.
﻿наӄам кэйӈывилюԓьыт.
﻿а ылвылютэ ивнин никут.
﻿айвачыӈӄачайпы это ӄининиги.
﻿и митъэлыги ӈан маёлгын ӄанарайъо йъотʔра нарайъотляты нрзб ӄывъёпчагынат.
﻿ангынтавкэгты.
﻿ынӄэн гынинэт эвиръыт нэнылгывэтыркынэт.
﻿ӈуттэлвъэм валёмгъэ.
﻿ныӄааркываляркыляӄэн.
﻿айвачыӈкы тагъэ.
﻿мач а гыргочайпы выёпчанэнат.
﻿эвиръынлеԓьыт яраԓьыт.
﻿нэгитэгъэн нэлкылгъэн.
﻿наӄам ыныгрээн ӈиръэ нэнэнэт.
﻿это эвын ӄымэк гынтэквъэтъым.
﻿ынан ивнинэт.
﻿ынӄэнэ ынӄэнайгым.
﻿ванэ гым это мраквачак.
﻿ӈотӄэнат гымнинэт нэнэнэт.
﻿люут это элгаро эрэтгъи.
﻿ынӄо ӈинӄэй кэйӈывилю а ӈээккэӄэй нутэӈэвыт.
﻿йъарат это накапчачгэтагъан ынӄо лгэкоргаквъат.
﻿и это лгэкоргаквъатъым нанрагтатынат.
﻿ынкъамэ ӄаӈан микынти игыт это яатԓьат тынтыяатынат.
﻿ынӈин ԓьэлеӈитгъи а ӈэргэргитгъи ԓьэлеӈитгъи.
﻿кыткытык ылвылютэ нинивӄин.
﻿мэсӄымавыч мэсӄымэк гииӈитгъи.
﻿ӈинӄэй и ӈээккэӄэй ӄынрагтатгынат.
﻿ӈинӄэй кэйӈывилюну ӄытэнынныӈгын.
﻿а ӈээккэӄэй ӈээккэӄэй нут нутэӈэвытыну.
﻿нымӈылтэлӄэн ваӈӄарэмакэн куувэӈэ аӈӄаԓьын.
﻿тыгитэгъэн ӄытлыги ӄырым ӄытлыги эмнуӈыԓьын пэгытту.
﻿чит тыгынтэвыркынъым инэпирииʼ.
﻿мыттэйкэвмыкъым.
﻿лымынкыри энанватъевгъэ ымы инэтрилгъи.
﻿нивӄинэ ӄол мытинмык нутэк гэткивмури магляԓьыморэ лгэчьачаӈвыячеэгатӄэн.
﻿ымыԓьо ӄол эргыръокы тылӄутгъэкъымэ рэмкын эвын норгымэглетӄэн.
﻿чинитъыттъыгаканъёк рэмкыт ӄача энмэ нымигчирэтӄинэт.
﻿нивигым мычейвыткугъэк китаӄуна момавгъак.
﻿тыԓьугъэн ӄол каӈэтваԓьын орвыкъым.
﻿ниви тыӈойӈыкыплыгъан.
﻿нивигым этаны гымнин ынӄэнэ пэнин ӄуӈычгытэйкэвытумгын.
﻿читъым нэрмэйгым гым нэрмэчитивым ваӈӄарэмак тэйкэвык.
﻿ӈинӄэй ынкэкин нэмыӄэй миӈкыри нрзб танӈыӈэнӄай.
﻿ынӄэн гивэ мури вай чукоткайпы мытыпкирмык.
﻿чукоткакэнаморэ.
﻿эээ ӄэлюӄыʼм чичеквъи.
﻿ымы ынӄорыӈэ анадырык ынӄоры мытыпкирмыкъымэ.
﻿ӄытлыги гымнин кэлиткутумгын ӄэргытваал ынӄэн.
﻿мытԓьувылгымыкъым.
﻿ынин нэмыӄэй гымыкэккэнэ ынпычьэкыкъым ыннаны ынӄэнэ ыннэн ӄнут ыннэнгииӈикинэт ӈинӄэгти ынӄэн.
﻿нывэтгавӄэнат ӈирэргэри.
﻿ынӄэнэ энмэнъым чашкано гэтэныннынлин.
﻿гымнан нинивигым вай ынӄэнъым данилка.
﻿танӈыӈэнӄая нэнамӈылёӄэн.
﻿ынӄэн нывэтгавӄэнат.
﻿люут ынӄэн нэнан мытвалёмынат ивыԓьыт.
﻿чашкана данилка нэнамӈылёӄэн.
﻿гытъым миӈкэки мэӈӄоры пыкиргъи.
﻿миӈкэкинэйгыт.
﻿гым вай чукоткакэнайгым.
﻿ооо гым нэмыӄэй чукоткакэнайгым.
﻿ытръэчьым ынӄэн миӈкэкинэйгыт ипэ.
﻿ааа омваанвыкэнайгым.
﻿а гым нотапынмэпы тыпки нэмыӄэй нутэпынмыԓьивым.
﻿тури миӈкэк мэӈӄоры миӈкэкинэтури тури миӈкэкинэтури.
﻿ынӄэнъым мури ӄэлюӄыʼм мыттанӈыткоӈӈомык ипэ ынӄэн.
﻿и иквъи ынӄэнэ ӈинӄэй гымнин.
﻿мури вай амваанвыкэнайгым гым.
﻿ӄоԓьым галгэ рилвыкымгытлинъым.
﻿нивӄин гымнан гэмо ынӈин ваԓьын нутэнут.
﻿нрзб ӄэлюӄыʼм ынӄэн ытлыгэ нэнавалёмӄэн вэтгавыԓьын ынӈинъым ынӄэн.
﻿нрзб ныний нынинъэйвыӄин экык.
﻿ынпыӈэвӄэй кымъыӈэӄэйъымэ летынтагравнэн ытԓьаӄай лгитэленъепкинэ лыгэн лгиынпыӈэвӄэй аръаля.
﻿игыт ӈан рынныт ынӄаатэ нутэкэ ръылӄычыку ръылӄывээмык рээн ныԓьуӄинэтэ.
﻿чит нымкыӄин колё камагтэ.
﻿ынкъамэ ынӄэнатаӈа энмэна оʼравэт нрзб оʼ оʼравэтрамкына гэегтэллин энмэна.
﻿ӄол мыгнэнэнэԓьынъымэ мэйӈынэнэнэтэӈ нэнатратӄэн аӈӄы нэналпынрыӄэнъымэ.
﻿амынан рыгнуннин нанӈэнчьан нэнэныӈ.
﻿къама мимлык нэмэ пэлӄынтэттылеъиʔм къам иултиӈэгчыкыкваԓьынэ ръэвинэ ыʼмйиквин ынӄэнэ амылӄыкваԓьын ынкы гамылӄыпэлятлена ръэв.
﻿ынӄэн нэмэ мимыл гэквэтлин гэтэлпылин аӈӄакэн.
﻿купрэткумуриӈэ ямгагытгыкъым рээн ӈоонӄо ваӈӄарэмак ӄача кынмаӈӄакъым.
﻿нэкэм вай ынӄоӈэ ваӈӄарэмараӄаеквэйпыӈэ таӈоʼра выквыткойӈыт ынӈин вэтляквыткойӈыт ваԓьытъымэ.
﻿нивӄинэ.
﻿ӈанӄаатъым ӄынут ӈанэ ӄытлыги тэленъепэ тылеԓьытэ миӈкы имлетгынтэвыԓьыт ӄэлюӄыʼмэ ӈанӄэ чит таӈымыԓьэтыӈа ӈотӄэн нутэнут мургин мимлычыку ваԓьын.
﻿ынкъамэ ынӄэна.
﻿имлетгынтэвъыма амноӈэты рэмкына тэӈыръилеԓьэтӄинэ гынтэвтылеӄинэт.
﻿ынӄэна.
﻿ынкы имлетыкъыма чит ӈутку мургынутэ ваԓьыт камагӈалвыԓьыйӈытъыма.
﻿ыʼттъыгрына ԓьунин ӈэвысӄэт итэй нрзб.
﻿тан нивӄин эты танӈыӈавиӈын.
﻿колё майӈылёԓьо.
﻿нивӄин.
﻿эй йыӄӄэй ивкэ вулӄытви вайыкы мылёогъа.
﻿люут ӈэвысӄэт чинит иквъи.
﻿оʼтчой вытку вулӄытви.
﻿лгинъыръыӄинэт чавчыват.
﻿энмэн ръоравэнвыеквэ нылеӄинэт.
﻿мэвын ынӈин мэйӈыԓьын нъывинвэтгъэн.
﻿нӄэнэ ымыӈ нытваӄэнэ ынӄэнэ ӈинӄэй аʼачеӄӄай ӈэлвыԓьыкыӈа.
﻿гытгак аʼйӈама тыр тыркыԓьэ тыркыԓьэ ӄора ӄоратыр тыркыԓьэ гаегъентолен.
﻿йъэ гытга рынна гагтоленат.
﻿ынӄэн гатвален ынӈин пыӈыл тит тэленъеп.
﻿омваамвылгэты гэймэвлин катюша катюша.
﻿гапыгынмасӄэвлен колё катюша катюша.
﻿ынкъам колё нинэнмытӄин.
﻿нинэнмытпытӄынмытӄин.
﻿таӈванэван нэйитгъэн пыгпыг ӈан пыгпыг ӈан.
﻿гатваленат ӈэвъэнйыръын ынкъам ӄлявыл.
﻿оʼралвагты тывэтгаквъак.
﻿эӄылпэ чайкок нэнититгъэн увиэʼт эӄылпэ эна эни энаръэнат ӄымъяркыплятгъат.
﻿етгъэт гэкэӈыԓьыт рылгъат.
﻿нивӄинэт.
﻿тэӈуйӈэ мури ныӈоʼморэ.
﻿ныӈоʼморэ.
﻿гарачаёнленат рэмкыԓьыт.
﻿ӄлявыля ивнин ӈэвъэн.
﻿ӄувиги.
﻿ӈытогъэ ӈэвъэнйыръын ынкы иквъи.
﻿ӈэвъэнйыръын ынкъам ӄлявыл гатваленат.
﻿чайкокаӄагэгыт ӄититги.
﻿тъэче ӈирэче ивнин ӈыроча ивнин.
﻿чайкокаӄагэгыт ӄититги.
﻿и люут рэннин кукэӈы лгинытгылӄин.
﻿иквъэтэ.
﻿миӈкыри тури ынӈин чайпаттык.
﻿нивӄин.
﻿ынӄэн мургин кукэӄэй чинит нычайпатӄэн.
﻿рэмкэ налгээнъатэвгъан кукэӈы.
﻿а ӄлявыл нивӄин.
﻿ӈэлвыл ыргин уйӈэ гэнъэтлин.
﻿нэмыӄэй мургин яаёлӄыл.
﻿потом мургин яаёлӄыл.
﻿рэмкэ ивнин.
﻿ым ымыԓьэты ӈэлвыл трэ мытрэйылгыт.
﻿нэйылгъэн кукэӈы и эквэтгъэт рэмкыԓьыт.
﻿тумгэ ивнин ӈэвъэнйы ӈэвъэн.
﻿эӄылпэ мынръэйвэнмык.
﻿эӄылпэ гэли гэръэйвэтлинэт и ялгытгъат тэӈэӄылпэ.
﻿ынан ӄлявыля ӈэвъэнйыръын ивнин.
﻿нэԓьунэт гэкэӈыԓьыт.
﻿ӄлявыля ивнин.
﻿ӄыӄымъяркыплыткы а ӄыӄымъяркыплятгэ.
﻿ӈэвъэн ӈэвъэнэ чайкокат энаръэнан энаръэнэнат ӄымъяркыплятгъэ.
﻿эӄылпэ рылгъат.
﻿ынӄэн нэмэӈ ӄол итгъи г онмаԓьырыкы грэм онмаԓьыргыеквэ таъэʔм.
﻿ынӈин ниԓьуткуԓьэтӄинъым ивнинэт ръэнутъым мыԓьуэʼн мыныгйивэвын.
﻿плевыт ӈан эʼми валы ӈутку ӄол гатымӈэвлен лгититэепкы нэналвавморэ ԓьукъым.
﻿ынӄэӄ плевыт янот ӄыԓьугын.
﻿ынӈин оʼтчой ниԓьуткуԓьэтӄинъым.
﻿эвынэ ӄынвэт тъэраткоӈӈоаʼт этынвыт ымы очыткока гэнъэллеэтъым.
﻿люут мэӈӄо расӄэпыӈэ валят аратыткоӈӈоаʼт аакгэӈэтыӈ.
﻿нанъяачьым люут лыгэмайӈыпэгляъэ янра иргъи ӄол нэмэ ваԓьым.
﻿онмаԓьынаӈэ ээк рымэйӈэвнинъым.
﻿нэԓьунэт эвын валят ымыԓьо гэнумэкэвйивлеэт гэгичийивлеэт ымы ръысӄыёлгычыко ваԓьыт гагтоленат.
﻿нанъяачьым ынӄэн гыргочаткыныкъым янра.
﻿эмныӈинӄинэтъым ытри летынтаграв.
﻿аʼляйпыԓьын лыгэпэтывалы ынӄэ тымӈэвлен.
﻿ивнинэт эты вай ӈотӄэн.
﻿ынӄэн рыпэт валяпэгляръок гэлӄутысӄычетлинэтъым.
﻿ынӄэ нэгитээʼн эвын ынӄэн валыӈэ ԓьоо.
﻿пэнинъым иԓьуткуԓьын нэниԓьуткуӈэтъэн ми нэнамӈылёӄаат.
﻿ыʼмтъом ръэнут торыкагты мыԓьуэʼн ръэнут мытэйкыгъэн ръэнут мыныгйивэвын.
﻿ынӄэнъымэ.
﻿ивнинэт янотъым вай опэт мыӄэтвэтгъэкъым оп валы янот мынъылигъэн.
﻿ӄорыӈэ.
﻿онмаԓьынъам ивнин о раӄычгатыркын.
﻿нан ярак ынӈин ӄитыркын ыныкит равъэчгатгъам миӈкыри мытрэнрэӄэквыт миӈкыри мытрэнтыгыт.
﻿ӈуткэкин омваамвыкэн тымӈэлӄот нымӈылтэлӄэн.
﻿ынӄэнъыма ӈэнъянвытъым тагмэгчеръянвыт.
﻿амвынэ трагтыгъак.
﻿тивымкэ тивык: этаны вай ӄырымэнайгым камчамолевым.
﻿ӄол титгъэк тынотапынмынтагъакъым.
﻿клюпыӈӄачагты тычейвыткугъэк.
﻿ынкы ӄычекытваԓьымкына.
﻿тыйъоаʼн тымӈылёнат: ныръэтури.
﻿иквъэт вынэ вай камчамолтэ нумэкэтӄинэт.
﻿ээ эты вай гым камчамолевым.
﻿вы гыт ынӈин эвнумэкэткэ.
﻿ээ микынтиʔм камчамолтэ.
﻿ӄол титгъэк тынотапынмынтагъакъым.
﻿ээ эвыӈан ӄырымэнайгым камчамолевым.
﻿трагтыгъак.
﻿клюпыӈӄачагты тычейвыткугъакъым.
﻿ынкы клюпык ӄача ӄычекытваԓьымкына тыйъоаʼнъым тымӈылёнат.
﻿ныръэтури.
﻿иквъи: амвынэ камчамолтэ нумэкэтӄинэт.
﻿ээ микынтиʔм камчамолтэ.
﻿ынӄэнъымэ тагмэгчетъянвытъым ӈэнъянвыт.
﻿ээ эты гым камчамолевым.
﻿иквъэтэ: амвынэ гыт эвнумэкэткэ.
﻿тагрытыляма муриӈэ.
﻿тынинтысӄивнэт ӈоонрэ каарачыкойпы.
﻿ӈоонӄо ыʼлык иргъэт.
﻿ынӄорыӈэ гамӈылтэтлен апаӄайына.
﻿ытчаяӄэйъым гымнинэ эпэӄэйыну нинъэйӈэвивым.
﻿ытԓьэ гымыкытԓьэн ынӄэнэ ынпыччакит ынпычьын чакыгэт.
﻿гымнан эпэӄэйыну нинъэйӈэвивым ынӄэн ынӈинэ.
﻿ыныкэккэлӄылин ӈэв ӈэвъэнйыръын ӈэ ӈэвъэнъым ынӄэн кымъыӈэ.
﻿ынанъымэ ив гэрэӄылин ӈээккэӄэй арычвокыԓьин.
﻿ивнин.
﻿мачынан ынӄэн эʼнӄэыркынъым ынӈэ ынӈэ рычвойвот энтивкэ.
﻿ынӄэнэ гым ипэ кымъыӈэнэ нэнатарычваӈӄэн ӄэлюӄ ӈээккэӄэйивым еп.
﻿ытръэч.
﻿ынӄэн ынӈин тпаак рычвок.
﻿нэнатарычваӈӄээтъымэ.
﻿нинэйылӄин гым каарачыко ваԓьэвым ва ынӄэн нэналпынрыӄэн кэгынмычыку.
﻿алымъым чит нин нрычвойгымъым.
﻿ытръэч ынӄэнэ ӄол тынтынэт тыгитэнэт ынин кэгынмытъым.
﻿элёԓьыӈӈоаʼтэ аръаля гагты.
﻿гагтылыляпэвым ынӄоръым.
﻿ынӄэн эӄылпэӈэ тыпиринэт ынӈин.
﻿гым паӈэʼвӈытъылёк.
﻿етгъэтъым мытэквэнмык элгыӄанъявэты.
﻿тыляма нынвилмуриʔм ныпъоӈгэлеморэ.
﻿мытмачпъоӈгэлемыкъым чама ковлёрвыткоԓьын митя ынин экык мытынӄамэтвавын.
﻿ӄы ӄы ӄэлёӄыʼм я епэчги ачаёӄыӄамэтвакыԓьэн ынӈин лыгэн мытэквэнмык.
﻿ынӄо илгыӄэнъевы мытыпкирмыкъым.
﻿мытилгытэвмыкъым.
﻿вэлыткорайпы мыттамыкъым мытxлепынӈэмыкъым.
﻿лыгэн имыръэнутэт мытпиринэтъым.
﻿ынӄо мытрагтымык.
﻿ытръэч.
﻿и нас вэтгавъёлгыткоэʼ айгытваалына иниквъи.
﻿эпэӄэй элгыӄанъявэты мынги мынилгытэвысӄивмык.
﻿гымнанъым тиквъэк эгэй ытръэчьым ръэнут мынпиринэт.
﻿иниквъи ӄычавполпэрэгэʔм ынкъам пъомпъомъёчгынъым ынкъам эчг илгытэвкинэт яаёлӄылтэ.
﻿тытэнмаквъакъым.
﻿тыч тынвэтгавъёлгытковын тивын миӈкыри мылӄытык.
﻿ынан иниквъи нанэ ковлёрвоо ковлёрва мыт мытрэетгъэ гыныгъярагты.
﻿ынкы нэнъатчайгым.
﻿мури омваамвыԓьыморэ ӄорагынрэтыԓьыморэ.
﻿ытлыгын гымнинэ ӄорагынрэтыԓьу гитлин.
﻿ынӄо бригадиро гатвален.
﻿гым нэмыӄэй эмнуӈкы гатвайгым.
﻿ынкы тымигчирэтгъэк.
﻿ынӄо тыпэнчиааʼк.
﻿ынӄо вай рамаеты тытваӈӈогъак.
﻿ӄонпы нывичвэтчыӄивӄинэтъым ныманэванлясӄэвӄэнат.
﻿нэмыӄэй ныманэванлясӄэвӄэнат.
﻿эʼтки вай ӄээӄын мытылгирывичвэнӈыркын.
﻿ну ӄэлюӄыʼм ытлыгэ нэнаманэлпынрыӄэнатэ амъянра наӄам.
﻿ənŋinʔəme nrzb patьdesat rubɬej skoɬьko tam.
﻿нэмэ ын нэмэ ынӄэн ӈыро комната ныйъоӄэн.
﻿ӄынвэт иран ирана нинэԓьуӄин чиниткин экык эймэвыԓьын ыныкагтыʔм.
﻿нъыръыйылӄыӈӈоӄэн ынӈин вай.
﻿эккэтэʔм ынӈин ынӄэн нинэгитэӄинъым.
﻿ӄынвэт ӄынвэт нытанӈыткоӈӈоӄэн.
﻿ыммэмы ӄэнаманэлпынрыгэ.
﻿ынкы ӄээӄынъым мывичвысӄиквъэк автомат.
﻿эээ ӄэлюӄыʼм нэнаманэлпынрыӄэн.
﻿мургинэт нэмыӄэй ныетӄинэт ӈинӄэгти.
﻿гымнин гымнин ытля тэленъеп ганрагтатлен гымыкытлыгэ.
﻿чама нылгинымигчирӄинэт ынин мынгыт.
﻿колё мэ мынгыт маманэн ӄонпы нымигчирэтӄинэт нытэнэлгыӈӄинэт нувиӄинэт наймыӄэнат.
﻿танъярачыко нэнмэйӈэвмык ытԓьата ӄэԓьу ынан гэтэйкылин рэтэм яракэн.
﻿таӈванэван мури мын мынӈоʼмык.
﻿майӈыӈэлвыл мурык гэнмэйӈэвлин ытлыгэ чама эпэнэ.
﻿гымнин ытля тэленъеп ганрагтатлен ытлыгэ ринтыкэвнэ.
﻿ныннын гымынин ытԓьакэн рултыӈэвыт.
﻿рултыӈэвыт ытԓьата мури нэнмэйӈэвмык ытлыгэ чавчывак майны.
﻿мури ганымытваморэ майӈыярачыко ии.
﻿чит майӈыярачыко ӈиръэ ёрот ёрот.
﻿ӄолеёрочыкоӈыʼм нытваӄэнат эпэӄэй эпы.
﻿муръим ӄолеёрочыко мытмэйӈэнмык гымнин ынинэԓьын рэнто нутэӈэвыт чакы кэйӈавыт гым и якоӄай вот.
﻿гымнин ытля нылгиным нэрмэӄин.
﻿лыгъоравэтԓьана ӈавтыӈгъэ мачквичкакъым тэгнилгыӄин ӈэвысӄэт.
﻿ынӄорыӈа ӄолетъылёӈа нэмэ чукоткагты етгъиыʼм.
﻿игыт намӈылёгъан тумгэ.
﻿ыʼмто гынин ӈэвъэн миӈкэмил ваԓьын.
﻿ии ытлён ынръам черитӄыԓьуӈэ.
﻿ӄонпы нилгытэвӄинэ.
﻿турыгъевкы ынкъам вулӄытвик ӄонпы нилгытэвӄин.
﻿гым ынкъам студентка палина гапъомпъоӈӈытаморэ.
﻿наӄам нилетӄин чама.
﻿вэнлыги мытэквэнмыкъым.
﻿чама ныкитэ ныкытийгатӄэн ныч нымаччьачаӈкытийгатӄэн ынкъам тэӈуйӈэ эмрэнкэ.
﻿ынкы мытгичинэтэ пъомпъоӈытъым ынкъам лемӄут.
﻿ne ɬemqut a kak жe eto.
﻿ынӄо ынӄо мури мытрагтымык.
﻿гым чит омваамвырочгэты тъанэлёсӄэвык яраг рымагтэты.
﻿ынӄо люут ынкы тыԓьунэт пъомпъоӈыт нымкыӄин.
﻿ынкъам тыгэчеӈӈонат.
﻿пууръу тытаӈынтыяатын аʼнэлёгыргын.
﻿ынкъам пъомпъоӈыт тыгичинэт.
﻿наӄам ныгтымранатӄэн.
﻿мрэнэ нэнугым.
﻿и ынкы трагтыгъак.
﻿ытръэч.
﻿гым ныппыԓьэв вама гарыч нырычвалыӈыттыӄэнат.
﻿наӄам эвыт тэӈэвыт ныпээттылейгым.
﻿нинивӄин ытԓьата.
﻿это тумгытум ӄыгитэгэ мургин ынпыӈэв гэрэӄылин тэӈтэӈэвыт пэ пэ это.
﻿нылгиргыткуԓьэтӄин тут же ны ныннупэтӄинэт рыгыткогыргыт.
﻿ытчаяъым ӄэйвэ гинэԓьулинъым гэԓьулин рывытрынтавъё ынӄэн рычвалгын гэнпыткынтэвлин.
﻿йыкыргын нинэйпыӄин нинивӄин ӄытитӄэтгын.
﻿гымнан ванэ мытитӄэтгъэн.
﻿вэнлыги это чиӈкэйыръын ӄытлыги гэтитӄэтлин гымнан.
﻿тэӈэвыт тыпээттыляӈӈогъа и гинив.
﻿и это нычаёӄэнат.
﻿гым нэмыӄэй нрзб это ны нырычвалыӈыттыӄэнат нэмыӄэй гым нывинрэтигым нырычвантойгым.
﻿ытчайы гымнин ытля эну нэнамӈылёӄэна.
﻿ынръам гэрэӄылин мургин ынпыӈэвыӈ тэӈэвыт рыгыткукинэт тут тынуттылеркыт тынутчиргъи.
﻿ӄутынъым ивнин.
﻿нрзб ыныг ӈавъёля йыкыргычыкогты гэнпыткынтэвлин рычвалгын.
﻿и ытлыгын ӈаргынэн найвы айгысӄыӈӄач нывакъотваӄэн нырэӄыӄин ны ны нэнарынӈыӄин оттылгын.
﻿ынкатагнэпы гатанпаайгым ынӄо рычвок.
﻿нэнанъотавӄэн рычвоԓьэгым.
﻿нинивӄин ӄырычванторкын.
﻿ыннэн тэӈыннэ ӄилгытэквынэт кэгынмыт рычвантоплыткок.
﻿ынӄоры паагъэ тынутчирык.
﻿гым ӈавъёля нинивӄин.
﻿ынкатагнэпы нырычвантойгым ӄонпы нык ныкэгынмилгытэвигым.
﻿гымыкытчаяъым вэриву вэривуунъыкинэт эти гичининэт.
﻿рыпгыпгэвнин нинивӄин.
﻿ӄылпыгын ну гэмэч гэмэсӄытвилин виин.
﻿нинивӄин ӄылпыркын ӄылпигын.
﻿и наӄам нинивигым.
﻿эʼтки вае уже тынанӄыпаатгъак эвниквичиԓьэткэ опопы мэчынкы.
﻿иниквъи ӄарычгытвагэ.
﻿нинэ ӄээӄын тарычгытвагъак.
﻿энэвӈӈогъэ гым.
﻿ӄы нэмыӄэй ӄырычвогэ.
﻿ӄылютэги.
﻿гымнан нивигым.
﻿ванэ мылётаӈӈогъак.
﻿и вэнлыги ӄылютэги.
﻿ну ынкатагнэпы ынӄо лыгэн энанъотавӈӈогъэ рычвоԓьэгым.
﻿ӄонпы ныкэгынмилгытэвигым.
﻿ынкатагнэпы гапаайгым.
﻿ынӄо нивӄинэт иаʼм ытлён ынӈин нрзб.
﻿я говорю ӄырым ытръэч игыт трэгичиркынэт и томыкагты трэйылыркынэт.
﻿игытъым тумгыт нивӄээт.
﻿ӄырым ӄырым мырычвогъак.
﻿ивкэ мынырычвомык.
﻿а гым вэлвагты нытвайгым.
﻿гымнан ги гымнин гэчеёттэ тэӈэвыт томыкагты нинэйылигым рычват кто мэӈин гэчеёттэ тагъяӈӄэн рычвагты.
﻿и мэчынкы.
﻿тэӈвэнлыги рыпыткынтэвнинъым гэнанвытрынтэвлинъым.
﻿рыпыткынтавъё тъынин нрзб.
﻿ну я прих трагтыгъак гым и иниквъи.
﻿ну я такая нивӄин гэрэӄигыт гилгыԓьувигыт.
﻿инъэ гым нылӄутигым.
﻿нырагтэгым.
﻿нилгытэвивым нычаёйгым ныӄамэтвайгым нэмэ нывийгым волӄытвэӄамэтвак роолӄыл.
﻿уунъытэ.
﻿ӈу нинэ нуй ӈуйӈуй нэ нэ нэнъупиратэвым.
﻿ынкъам плыткукъым натчьатэгым и ныйылӄэтигым.
﻿ԓьэлеӈкы пууръу нымигчирэтигым.
﻿нылӄутигым инъэ.
﻿нычаёйгым.
﻿мэгчерынвэты нытэнмавэвым ынкъам нымигчирэтысӄививым.
﻿ынкы калеткорак нытэнъэткуйгым апэттагнэты.
﻿янот нычаёйгым.
﻿нырагтэгым напэтэгым.
﻿апэтыплыткок нэмэ нымигчирысӄививым.
﻿ынкы нытэнъэткуйгым.
﻿ӈыраӄычьэты нырагтэгым.
﻿нилгытэвивым ынкъам ярак нымигчирэтивым ч нытэнъэткуйгым чама нывийгым.
﻿и имыръэнук имыръэнут ярак нинэтэйкивым чама нываӈэйгым.
﻿ынкъам мынгытычьэты натчьатэгым ныйылӄэтигым.
﻿нилгытэвигым ынкъам нывийгым нытапэтӈивым.
﻿ванэ мычавтракгъак.
﻿апэтыплыткокэ.
﻿игытъым ванэ гым м мымигчирэтгъэк.
﻿ныпэнчияйгым.
﻿апэтыплыткокэ нотагты нылӄытивым элек.
﻿нуунъыгичийгым чама ныпъоӈгэлейгым.
﻿гымнин ытԓьат ыʼттъуви ынкъам оʼмрытваал.
﻿пууръу эпы гымнин оʼм оʼмрыквот нэмыӄэй ӄорагынрэтыԓьо нитӄин.
﻿гымнин ытлыгыт ытԓьатэ ӄонпы эмнуӈкы нымигчирэтӄинэт нэмыӄэй ӄорагынрэтыԓьо нитӄинэт.
﻿ынкъам мури гачакэттомга гэ гэегтэлмури каврагыргын ынкъам гым.
﻿ытръэче ӈирэӄ нэнэнэт вагъэт.
﻿ытръэч.
﻿пытӄайвэ мури ӄайкаврагыргын элгыӄанъявӈытаморэ эмрилгытэвӈэ.
﻿мытыпкирмык мытылгитэӈилгытэвмык гэлгитэӈычьэнмури.
﻿ӈоонрэ тыляма элгыӄанъявэты гэмэчпъоӈгэлеморэ.
﻿палӄынтанма элгыӄанъяквыпы нэмыӄэй гамачпъоӈгэлеморэ.
﻿илгыӄэнъевык нымэлмэлетӄин наӄам мурык нилетӄин.
﻿энмэн гатвален валвийӈын.
﻿ӄырымъым мыгтогыт рэпы это рэпылӄатыӈӈогъа.
﻿и так ралечетгъэ валв яа яачы рэ яачы рэӄокалгын ралеъэъым мимлык аӈӄак пыкирык ын ынӄэн нинивӄин.
﻿ӈэвэӄыʼм ӈан тиквыт ынӈэ аралека мимлык пыкирык рэпылӄэтгъэ.
﻿вэнлыгиыʼм ӄол нивӄин вэнлыги и нинивӄин.
﻿еԓьой ивкэʔм ӄэнагтогэ тэӈыннин тэгнилгыӄин ӈэлвыл трэйыл.
﻿ынӈин ваԓьэвым.
﻿вэнлыги нэмэ нинъэйӈэвйивӄин.
﻿еԓьой тэӈувъэлеӈэлвыл мыйылгыт.
﻿ынӈин ваԓьэвым.
﻿тэӈкэлиԓьыӈэлвыл мыйылгыт.
﻿энмэпы ныралечетӄэн.
﻿ынӈин ваԓьэвым.
﻿тэӈыплылыӈэлвыл мыйыл.
﻿ынӈин ваԓьэвым.
﻿ынӄо ивнин.
﻿тэӈиʼнкэли иʼӈкэчиӈэвъэнйыръын трэйылгыт трэрэнӈын.
﻿йытонэн.
﻿иаʼм гынмыеп ивкыԓьигыт.
﻿йытонэн.
﻿ытръэч ивнин титъэм рэрэн.
﻿ынӈин тъэче кивык ӄонпы ныралечетысӄэвӄэн ӄонпы.
﻿энмэпы ныралечетӄэн.
﻿тъэче кивкинэк вытку рэннин иʼӈкэлиӈэвъэнйыръын.
﻿рырагтаннэнъым ивнин.
﻿ӄыгитъэм вае.
﻿аввэткынка нывакъотваӄэн.
﻿ӈэвъэнйыръын таӈванэ ымы нилюԓьэтгъэн.
﻿имыръэнут нинэнэймэвӄин ӄутын ӄоԓьым ӄырым ымыӈ а эʼнӄу лыӈыркын ынӈин нымкыче.
﻿гым матчьатгъа этъопэл.
﻿тылгыръугъи.
﻿ынык ӄача атчьатгъэ нрзб.
﻿и гэлгыръулин.
﻿потом ынӄо ныр ныгаляӄэн рэӄокалгын.
﻿ытръэч.
﻿ԓьунин энмэпы ралечетыԓьын валвийӈын.
﻿еԓьой гым нэмыӄэй мыралегъак.
﻿ӄоԓьым нивӄин.
﻿аӈӄак пыкэрыӈӈок чамъам рэриӈэгъэ рэпылӄэтгъэ.
﻿а ӄол вэнлыги вэнлыги мыралечетгъак.
﻿гытэӈпылытъымкытгынтыйъакытгынтыпалина.
﻿гытэӈйъапылытъымкытгынтыпалина.
﻿гытэӈйъапылытъымкытгынтыарина.
﻿ынӄэн ӈуткэкин морыкаӈӄачормыԓьынэ аӈӄай нытваӄэн эӈэӈыԓьын.
﻿тытыл ааӈкы.
﻿нымӈылёӄэн ытлён гэрэӄигыт кытвылӄун миӈкыри ганточгатэгыт.
﻿нивӄин плеэнпчемытъэт ытръэч гъачаӈӈойгым.
﻿ипэмиӈкыри рээн нынтыӄин рээн нынлывэтӄин.
﻿ӄол нэнтыгъэн нэнлывэтгъэнъым.
﻿люутэ нивӄээт этаны уйӈэ нъэлгъи.
﻿люут ӈоонӄо омкытагнэпы пинтыӄэтгъи оʼро оʼо оʼраырыкагты нылеӄин.
﻿ынӄоръым ԓьэԓьэнры ӄынвэт ԓьэленръугъиʔм.
﻿чымче ынкы ваԓьын ыёогыргын омваанвыкэнъым.
﻿ԓьиннык навыквынэлгэтгъэнъым ынкы нэнпылӄэквъэн.
﻿нрзб лымынӄо нылейвыӄин.
﻿нэнпылӄэвынъым.
﻿люут ӈоонӄо ӄолеыёогыргытагнэпыӈ выйигиӈэтэӈэ а янот ынӄэнэ галгаӄай люут ыёогыргытагнэпы пиврэъим.
﻿пиврэ ынӄоры риӈэъи виг йыӈачыкогт йыӈэчыкутгъи ры ыны ыныгнотаӈӄачагты эквэтгъи.
﻿ӄолетъылёӈы ынӈэнӄачайпы ӄулийъилгыкэ пыкиргъиӈэ пыкиргъэт магляԓьытъым иквъэт.
﻿вынэ ӈан яра нытваӄэн.
﻿ынкы ярак тъылыӈӈогъэ чычетпэлӄэтэ итгъи.
﻿къама ӄол нэнтыгъэн ынӄэнэ эвына ӄолӄочатԓьанма нэпиригъэн ӈутку танӈа.
﻿нэпиригъэнъым.
﻿ӈайыӄытрык вай ынкы нынтыӄинэт ынӄэн эӈэӈыԓьыт ынӄэ.
﻿чит ынӄэнэ.
﻿пэрэнвыкъымэ оттычанляйӈычыко нэ ныёйвыӄэн ныёӄэн рэнэ пылвынты рыпылвынтылгав ваԓьын оʼмрэты оттычанляйӈынъым.
﻿ынкы нычамогъевӄэн тынык пэ нымкыӄин чамокытъым.
﻿ӄорыӈэ нэргыръоӄаат эвын чанляткынык гырголӈэ нывакъотваӄэн эвын чамоктэ йъэнкыӈ ынкы гэгтыткулеэт йъэнкыӈ нотачьылыткынык нытваӄэнат.
﻿эʼми мэ а миӈкыриыʼм ынӄэн тыр тыркыԓьиӈын гэлӄытлин.
﻿ԓьунин тыӈэтиʔм нивӄин ӈаанӄэнъым вай тыркыԓьиӈын.
﻿наташанаъым нинивӄин ӄырымэн ынӄэн тыркыԓьиӈын ынӄэн дядя Рома.
﻿это ыʼттъыгыргынэ гэкэӈэ пыкиргъиʔм.
﻿тынарагтына йъонэн ынӄэ ныпчеӈиӄинэт.
﻿ӈээккэӄэгти наӄам ытри ынӄэнэ Наташа и Валерия ныкытгынтыръоӄэнат гыролмакы ырык.
﻿нрзб тынарагтына а тыӈэтинэ ынӄэнэ ӄаавъятыԓьынэ ыʼттъыгыргын йъонэнъымэ агтаннэнат ынӄэн ӄаат оʼраӈоонрэ.
﻿нрзб наӄам мачгыргочаъымэ ӄаагтатыԓьын уʼрэӈунрилы ааӄыʼм ынӄэн йи га га гаканъёт нэна нэнарэӈатӄэнат ӈалвыԓьэты.
﻿тынарагтынаъым ыʼттъыгыргын нэнамӈылёӄэн миӈкыриыʼм тыркыԓьиӈын еэ гэл гэ гэлӄытлин.
﻿тыркыԓьиӈын эʼми.
﻿а тут ӈээккэӄэгти ынӄэн Валерия увидела Романа ынӄэн ԓьунин тыӈэти.
﻿тэлёпкаӄай тэлёпкаӄай аны ӄыгывъекви.
﻿ивкэ гынан ӄаймыгэ.
﻿гымо мыйылӄэркын.
﻿ыммымэӄэй: тэлёпкаӄай тэлёпкаӄай аны ӄыгывъекви.
﻿ивкэ гынан ӄывинтэтги тэлёпкаӄай.
﻿тэлёпка: ыммымэӄэй ыммымэӄэй аны тыэʼнӄэркын.
﻿ивкэ гынан ӄывинтэтги.
﻿гымо мыйылӄэркын.
﻿тэлёпкаӄай тэлёпкаӄай аны ӄыгывъекви.
﻿эʼми гымнин вонныӄай.
﻿ивкэ мыӄамэтвагъак.
﻿ивкэ гыто ӄуӈэлги тэлёпкаӄай.
﻿ыммымэӄэй ыммымэӄэй эʼми гымнин майӈывонны.
﻿ивкэ гымо нэмыӄэй мыӄамэтвагъак.
﻿гыто гуӈэлигыт.
﻿этлы.
﻿гаймэгыт.
﻿этлы.
﻿гывинтэтигыт.
﻿этлы.
﻿этлы ынӈэ.
﻿ынӈин ӄывакъотваччын.
﻿ыммымэӄэй ыммымэӄэй аны тыэʼнӄэркын.
﻿аӄамэтвака.
﻿ивкэ гынан ӄуӈэлги.
﻿гымо мыйылӄэркын.
﻿тэлёпкаӄай тэлёпкаӄай аны ӄаймыгэ ӄаймыгэ.
﻿тэлёпкаӄай тэлёпкаӄай аны ӄыгывъекви.
﻿ивкэ гыто ӄаймыгэ тэлёпкаӄай.
﻿ыммымэӄэй ыммымэӄэй аны тыэʼнӄэркын.
﻿игыт марэгына манэгран нанкалыроквъан нрзб уттынутэкэнэ чамаӈа ваамлыӈкы ваԓьын.
﻿валӄылыргытанӈын тинлылеԓьынэ.
﻿ынӄэнэ ръэнут нинэтэйкыӄин кэликэл юрэӄыʼмэ.
﻿ӈаргыночьыт нинэтэнгыеӈӄээт миӈкыри ваԓьыт.
﻿вытку ԓьунин ынӄэн игыт.
﻿ытръэч.
﻿и вот иʼныӈэ энмэна эн ынӄэн иʼны мэԓьыттъывытрынэ ныръэӄин ӄынут гэгиинрэлин ӄынутэ гытъэвыԓьын гэймэвлин оʼравэтԓьак.
﻿ытръэч.
﻿гатваленат тэӈылӄотъым эʼӄэлӄот.
﻿гамаравленат гамаравтайкавленат.
﻿ӄэлёӄыʼм тэӈылӄот гъэӄэлтэтлин.
﻿а эʼӄэлӄот гэтэӈылтэтлин.
﻿ынӄэн этъым аӈӄак нъанэлёӄэн эчкимоч нэмэ.
﻿нутгыӄээтэ этъым пэлгома чама нывинӄинэт.
﻿ынӄэнатаӈ нычеруйивӄинэтъым.
﻿ныгтоӄэнат.
﻿ӄорыӈ энтк гэтэйкылин кинокэ.
﻿ыʼтвыӄэй пэнин ыргин .
﻿рэӄо каяку или каюку нылгыӄинэ эчкимочԓьама.
﻿гымнан гэмо ӄэлюӄ мури ӄорагынрэтыԓьыморэ.
﻿ытръэч ынӄэнэ.
﻿нымкъэв гэннулин нырагтыӈӈоӄэн.
﻿ынӈин киноплыткуъи.
﻿ынӄэнэ гэлыткынгыпы янотэ аʼнэлётаӈа нинъэйӈэвӄаат ыннытэ мэй мэйӈыръаваӈӄытъанаʔм.
﻿ынӄорыӈа ӈыронванныԓьына черунэӈ ӈалгычаронаӈыԓьын эюпинэӈ ынӄэнатаӈэ.
﻿рыпыткэвнинэт нрзб черутэ нэнагтоӄэнатъыма.
﻿ынӈинэ эчкимочтэ нъанэлёӄэнат.
﻿ынӄорыӈа.
﻿ынӄэнэ аӈӄалыгэнниӈыт гэчымъэв нывинӄээт гилйиӈкы ваԓьыт.
﻿ныгилйиӈэтӄээтъым ынкъамэ.
﻿ынӄэнатаӈэ.
﻿— айвэ гым пытӄайвэ тыетгъэк элгыӄанъяквыпы.
﻿— эʼԓьэлетэ.
﻿ынкы.
﻿— ынкы ыʼтвиӈын гэетлин.
﻿вэлыткорак имыръэнутэ ныйылӄин.
﻿— ынкъам мытъенмык элгыӄанъяквыпы пэтле.
﻿ӄлявыл мургин гатапачпортӈылен.
﻿ынкъам айвэ ымъылёӈэт тытъымӄупӄэтгъэк.
﻿ымъычоӈэт нрзб ымъылёӈэт тыйылӄэтгъэк.
﻿— нывилыткуйгыт.
﻿нрзб тэленъеп колё ръилечитԓьэтлеэт таӈымԓьаляӈэт таӈымыԓьо нымнымытъым.
﻿ӄытлыги гакоолгылен.
﻿ынкъамэ ӄол нитӄинэт нымӈылтэлӄэнатэ таӈамалва ваԓьын эʼрагыргын нытваӄэнъымэ.
﻿ӄол итгъэтэ тэленъеп нивӄээт гагтытантэйкыли гаканйыӈ.
﻿яноттыляк минринэтгъиӈэ гаканйыӈа.
﻿нрзб ынӄэнэ гакоолгыле ынръама ръилеԓьынъым.
﻿амгаканйыӈа яноттыляка пыкиргъиӈэ.
﻿таӈранъав орвоор нылеӄин.
﻿тэӈлюӈымылеԓьын тэӈэвыт ныви яноттыляк ӄача пыкиргъи нывилгъи.
﻿а этынвынъым пэ поӄытгагтыёлго ытръэч нылгыӄин нрзб чьэчеӈвыйичыку.
﻿яраруӄӄэмлылеӈэвъэнӄэй.
﻿итыкъым ԓьэлеӈкыӈэ ныялгынморэ.
﻿нинэйӈэмури ӈэвэӄэ нытиӈэӈӈымури орвыт.
﻿нинэтиӈэӈӈу нинэтиӈэӈӈымури орвыт.
﻿ынӄоры ӄлявылтэ норвынпэтгавӄэнатъым.
﻿ынӄэн виин рыюԓьынэ рыюԓьэ виин ынӄэнэ ӄаагтынолгынэ нинэ нинэныпкирэтӄинъым.
﻿тэкэм инъэъымэ ӄэлюӄыʼм нычайпанморэ чамаъым ынӄэнэ эръэт нэмыӄэй амрачаёӈа.
﻿ынӄэнэ ӄаагтынолгын эмрэнъылиӈэ энэӄылпэ нычаёморэ ынан ӈинӄэгти нэнанӄамэтвавморэ ынӄоры ӈэлвыл нинэнъылимури.
﻿и ныӄор ныӄорагыркэморэ ӈэвэӄ.
﻿ымыӈэ гым тумгынэ нинивӄин.
﻿эʼптэ ӄыӄорагыркэ ӄыӄорагыркэркын ынӄэн ӄинэвинрэтыркын.
﻿ынпыӈэвытъым ӄэлюӄыʼмэ ынӄэн нэмыӄэе.
﻿ытръэч ынӄэн лгиинъэ ныгъевмури.
﻿ӈоонӄоӈэ мэӈӄо поӄэпы нэнанӈытоӈанморэ.
﻿гым тэӈэмпиритэ ынӄэнэ рырвинрыёт чеймыкинэт ынӄэнат гымнан аʼтав нэнайпатэвым.
﻿ну и ытлёнъым эӄылпэ ӈэвэӄэ еп айвэ титэ ыʼттъыёле ынӄэн раёвынвыл раёвынвылӄылтэӈэ ынпыначгаӈэ нэнаёпат нинэлӄырирӄинэтъым.
﻿лыгэн ӈэнриԓьым уʼрэӈэнри нылемури нымгутылемури ымъылёӈэт.
﻿нырэювмури ынӄэнэ ныӄаавъянморэ.
﻿гымнанэ ӄэлюӄ рырвинрыёт кааръаматыԓьыт чеймыкинэт нинэт нэнавъятэвым итык чама.
﻿чымӄыкъым эты тумгэ ыʼвэӄучитэ нэнайпа нэнавъятӄэнат.
﻿ӈэвъэн.
﻿ну и нытарагморэ мури гэтумгинэтэ ӈинӄэгти виинэ ӄоо миӈкы лымынӄо нылейвыӄинэт.
﻿нытарагморэ нытарогморэ.
﻿ымы мургинэ ынпыначгынэ ыʼвэӄучин тумгытум ыʼвэӄучин ытлыгын мык гымыгтумгин ытлыгынэ.
﻿моргынан нынлеӄоно нинъэйӈэвмури.
﻿ынпыначгын.
﻿ынӄэн нинэныгъевмури ымы ӈинӄэгти ымы ныӄамэтвачаёморэ инъэ лгиинъэӄэй.
﻿тымӈэӈырачьэтъым лиӈыткучьын нылеӄинъымэ ӈэвэӄ нынтовэрэнморэ ымыԓьо.
﻿ӄорыӈэ ныръэйвэнмури яраӈы.
﻿нырэтэмӈытэнмури ымыԓьэты ынӄэнэ.
﻿янор омваамгыпы такчитэ лымэвыр афтобуча камаза трэлӄытгъэ элгыӄанъявэты.
﻿ляричанэн ыʼлгытумгыӄэй žэня мытрай мытрайъоӈын ынкы мытранымытвагъа тъэр нидэлят.
﻿ынӄоры нэмэ питирэты мытрэлӄытгъэ.
﻿мэсӄээӄын ынкы мытратвагъа.
﻿нэмэ мачквагты мачквайпы въаӈэты въаӈгыпы элгыӄанъявэты ынкъам ӈутрилы нэмэ мытрарагтыаʼ.
﻿ӄэлюӄыʼм диананэн энмэч калеткогыргын рэпкиргъэ.
﻿опопы мачынан пропустит пропустит занятия мачынан нымачпэляткоаʼн кэлиткук.
﻿ытлён нылгинытэӈкэлиткуӄин аммытлыӈ аммытлыӈбалтэ ӄонпы нинэпириӄинэт.
﻿ынӄэ мачынан нымэч нымачпэлятъан.
﻿пэтле рэркылегнинэт кэлиткутумгыт.
﻿ытръэч.
﻿илгыӄэнъевык ынкы н киткит тратвагъа тъэр ыʼлёӈэт тратвагъа ӄэлюӄыʼм гэмо гымнан титэ трэпириӈынэт билеты въэӈэты.
﻿ынӄоры въаӈгыпы въаӈгыпы ынкы трабилетынӈааʼ мачквагты.
﻿мочквайпы трэриӈээʼ чанктпитирбургэты.
﻿ынкы трэԓьуӈынэт гымнинэт чакэттомгыӄай лярича ынкъам гымнин ӈавытлывэӄай vиталина.
﻿мэсӄээӄын ынкы мытратвааʼ дианана транкалровӈынат музеи лыгэн питиргоф тэӈимыръэнут мытрэгитэӈын.
﻿лыгэнъым ынӄэн майӈынымэӈын чанктпитирбурк транкалровӈын.
﻿ынкы ткэлиткугъэк тъэргииӈит.
﻿ынӄоры vиталинанэн отпучк ратвагъа мури кынмал мытрэлӄытгъэ аӈӄагты Чёрное море мытрайъоӈын.
﻿чапаевна пэтька ивнин.
﻿ытлён микынэ аʼляёран эʼлерылгэ тивыркынин.
﻿нрзб ӄыныгйивэквынэ микынэ ынӄэна ынӈин рытыркынин.
﻿пэтле пэтька рэсӄиквъим иквъиӈа.
﻿вынэ ӈан фурмановына.
﻿иаʼм гынан нрзб ынӈин ивыркын.
﻿таӈамынан аʼляёрайпы ӈыток кэгынмыт нинилгытэвӄинэт.
﻿янот ръэтъеквэ мытлемыкъым.
﻿ынӄэн мыт это.
﻿йынрысӄ мыткэӈкэленмык ӈайгыпы ынӄо мытръэт йынрысӄыткыната мытрагтытылякванмык.
﻿и ралӄаӈынвы мытчаёмык нэмэ.
﻿нӄо нэмэ мыт гытгыпэлгыкагыргыт мытъиргъэн.
﻿и гыр мытръэтпэнрымык и ынкы как же мотоцикл ковлёрвыӄай.
﻿и матачикля мытрагтымык.
﻿нэрэнмык ӈаанӄоры рамаеты и я и мытрэсӄивмык.
﻿ынӄо мытилгытэвмык и мытчаёмгомык и мыткалеткомгомык.
﻿ытръэч.
﻿ынӄо гытгыпэлгыкагыргын мытъиргъэнъым.
﻿ынӄо мыт омкычыкойпы мытлемыкъым ынӄо мытйынрысӄанмыкъым.
﻿ӈагтагнэты мытлемык йынрысӄыткыната.
﻿ынӄо мытӈэйыттэнмык янот йиӈ ӈайгыточгыткок мытчаёмык ӈайгытолыӈкы.
﻿ынӄо нэмэ мытӈэйыттэнмык.
﻿и таӈлымынӄо ӈай ӈай ӈайгыпы мытле ӈайыткыната мытлейвымык.
﻿ынӄо мытивыт мыткэӈкэленмык мытчайпанмыкы.
﻿мытчаёмыкъым и нэмэ мытпъугыркимык.
﻿ԓьэлеӈръукэ тэкэм ӄууԓьэтык ӈутри наймыӄаат энмыгэӈэтыӈа.
﻿эʼйӈэвыткумури энарэрык.
﻿пэтле тылыгавэръэпыгъакъыма.
﻿ӄорыӈа эʼми епӈа ӄуттиӈа нъатчаӄаат оʼравэтԓьат.
﻿мури гэтумгинэтэ ӈуткэтэ мытвинвытэгнэнмык айвачваамлыӈата чама рочгэты.
﻿ӄорыӈа вай ынкы рочгатама ваамлыӈата йынрытчигэ йынрыгэӈытко мытвинвытэгнэннэтэ.
﻿ваам эвычагты элӄылинытык айвачыӈӄач уйӈэ ръэт лёӈръэтатыԓьын.
﻿ӈоонрэ лм айгысӄыӈӄачьым лымынкыри галгиръэтатлялен.
﻿наӄам ээк нывитъытэлпыӄин.
﻿пэлӄынтэнмык визьдикотетыӈ.
﻿энмыгэӈкы нытваӄаат.
﻿ковлёрвоор ЗИЛ 157 ковлёрвыткоԓьын танӈынотайпы етыԓьын.
﻿гырголягты наакатваӄаат.
﻿ныӈыръатваӄаат танӈыта.
﻿миӈкыри мынинмыкъыма.
﻿тивын очоча.
﻿этъопэл ӈоонрэ айгыпы мынлеԓьэнмык.
﻿миӈкы винвыт эвын мытрайъоӈына мытрантымӈэвӈӈоӈын мынкынпыткоԓьатыӈӈомыкъым.
﻿лгиэʼӄээʼвкы ваԓьын танӈочочьым тиквъэна.
﻿наӄамэ эʼйӈэвыткуркынитык винрэттумгъум.
﻿опопыӈа торгынан чинит ӄэнарэрыркынэтык йыӄӄэй ралмалявӈытык гымнан рэӄын ивык.
﻿ӄээӄын авъеткынка вэтчатвагъэм.
﻿еп инъыӈӄач гатымӈэвлен тагмынгытчьэты тыликъым.
﻿иквъиыʼма.
﻿кабинак ӄыӈэлӄиквъима ыʼттъыёлвизьдиxодыкъыма.
﻿ынӈин ӄыныгйивэтыркын миӈкыри нылеркын.
﻿ӄээӄын эвычагты айгыпы ӈэнри ваамъеквэ ӄойвыткыната тарӄойвыткыната мытлеԓьэнмыкъым.
﻿ынӄорыӈ эквыйынрэпы люут мыттамкъым.
﻿чейвэ тъёпатын каӈкачгыргын.
﻿тэнкаӈкачгыргыкъыма туркэӈкэлетэ вээмӄэйчыку ачымъытъымыёлгычыкоеквэ мытляӈӈомыкъым тотръэт мытйъогъан.
﻿ынӄэн лыгэн ръэт мытыркылегъэнъым.
﻿люут ӈэраӄычьэты ныкитэ мытынрынгиивын ковлёрвоор.
﻿наӄам ковлёрвыткоԓьын галгэмытӄыталпыӈӈоленъым.
﻿люутэ вулӄытвикэ ӈэръамытлыӈчьэты галякэ очочаӈа главный заатеxника инъэйӈэквъи энавэтгавъёлгыткоэʼ иквъиӈа.
﻿ръэнут.
﻿вылгыкирзовыйчапокԓьынъыма эвтэ дžинчыӄонагыԓьын эвыр тэӈэвытӄэй тэгнъыӄэвъяӈӈогъан ыныки нъымытӄытэлпыгъан гаймаӈэн нъыӄитывъигъэн.
﻿ытръэч.
﻿еп гынмыл инъэ ковлёрвоор гатымӈэвленъыма.
﻿ԓьу нэналвавморэ.
﻿эʼми таӈтымӈэквъэ.
﻿энмэч волӄытвэӈӈо вулӄытвигъим.
﻿ӄорагынрэтыԓьыт вэчьыма нʔъетынэтэ мынъумэкэнмыкъым вэнратынво.
﻿кымгытчитгъи кымъылгыӄэй.
﻿ӄоԓьым нэмэ ынык ӄача.
﻿кымъырултын кымъытэгын кымгытчитгъэт мимлытэгнык.
﻿уттыӄэе мывинрэтгъэк юръэ йигрэ кымгытчитгъэт.
﻿гымнан торывтатык нинэгичийгымэ вытвыттэ рымавыттэ эээ ръэнут это.
﻿ынӄоры ԓьэлеӈкы нэнагтойгым.
﻿рыпонталгав нэнаталяморъэм нинэнумури рымытӄылгавкы.
﻿тэӄэмэӈ ынӈин ваԓьын.
﻿рымавыттэʔм нинэнръэлевивым ынкы гэвтыт и лыгэвытвыттэ.
﻿нэнапатэвым.
﻿ынӄоры нинэлпиттивым.
﻿ынӄоры виин уӄӄэмчыку ынӈин нинэнрэӄэвивым.
﻿чеэкэй нымэчвилетӄинъым.
﻿нэнаталяйгым нинэкилитивым.
﻿ынӄоры нэмэ эээ нинэнкувлюкэвивым.
﻿виин нинэнӄитэтивым ӄэтырачыко.
﻿юргаюкъыма ӄол итгъи ынӄэна чыӈатэнмычыкоеквэ нылеӄинъым.
﻿энмыткынык напэӄовтытэвляӄэн.
﻿ытръэч.
﻿люут эʼӄэԓьэӈа танӈа ӈалгылёӈа натагъан нэйпыгъэн ръэт.
﻿иʼӈыт чвининэтъыма.
﻿янратъэчгына ӈачгытъэлгык а ӈач ӈачгыӈкы эʼлевнинъымэ.
﻿иʼлгын мраӈӄа гакаӈӄорэн мраӈэʼӈыкъым.
﻿мыԓьурэгъи ынкы наӄам пиӈэтчыӈын лыгэныввалявнэн.
﻿тэӈэвыт лыгэнывваляв чама рыввиръувнинъым.
﻿нынъувэвытылеӄин эʼӄэԓьэʔм.
﻿нэгитэгъэн эвына выегалягъэ въялгалягъэ эвына.«Яаллъат армавараткен ваамчечаныԓьыт» Гымнин миргын Тнэтэгын ваамчечаԓьын, эпэкэй-ым Тымнэквына – имчъуинэв.
Тувъёйпы эпэкэйнэ таляньяппанэнат – вагырга ыттъыёллъат Тнэтэгнынин чавчываратвэрэныткоԓьыт.
Ытчынан нывиринкин Яйчгынай нутэйиквин.
Ынкэн нутэйиквин талянъяы ораветԓьа гэтэйкылин амаравкэнутэйикву.
Тнэтэгнинин ыттъыётԓьат ванэван ныкорагынрэтынат.
Ытръэч нырайоукэн кытвылятгыргын юръэмаравкы яаёлкыл.
Нымлявыԓьаткэнат, тинурыткук, пойгынэнтатык, маравляяак ныйгулеткинэт.
Найэкопы ныкытгынтыттаткэнат, ынкоры-ым выквычкэпы ныпинкучиткинэт, чама найгытолынкы эвиԓьыт кытэпыт нэймиткинэт тэйнэту.
Ыргынан чыётвама нутэйиквин Ейчгынэйкин Галмыргэн, Авээн вараттэ ычыкагты нытэвиръынкинэт, нытагаканкоранкэнат.
Ычыгнынныяаркыт Канчаланнутэк вээм Галмыргин ынкъам нэй Авээн.
Гытгыялканайык нынымытвакэнат елкэԓьыт, ыргынан нытэйкыкинэт пойгъэныт, тинуркинэтмъамэчьомыткыныт, маравваляйныт.
Нивкинэт ыекы варатык нытвакэнат чынаеттэ колваратгыпы уйвэԓьэт, туԓьыԓьыт, тэгиннэтыԓьыт, лыгэн-ым экэлтэтыԓьыт чэнэтваратык ынкэната-ым гэтэныннынлин-этелкэԓьыт, ынкъам ытрин нымытван нынныннэгъи Гытгыялкаԓьынай, тана гэтэныннынлин Трехглавая.
Ытръэч-ым выквэпы тапылвынтык гэйгулетлинэт.
Нивкинэт кол гитлинэт ынкэкинэт еԓькэԓьыт нывыквырэвляткэнат линутэ, ваамъэрынома – ым нэнэрэтын кол выквыёчгын ынкатагнэпы-ым ынкэн вээм нынныяанногъэ Таннуврэр (Танюрэр).
Кэлюк-ым еԓькэԓьываратык амалва ваԓьын варат нынымытвакэнат блюдцевэмылкэтанныт (ко-о таннымэл микынти), таннывараткэнат (корякыԓьыт).
Тэкэм ынкэнат танныт гэйгулетлинэт выквыпы пылвынтынток.
Кыцымэнат итык мэлгытанныт, мэлгытанныт,мачъачы мурыгнутэк вытрэтъэт.
Нутэйиквык Ейчынайгролмакы гамгайнайык гатанванленат Тнэтэгнынин ыттъыётԓьат.
Ынкэнат-ым нэгти ычыкнынныяаркыт – Акеутнэй, Мыргынэй, Илгиръынэй.
Эпэкэйынэ Тымнеквынана лымныл ваамчечавараткэн ыннин нэнатвыкэн «Ваамчечаваратык кол экувликэмаравкылявыл гатвален – Мыргувье.
Отлё нэрмэкин, танъака кытвыл рытъёлкыл.
Ытръэт-ым амынан пэнин лейвыԓьын.
Пэнин маравваля эмтэԓьын.
Тынкы кытийгын Яйчгынайнотаеквэ лейвыԓьын.
Кэлюк-ым эвын ынкэн нутэнут гынритъо лынъёлкыл.
Инкун ынкы мэнин авнамаравка, элвэԓьинэт оравэтԓьат ынко этлы элейвыкыԓьинэт.
Нивкинэт Ейчгынайнутэйиквин Тиркыйынпэн ванвын.
Тэкэм-ым Мыргувье амынан Яйчгынай мач рыров ваԓьык янранайык тыттэтыԓьын экэԓьэ нэԓьугъэн Нагыролмыан, напэнрыан.
Пэнрыткоԓьыт ԓьунинэт.
Нымкыкинэт, накам-ым амынан.
Атчыгъэ выквылкык, тинурэ рыпыткавьёоннонэнат.
Ытръэч-ым амынан, накам экэԓьыт-ым нымкыкинэт.
Чимгугъи: «Итык, ыннатал игыр экэԓьэ кытвыл нэрэнтыгым.
Вэлер-ым кавэты тынкы тыгинваамчечаԓьэгым въэралекэты мынкиръэ».
«Вини ынкэн чимгъун ракылкы луур валёмъэ Мыргувье.
таалгылыткогъэ.
ԓьунин марвклявыл ытръэч танымыԓьэты нилгыкин гакырвэргыма, накам нынинкин, ныгтинкин.
«Кэйвэты нирэмури мытръинъэтэнмык?» – пынленэн Мыргувьинэ.
«Эвыр-ым пытленыԓьо ритъэ», – татлыныткогъэ элгарклявыл.
Ырык вэтгавма экэԓьыт гэтэнэй мэвлинэт.
«Эгэ, тагъам» – мараввалянгырголявма иквъи Мыргувъи.
Тэкэм нирэк ыленет наяан маравкы экэлык рээн Мыргувьинэ ынкъам элгарклявыля.
Киткит мэнин монъэкэлтэтэ.
Отлё алымы нымкыкин акаԓьыварат.
Ытръэч пытленыԓьо, млявыԓьо ваат Мыргувье гэтумгэ.
Пылиткук пынленэн Мыргувъинэ клявылтомгын: «Микигыт?» «Конпы имчъэчукнэлгын рымрэкынтыркын.
Ымы гынинэт аятԓьат тынкимчьэчук ныйыйкэв, рама пытленыԓьо ратваныт», – ытръэч ивнин клявылтомга.
Ынкатагнэпы имчьэчукнэлгын конпы ёрочыко кынмэк йымэтванногъэ, йалгынма-ым каарачыко.
Маравваляйнын-ым Мыргувьен яатԓьа ныяакэн мэчкэкын.
Эпы Тнэтэгын пэлкэтык ынкэн валяйнын тымнэквъэ.
Нэгны минкы Мыргувье ытри элгарклявыл нэнкытвылевынэт экэԓьыт, пэлкэтыплыткук ытлен нэнри намайынляан, нынныурэквъи Мыргынэй».
«Тнэтэгын Тутъынэнин экык» Тэкэм мэлгытанныт рааленнок нутиннутэк танымъыԓьэты нанмыткойвыан ваамчечаварат.
Амынан Тутъынэ-эпэнин ытԓьа гэегтэлин.
Тэнэкылпэ элетэврит, тъэр варэт, утъымти ынкъам ыннэн рэтэм тинэнэгнинэт, луурилык ритлининэт рэквыткэгти, Яачгынайгыпы ялгытъэ оттынотагты.
Лыгэн нылеԓьэткин, кытэкэй нынвилкин, нэнпанъэвнытокэнат моокорат.
Майныомкынутэк моотылянвык китувъитылеԓьын маравмэлгытаннытан тылянво лыгнин.
Рылейвынин, лёнпэлята рыннин.
Накам ытръэч маравваляйнын ынык нытвакэн.
Тутъынэнэ рэювнин, рэмэлевнин ынкэн таннытан.
Тутъэнэнин-ым таннытан нэтэнынынъэн оравэтԓьата Илгыкэутэгин.
Кэлюк-ым нунтымкин, эръэкэныԓьэткыԓьин.
Чама кытлыги нымигчиръэв гатвален.
Мэйнынэлвыл нантомгавъан кынмал.
Кыминэтъыԓьэтъэт.
Ытринэт кыминыт – Ынына, Пыккы, Ранаунаут – Чакэ, Ыттъуут, ынкъам гымнин эпы Тнэтэгын.
30-е гивинитыт нъэлык минкы нымнымытвакэн Илгыкэутэгин ынкъам Тутъэнэ коммунистат эрму нъэԓьэт, танымыԓьо совкоц пэнрыԓьо нантыннонат.
Илгыкэутэгин гынпычъэкэ кавтычьоат, ырынтоат.
Лыгэнитык-ым нэлкэвнэ вынэт, нэлвыл-ым ниткэн.
Тутъэнэ нэмэ эмтэврит, тъэркай варэт, утъымыт, ерокай ыннэн рэтэм кылтынинэт.
Мурилыкритлиннинэт тъэр рэквыткэгти, ялгытъэ панэнванвэты айгыскыннотагты, Яйсгынайкачагты.
Ытръэч энмэч ыныг чээн ялгытгынтэвтылеԓьэтъэт нээккэт Ранъавнавыт –Чакэ, Ыттъуут ынкъам йургынинкэйкэй.
Экык Тнэтэгын.
Корарамкыԓьэн нутэнут галяма Тнэтэгнынэ мэчныги лыгнин тэргыԓьын ытԓьа, нинивкин: «Ыммэмэкэй ыннэ атэргатка, митив-ым нэрмэйгыт.
Чама тылгэмайнатынногъа.
Таракорагынрэтыркын, тырэнымкэвнын нэлвыл.
Кырым кыгытъэтгытык».
Тутъэнэнэ ытръэч чэмыннувгитэнин.
Оратчекатъэ Тнэтэгын.
Чаккэтыг рээн ныкорыгынрэткэн.
Нэнмэйнэвын нэлвыл.
Тутъэнэнэ-ым пиринин тумгу магляԓьыкай Элев.
Ытрынан нагтоан нээкык Тнэтгэвыт.
Кол итъи чейвэ рэмкиикви Тнэтэгын.
Накам конпы нинимтийвыкин маракваляйын Мыргувьинин.
Кулючивээмык тылянво лыгнин нымным Котгыргынэн.
Мэйнынэлвыԓьэн Котгыргын.
Ыныч ярак рэскиквьи Тнэтэгын.
Авынраԓьо ынкы ныгпиԓьэткин мургин эпэкэй Тымнэквына.
Эпэкэйнэ ынкэн вагыргын кэтъок нычемыннунэткин, нивкин: «Лыгэн тыԓьунэт турык эпэнин лыляйныт тынкы корэн, тивык эмчимгъутэ: «Ынкэн оратчек гымнин ывэкучилкыл».
Линлин кымэк пинтыкэтъи».
Чик инъэ Тнэтэгын ченэтрамкэты эквэтъи.
Эпэкэйнэ пиричкычиннинэт аймыёлгыт, пытԓьааймычкэквъэ.
Вээмык кача чинтычкивнинэт кукэт эпэнэ вэнвыеквэ кытгынтырогъэ.
Мэч кэкын вак Котгыргын чичеквъи, чаккэттомгыкай рэмкыԓьык яалятъэ.
Аннэнайпыгъэ пиричкыченнин пойгын, ръэтъеквэ кыленинэт гынтэвыԓьыт.
Пыкэрынноԓьыт Тнэтэгнына нымнымык йонэнат.
Эпы ытри Котгыргын тэйкэквъэт.
Котгыргын нымэйынкин чама тайкав вараткэн, эпы мургин ныппылюкин.
Аны мургин эпы вэнлыги гэрмэлтэтлин.
Пыткылымнэ аннэнайпыгъэ Котгыргын пойгын пиричкыченнин, пэнрынэн Тнэтэгын.
Тыгэп маравымгогъат.
Эпэкэй кытгынтыръогъэ Тнатагнына яранкачагты.
Эйнэвнин Тутъэнэ.
Тутъэнэнэ чээн маравынвэты кытгъи Ыттъуут.
Котгыргына ԓьунин Ыттъуут-ныппылюкин тынкы ытлени, лыляйныт ынкъам тэгнувъэлекинэт кынут пуйгэт кыттэлти.
Ивнин мургин эпы: «Инъээвъи гынан Тынкывинвъэкэмгыт туԓьэтъэн гымнин чаккыгэт.
Кинэйылги гынин чакыгэт, гымнин линлин рагъаагалягъа» Ыннин мургин эпэкэй Тнатагнына ярагты кытъи, Ыттъуут-ым Котгыргына чээн Колёчеваамрамкэты чейвэквэтъи.
«Контылян» Майнымаравыплытко Канчалан эмнункы чавчываԓьэн нэлвылти ыннан совхозэты нагэченнонат тана.
Ванэван эм гымнин эпы нэнкэтъэн налвыԓьэнэвнагты.
Гымнан лыги 51гивик гымнин эпы ынкъам кути чит гарнытоленат налвыԓьэнэвнаткоԓьэты.
Ытръэч пэтле нэчичевынэт.
Ымыԓьо нэпиринэт.
Кути нэлкэвнэгынэт, кути Магаданэты нэннивынэт вочкырагты.
Эпэнэ гымнин ытԓьа нинивкин: «Добриев атвака кырым юръэ нъуурэтъэн гыто.
Инэвиринъи».
Ко гымнан гэмо ръа Добриев, ытръэч тъивын: «Лыги вэлинкыкинэйгыт виринъэн гымнин эпы, ынкъам урэтъи гымнин ытԓьа».
Гымнан гэмо рэку кэйвэ гэтэныннынлин мургин мургин нымным Канчалано.
Ытръэч нэнавалемэвым пычвэтвагыԓьыт эпэкэйнэ рээн Айнантонау ынкам Эттык чаема эмнумкы марыч рак.
Эттык гивлин: «Этки мытылги тэгинмык совхозатма.
Чамкык чавчыват нэлгинируткуй вынэт, нэлвыԓьыт мургинэт ниткэйвынэт».
Айнантонау гататлынытколэн: «Ку и-и-ым нан.
Авэты нан ыннан ванвэты натан ялгытанъюмык.
Эрыкут еп амайнымарагынмока ченэт нотайпы мытъянгытыръомык, кэлюк-ым ынкы нынсовхоз пэнчыръовкэн варат.
Алым-ым нан таныемыԓьо нывинрэткинэт маравыԓьэты.
Эвиръыт, корат нинэйылмури».
Эпэкэй нэмыкэй нытэпэнинэнуткукин: «Гымык Тнэтэгныкэйин ытлыгылкыл Элев отле ныгынникукин, магляԓьыкай-ым нан.
Аны ынкэн гынникыт нинэнэлгыткумури, нэнатъаныпавморы ыкоры-ым нинэнъйитэвмури.
Элевына-ым магляԓьа нинэнԓьэтэткинэт Валкылеты.
Рыпэт-ым ръэмэниг нэйыԓьэн».
«Аны вэнлыги маравынлытко чавчывварат наналвыԓьыл энэвнайвыан.
Ыннан ванвык танымыԓьо нэнрэвивъюнэт.
Имчъуиԓьыт, сутпээԓьыт, чэвтыкэмэԓьыт.
Ымы люн ивэ амалва ваԓьыт.
Цит-ым нутин вааминык ам магляԓьыт – конраԓьыт нынымытвакэнат.
Эмтэннынэ, гынникныттэ нынымытвакэнат.
Нылпууръычиткинэт кол ниткинэт кораваԓьык чээн.
Рикук – нэлгэ таннэпы ныпирикин чай, таат, ыпляан корагынрэтыԓьэты ынкэнат вилыткутъулти нынԓьэтэткинэт, ырыкайпы-ым ныпирикинэт коратакэтчын, лыги эвиръыт, нэлгыт таронкэн, тэрэтэмныкин.
Вааминын ычыкайпы нынныныякэн Конраԓьэн.
Чавчыват ымыԓьо ынкы вээмык рырээвивки алва мытынтыгипэвъэн ынкэн ныннын Концылын – танымыԓьо нанконынцылавын ыннан нынинымык.
Моотыляма ынаванвэты, нэвыскэти нытэргаткэнат ымы-ым кылявылтэ мэткиит нытэргъарэкэнат.
Айвэкай кычьым гэтаё чэкыяаайгыпы кувлинэй вааминын вытрыннок алва мытыгъепоннон Выскынай – амвыскыленытвагыргын, выскычемгъотвагыргын мытԓьонноан.
Ытъэт-ым лываквъак конрамагляԓьыварат корагынрэтык, йыккэй-ым ынкэн вагыргын титэ ынъян.
Пэнинэт корагынрэтыԓьыт амнонгыпы рыялгытатъёёттэ нэмэ амнонэты нанъялгытатынат.
Вэлет-ым ченэткоракай чээн мытмытванномык», – пылыткугъи вэтгавкы гымнин эпэкэй.
Тэнныткугъи Эттык, чаёолгыткынык рытрилнин чайкойнын, пучъэт рынлининэт, иквъи: – Ымы-ым корагынрэтыԓьа анкаваратвагыргын чамъам ныяагнэн.
Увъалякаанты Канээргыаленонгыпы ганалвыԓьыма гынтэквъи, ялгытыԓьатъэ нотэннотагты.
Нутиннутэк пыкирык ытлыгин пэлкэтъи.
Тэкэм навалемынат ымы нутку расовхоцанныт.
Майынляплытко ытлыгын, ивнин инъив: «Гымнин нэлвыл кыпиригын.
Рамъам тырэгитэнынэт эткаёттэ.
Ытляк рээн Вэлкылык тырэрэвиквъэ».
Ынъивэ ивнин: «Чамъам рарыркатъолёгъа».
Лымале лунылгэ рыннин ынъив Увъалякаантына,анкаваратвагыргын тыгипгитэнин.
Рэвиквъэт Вэлкылык, ытԓьата ивнин: «Отле нылгэнъакаткэкэн ноткэн нымным».
Увъалякаантына татлыгнэн: «Ынаан мытрэкэвмык».
Кол рыннинэт ытԓьата ԓьунинэт оравэтԓьат ръэчиԓьыт анкачормык, йонэнат, пынлёнэнат: «Ныръэгичитури?» «Кун-ым вай нытэйнэтчичимури», – иквъи кол нэвычкэт, ынкъам рыкалыровнэн тэючгииръыр.
Кутынэ рычичьэвнинэт: «Ытлен леныта нывъэютури? Ноткэнат тынкы эпэпэгти ытръэт нымэйынкинэт, рэку нинэлгытури?» «Нэнапанморэ, нытанчачакэнат рук»,– татлыгнэн нэвычкэтэ.
Тымнэтвалына (ныннык ытԓьан Увъалякаантанэн) нэмыкэй гичининэт эпэпэйвытрыт.
Рагтыгъэ.
Ярак пыкирык, рыюнэвпэйвытрэ увэтыёнэн, рыпнин пэнъёлгык.
Пэнъёлгын нылянма гыпэԓьынногъэ.
Эвын таалгылятъэ эпэпэйвытрын кокэлгыеквэ, таврэеквы нылекинэт.
Ванэйпыръома ярак гыролмакы ныкытгынтыръокэн: «Вай-вай, Каанто-о, гымнин аръапат эюугъи».
Энараԓьыт гаглыпкэръат: «Нырэкигыт?» «Кун-вай гымнин аръапат эюугъи кокаймэёлгэпы, таврэткынайпы ръилемъеэркыт», – иквъи Увъалякаантынэн ытԓьа.
«Аны янот нынытгылевкин мимыл, ынкоры чеэнмимлычыку ныёокэнат эпэпэйвытрыт.
Чиинмимлычыку нычелгыръокэнат, нититкинэт» – нанмачынчавынноан Тымнэтваал.
Кутынэ-ым ԓьунин эймэвтылеԓьын экык: «Чакылкылтэ.
Кийогын экэлпэ ынъив.
Эчвэрэ еп эйкунтэткэ итъи.
Чамъам вай анкачормыԓьо мытритъэ.
Эвыр нэриткэнын нэлвыл, танныт кырым ытрынанчинит ныкорагынрэтынат, морыкагты гынритийгут нэрэнтынынэт».
Ыннин пэлкынтэтъи Увъалякаанты амнонэты»,– пылыткугъи Эттык.
Айнантонау иныттугъи, кэтԓьатъэ ыннин тувкы корагынрэтыԓьын.
Амалва ваԓьын вагыргын гатвален гымык миргыкэйымкин игыр кэтъок валёмъё, тычимгуркын: «Отлё нэрмэкинэт гатваленат оравэтԓьат, танамалва вагырга нэнатантэнмынкэнат, вэнлыги люнпыннэвэ, нъомрычъаткэнат, ныкитныԓьэткинэт.
Этъонэл ыргин вагыргын тэнмычъо лынкы».
Еронлыплянай.
Нивкинэт, нынымытвакэн кол ройыръын Канчаланъэмнункы.
Кэтэм нан Танюврэрынкач.
Еп урэткэ ынкэнат нэвыскэт ынкъам клявыл ытринэт ытлыгыт ыннин гэчимгъулинэт: эвыр ырык амъянчъа ройыръык ръурэнныт экык ынкъам нээкык нэрэнчээкэвнынэт.
Мэч кээкын галяк коле ройыръык урэтъи нинкэй, кутырык-ым нээкэкэй.
Мэнэтык кылиныт, ытлырык нэнчээкэевынэт.
Кынур ымыԓьо чавчыват нынымытвакэнат рычаакаёвъёттэ.
Ытръэч кутырык авмыԓьатыргэты, ковчэмгъогты, томык оравэтԓьагты ленвэрэгты ваԓьыт.
Такам чэнет ръэтъеквэ ымы чиниткинэт нэнэнэт нэнмэйнэвынэт.
Ынкэнат нэвычкэт ынкъам клявыл ынпэвъэт нэнэнэк ынкъам ытлывъёкайык гыроԓьнэты.
Ынпыпалкатынногъэ ытлякай.
Тэкэм ыргин нымным ныялгытыԓьаткэн аноԓьэтынвэты.
Накам-ым нан аноԓьатынвэты ялгытгыргын нэнъэлкин, нурэкин.
Никитэ ыԓьыл китык нымуутылекинэт.
Ылеръок амъёроны нынылкутэвкин кыргычык, танпанъэвныток.
Волкытвэннок нэмэ ныкоракылгаткэнат, нымуулкивкинэт.
Нэнэнэтэ тытԓьэн ытԓьа майныкаарчыко нынъялгытаткэн.
Кол итъэт панъэвнытонывиԓьэт тынкыёроны ваԓьык нэйык, ваамчйынрыткынык таронъат, вээмкин тинтин гапрынтатынолэн.
Ынпынэв эйнэвнин ывэкуч, рэкын ивнин.
Ынпыначга эккэт ёронылкотаго чыннинэт ваамыткыны.
Тэкэм минкыри итийгут рыннинэт ытлыгэ ыннин итъэт эккэт, кэлюк-ым тэмнъеп этлы аалёмка атвакыԓьэн ынпыянвэты.
Тиркытир гытлягнамгок атчьатъат оравэԓьат, панъэвнытоплытко амрамоотыляна аноԓьынвэты.
Тиркытир гынонканоткынатык выргыръугъи чынатыԓьын ваамгычормыкэн тинтин.
Оравэтԓьат ёрочыкойпы ныторъоат.
Тылпъитэныткыны нынывытрэткин вэтчатваԓьын ёроны.
Ытръэч мэнин ымы лёгнытота итъи.
Ынпыначга нэнавамлекэн выргыргыԓьын тылпиԓьын тинтин ытръэч омроммачайпынэн нэвъэн, лёнынтота итъи.
Тылпъиԓьын тинтин ваамкалелы пыԓьылынва рэквэтэвнин.
Оравэтԓьат ваамчормыеквэ ныкытгынтыръокэнат, нъэйнэвкинэт ынпыначгыт ерочыко ваԓьыт, ытръэч-ым ымы мэнин лён колетатлыныткота итъи.
Тинтин гынунэтэ чынатъэ, ёроны ынкъам ынкэчыку ваԓьыт оравэтԓьат амэчатъат кокаԓьатгыргын.
Эгыттагнэты ынкэн нэгны нэтэныннынъэн Еронлыплянай, вээм-ым Еронлыплянайваамо нэтэныннынъэн.
Чавчыват нивкинэт эвыр мэнин ынкынайванвык ръурэтъэ иплиныԓьу, ыннан оравэтԓьа ылгыԓьэтыԓьу ритъэ, акачайныкыԓьо, кырым нывэлвачьатъан, ныкитылинычьэтъэн.
Ынкъам ынкэната Еронлыплянай ынкачагты ныялгыткэнат кымэнатыноԓьыт торройыръыт.Нелли ХАЛГИНОВА Ӈутингивик нынъэлӄинэт мытлыӈӄылеккэн мынгыткэн гивиӈитти оʼраттагнэпы эргавгыёлԓьэн Георгиен Меновщиковэн, мэкынэ гыюленнинэт айванаԓьыт, микынэ нымкыӄин гэтэйкылин елыгыёлгыргык, вагыргык айгысӄываратэн.
Ынӈытэӄ музейный центрак «Наследие Чукотки» рывэнтынинэт ымыԓьорыкы гитэйву выставка Меновщиковэн (12+).
Ръэнут рэмигчирэты ымыԓьорыкы гитэйву ӄликкин ӈэръамытлыӈэн паролӄавтагнэты августак.
ИНЭНЛЕЛЬЫН, МЭГЧЕРТЭНМАВЫЛЬЫН, РЫЧИЧЬЭВЫТКУЛЬЫН Рыкалырово гэнтылинэт ӈыраӄлеккэн ӈэръамытлыӈэн парол экспонатыт, миӈкы нынкалыровӄэн мэгчервагыргын йилыгъюлԓьин.
Миӈкыри нымӈылтэлӄэн энанкалыровтэнмавыԓьын, наукакэн мигчитԓьэн музейык Екатерина Оʼткэ, иӈӄун тэӈвытку нынкалыровӄэнат ынӈин ваԓьыт ромакавъёттэ.
Меновщиковын вагыргын гэчевкы ваԓьын.
Ытлён роратвава ганымытвален ынкъам гэмигчирэтлин ымы чукоткакэн нутэк, ымы ӄолеӈӄач – Ленинградык.
Ытлён гъурэтлин ӄликкин мытлыӈӄав парол ыʼлёк ӄууԓьэтйъилгин 1911 гивик Ыяачыкэн нэкъанӄач ынкъам 1932 гивик пылыткунин Хабаровскакэн кэлиныгъюлевыԓьин техникум.
Лыгэн эвыр пылыткома мынгыткэн ӈыраӄ паролӄав августык ынӄэнагэвэк гэпкирлин Овалягты, титэ ынӄэн нымным гатвален авыннымнымо Чукотский районык, ынкъам ӈанӄо гэнэквэтэвлин ытлён мэгчерынвэты Вытаагты миӈкы гэнъэтлин калеткоракэн инэнлеԓьу.
Ытръэч ынкы гатвален имыръэмигчитԓьу – мигчирынлеԓьу, инэныгъюлевыԓьу ынкъам … амынакэн инэнкэлиткувыԓьу ымыԓьорыкы нананагты ынкъам майӈыԓьэты.
«Калеткорат Чукоткак 30-е гивиткук таӈаманэтрэлка гэнтылинэт, лёӈынтэнмава эмыръаяанаӈата ынкъам тараӈэчга.
Ымыԓьэты ынӄэн аӈъалпэрэӈ гатвален, кытэ гэпиритэ пыкирыԓьын ыʼтвъэпы эвытлым кытэ кооперацияйпы, мэӈӄо гэпиритэ ытръэч оттычанлят тараӈэчго», - ынӈин ытлён рэкэлиӈын мачрымагтыӈ, энмэч 70-е гивиткук чиниткин кэлик «На Чукотской земле».
Ӈэрангэвэтыляма инэнкэлиткувыԓьын ӄырым ытръэч гэныгйивэтлинэт ӈинчьэт нымытваԓьыт, ымы чинит гэгъюлетлин айванаԓьымэл вэтгавык.
Этаны Меновщиков колё гыттагты гатвален, ӄэԓьуӄым лыгипэтле ытлён энмэч рагъёчачӈыма гавэтгавлен кэлиткуԓьык рээн айванаԓьыелымэл.
Ынкъам этаны лыгэн мэгчервагыргымгома Вытээк, ынан гэкэлилинэт нымкыӄинэт йилыныгъюлевкинэт вэтгавйыръат, лымӈылтэ ынкъам ӄутти пыӈылтэ нымытваԓьэн.
АКВАНМА, НЫПЭЛӃЫНТЭТӃИН 1934 гивик Георгий Меновщиков гакалеткомголен Ленинградский государственный инэнкэлиткувыԓьин эквыкалеткорак нынныԓьэн А.И.Герцена факуԓьтетык йилыныгъюлевкин ынкъам литературэн, ръэнут гэплыткулин 1939 гивик.
Ынкъам… нэмэ гэквэтлин Чукоткагты, миӈкы гэмигчирэтлин талвамайӈымараквыргэты.
1941 гэвэтагнэпы 1945 гэвэтагнэты Георгий Алексеевич гатвален армалтаттагнэты Красный Армияк, ынкъам пылыткома 1946 гэвэтагнэпы гамэгчерымголен Эйгысӄыкин йилыныгъюлевкин Институтык АН СССРык.
Ынӄэнанаукакэн мэгчерынвык ытлён гэмигчирэтлин.
Ытръэч мигчирлейвычьэтэ гитлин ымы Ленингарадагты, пыкирычьэтэ гитлин ымы Чукоткагты, ӈутрилы мэгчерляйвыма гатвален амалваӈ ваԓьэн калеткорак, гумэкэтлин кэлиныгйивэтыԓьык рээн.
Ынӈытэӄ музейный центрак «Наследие Чукотки» уʼрэквъэт турыԓьыт виилыгтыт, миӈкы таӈԓьоӈ ваԓьын мэгчервагыргын Георгиен Меновщиковэн 50-е гивиткук мургин регионык.
Виилыгтэ гэнӄэвиивлинэт пыӈылгэчеԓьын ынкъам айванаԓьыелыкэн энанэргыпавыԓьын Светлана Тагъёӄ.
Еп 1991 гивик ынӄэнат виилыгтыт тыӈивынэт эккэтэ Меновщиковын ыныкагты.
Екатеринана Оʼткэна нивӄин, ымы турыԓьыт виилыгтыт наранкалыровӈыт выставкак.
Ынкы гантэнмавленат амалваӈ ваԓьыт кэлит айванаԓьыелыныгыёлявкэнат тайкыёттэ Меновщиковына – нууӄэԓьин, вытээкин айванаԓьэн ынкъам чаплинаԓьэн.
Ынкы ымы гантэнмавлен айванаԓьы-русиԓьин ватгавйыръаткалекал.
Ӄол ым энанкалыровъё – «Грамматика языка азиатских эскимосов» ӈирэнкэлигйит тайкыё.
Ынкъам эмэйӈыкыԓьин ӄол кэликэл «Эскимосы» панэна энциклопедияно нылгыӄэн, ынкы гэкэлилин вагыргын, нинъэйвыт, таароӈыт, аӈӄагыннэгӈыттыгыргын – лыгэн ым ымыԓьэты, ръэнут айванаԓьэн вагыргык нытваӄэн.
ЭʼӇЭӇЫЛЬЫН ПИРӃЫЛ ЫНКЪАМ АʼТЪЕКВЫРГЫН РЪЭВИН ЫНКЪАМ ВЪЭНЫВЭН.
Георгийына Меновщиковына гэкэлилинэт ымы чиниткинэт ромакавъёттэ лымӈылтэ айгысӄываратэн.
Лымӈыля гэнантэнангаймыӈленат ваӈӄыттамэнӈыԓьыт Татьяна Пэчьэтэгыӈа ынкъам Анатолий Тымӈэтагын, микынэ гэкэлилинэт ваӈӄык лымӈылтэ «Эʼӈэӈыԓьын Пирӄыл» ынкъам ӄол «Аʼтъеквыргын ръэвин ынкъам въэнывэн».
Лымӈылык «Эʼӈэӈыԓьын Пирӄыл», тэнмычьо, нытвыӄэнат иʼӈыпчиӄыт, ръэнутэт вэймэну нылгыӄэнат айванаԓьа, ӄырым нынмыӄэнат, нивӄинэт «иʼӈыпчиӄыт – тумгыт айанаԓьэн».
«Элек иʼӈыпчиӄыт ныгыннэгӈыттыӄэнат аӈӄак ымкынмалԓьа амӈыроотъёт… Таӈамкынмалԓьа ныгыннэгӈыттыӄэнат ынкъам нынуӄинэт тымъё кынмал, - ынӈин нэпытӄытвыркын лымӈыл Меновщиковына кэлик «Айванаԓьэн лымӈылтэ».
– Эвыр ныԓьуӄинэт ыʼтвъыттэ, нынэймэвӄинэт чымчеӄэй, таӈъоптыма амратааӄоӈа.
Ынкъам ӄэйвэ, оʼравэтԓьата ыʼтвъэк тэвэнаӈат нытрилӄинэт, эекгутэткукэ нитӄинэт.
Ынӄъом мэӈин айылгыкэ нытвыӄэн: - Иʼӈыпчиӄыт етыркыт!
Этаны, ныратааӄоӈӄэнат!
Мынынтааӄовынат!
Ынкъам мургинэт аӈӄагыннэгӈыттыԓьыт нытааʼтыёӄэнат тааʼкойӈыт, нынъюнэвӄинэт, ынӄъом нэнатэвлявӄэнат тааʼкойӈычыкойпы мэмлеты.
Ынӈин ныкойӈылвэӄэнат эʼӈыпчеӄэты».
Ынӄэн гэкэлилин ваӈӄытамэнӈыԓьа Татьянана Пэчьэтэгыӈана.
«Аʼтъеквыргын ръэвин ынкъам въэнывэн» - ынӄэн лымӈылык нытвыӄэн, ръэнут оʼравэтԓьата вэймэну нылгыӄэн: нымэйыӈӄин ръэв эвытлым ныппылюӄин ыннэӄэй, ӄэԓьуӄым ымы ръэв, ымы въэнывэн тэйӈэту нылгыӄэн оʼравэтԓьата.
Ытръэч ым ковчемгъогты ваԓьын варатэн лымӈыл: ынкы лыгэнитык люӈытвэ гэнтылин - ръэнут мэйӈывэймэну нылгыӄэн оʼравэтԓьата.
Ымыԓьо яаёлӄылтэ вагыргык ымы мэйӈыгынникыт, ымы эмэйӈыкыԓьинэт ынныӄэгти.
Ынӄэнат ымы ӄутти лымӈылтэ гъылгыԓьанма гэкэлилинэт, гичу гантэнмавленат, иӈӄун нъыпэлятынат рымагтыӈ яатԓьагты, Георгийына Алексеевичына Меновщиковына.
Ынан гэтэӈкэлилинэт айгысӄынотакэнат нотапэрагыргыт, танынатъёттэ авыннымытваԓьа.
Миӈкыри гивлин йылыгъюлԓьэн Алексей Бурыкин, иӈӄун Меновщиков ынанъытъыёлӄаво гитлин ынӄэнак.
Иӈӄун нымкыӄинэт айгысӄынотакэнат ынкъам берингоаӈӄакэнат аӈӄачормыеквэ ваԓьыт ванвыт нынныԓьыт айванаԓьыелымэл, ытръэч тэленъеп гэтэнынныӈлинэт лыгъоравэтԓьаеля.
Ынӄэн гэкэлилин Георгийына Меновщиковына кэлик «Местные названия на карте Чукотки», ръэнутэт «КСык» гэкэлитэ кытэ ӈотӄэнаприложенияк «Мургин нутэнут».
Лымӈэ Георгий Алексеевич гэпэлӄэтлин еп ӄликкин мынгыткэн гивит яалегты.
Ытръэчтэгын Чукоткак панэна варкыт оʼравэтԓьат, микынэ лыги ытлён нинэлгыӄин.
«Ынӄэн лыгэгыттапыӈ ваԓьын йилыныгюлевыԓьын, наӄам чама вэтгавма пытляӄ ваԓьын.
Титэ мытрэмкичимык ыныкы, ытлён мурыг рээн гавэтгавлен айванаԓьыелымэл, - ныкэтъоӄэн айанаԓьыелыкэн инэнкэлиткувыԓьын Чукотский многопрофиԓьный колледжгыпы Натаԓья Радунович.
– Ынан гапэляленат морыкы мэйӈывилԓьу ваԓьыт гыёлгыргыт, ӄрым ытръэч наукагты, нэкэм вытээкин айванаԓьэн вэтгавыт, ръэнутэт игыр гыто нинэлгыӄинэт вытээкин нымытваԓьа, микынэ гэԓьулин тайкыё кэликэл, ынкъам пагчеӈэты гавалёмленат калевэтгавма вэтгавыт айванаԓьыелымэл калеёттэ.
Аръаля гагтыкоргавленат палёмтэлма».
АННА ГЫРГОЛЬГЫРГЫНА кылгынӄав ыʼлёк мимлыръыликин рылегъи «Килвэй», энантэнмавыԓьо гитлин этно-экологический клуб «Эʼйӈэӄэй» миӈкы инэнлеԓьу нитӄин Галина Нотатыӈагыргыӈа.
Ынӄэн эʼӈэӈыткук эмӄынгивик объединенията нынкалыровӄэн чиниткин овэчвынкалыровгыёлятгыргын, наӄам ныкилвэйӄинэт ӄорагынрэтыԓьыт лыгэталянъяпкэнайпы.
Эмнуӈкы ныкилвэйӄинэт гыройъэлгык эвытлым мимлыръылик.
НЫМНЫМЫК Этлятъылёгты нэнэнэргин мэнъотамэнӈырак ӄача ганвэтчавленат ӈиръэ лыгэрат, миӈкы нымытваԓьэты ынкъам рамкыԓьэты гаръапатленат ынкъам гачайпатленат.
Ыннанычьэпы «Эʼйӈэӄэйин» овэчвынкалыровыԓьыт гинэгнинтыткулинэт, таӈчемгъоё гэнтылинэт мурыгнутэкинэт ӄорыгынрэтыԓьыт, микырык ныгръоплыткоӄэн рэквытӈэлвыл ынкъам игыр энмэч нымкыӄинэт ӄэюут гъурэтлинэт.
Ӄээӄын кэлвайынляма овэчвынкалыровыԓьыт «Эʼйӈэӄэйин» гамлявленат.
Ыргынан гаяаленат млявыт ынкъам гырэпыт тавайваамкэн эмнуӈкин, гаярарма чама гаторъайӈанаӈаткома.
Ӈутингивик гэтэӄэмэӈлинэт амӈырооткэн оʼравэтԓьат, микынти энмэч ымыԓьорыкы лыги – ынӄэн Алла Мостовая, Нелли Ештыганова, Анна Ӄайтыӈаровтыӈа, Людмила Тъаёнват, Анастасия Фищенко, Жанна Ятынто, Валентина Ӄаанле ынкъам таӈамын увиԓьын ӄлявыл Владимир Рултын.
Гитэткуԓьу, тааӈыткоԓьо рытэнмавъёк увииръык гитлинэт Лариса Абрютина, Светлана Наутье ынкъам Лилия Вэнтыӈэ.
Ыргынан натааӈынат ымыԓьо ӄэмит, нымкыӄинэт патъёттэ ӄнут тэленъепкинэмил ӄоратъолгыпы, ыннэпы ынкъам аӈӄатъолгыпы.
Кэлвайма эмнуӈкы, ӄорагынрэтбригадак, пылытконво нэмыръамытлёчетӄэнат.
Ынӈин ымы гитлинэт вэтгысӄык ДДТэк ӄача.
Ынкы гэлгитэӈычьэтлинэт ӈинчьэт.
Гакытгынтырачвыӈленат, гуттытиӈулинэт, налгыткынык гамынгытайкавленат ынкъам гэӄэплювичвэтлинэт – ымыԓьэты ынӄэн рылегъи гакоргыӄолема ӈинӄэйин ынкъам ӈээккэӄэйин, мэкырыкы гакантэлпынрыленат энантэнмавыԓьыт.
ЫНКЪАМ ЭМНУӇКЫ Ӄэйвъэм, эмнуӈкы ныкилвэйӄинэт мачалваӈ.
Талянъяпкэнайпы ынӄэн тынэтванъэӈэӈыткуну нылгыӄин, ръэнут гыройъэлгыплыткок эвытлым мимлыръылийъилгык нытваӄэн.
Ӈаргартагнэпы талвамэмлыръылейъэлгытагнэты эмнуӈыԓьэ ныгичиӄинэт йытъёттэ ӄорэн рынныт, ынкъам рыннымай нытэйкыӄин.
Титэ гагтымкатленат, тынэтван нынтэнмавӄэн пъояачы, миӈкы нытаароӈӄэнат.
Янот нымилгэтӄинэт, ынӄъом нынӄымлёвӄэнат милгыт, тайӈыквыт, нинэнинтыткуӄинэт.
Ӈэвысӄэтти нымилгэтӄинэт гыргырык, ӄнут тэленъепкинэмил.
Инэнинтыткуплыткук, рыӄымлёвыплыткок ымыԓьо нычвэкуӄинэт, ныетӄинэт энараԓьыт.
Таароӈма ытръэч чиниткинэт нытгиливӄинэт.
Ынӄэнак ныӄитпыԓьэтӄинэт ытръэч этын гэӈэвъэнэ.
Ӄэԓьуӄым ӄорагынрэтыԓьыт ыннӈин чама ытъууԓьэт ынкъам ярагынрэтыԓьыт нынвэтгаватӄэнат, ръэнутэт таароӈо нылгыӄинэт, иӈӄун гъурэтлинэт ӄэюут, таӈэты нытваӄэн ройыръын, гэрэӈэ ӄаагынрэтынвыт.
Пыкирыԓьыт рэмкыԓьыт таароӈыплыткок этынва нынӄамэтвавӄэнат вытрэлӄа гайвама, ычвэкэ, рората.
Лыгэваԓьылӄыл кэлвайма мачвэӈ – ынӄэн рыпалгылчавкы нынуӄин.
Ӄол нитӄинэт ӄутти Кэлвайма натамачвэӈӄэнат ыннэпы, галгатъолгыпы, ӄнут равымравгыпы.
Оʼратыԓьэты эмнуӈкы, ӈэвъэнйыръэ гаймаӈэн наракэтъоӈынат тэленъеп рыляёт таӄамаӈгыргыт.
Тэнмычьу, тапалгыгма ӈавэтынва урэнилютэ нинэнтыӄин ыпалгын, иӈӄун ынӄэн ныйыркъэв нытвагъан ынкъам нытэӈилгэтын.
Ынӄъом ӄэмиплыткук нынръылиӄин рыннымай.
Ынӄэн вагыргын лыгэваԓьылӄыл, нэкэм нананагты, мэйӈыԓьык рээн ытри гаӄолеԓьама нынръыливӄинэт тынэтван кэлвайынвык.
Ынӄэната ныплыткуӄин таароӈгыргымн килвэйкин, ынӄъом рэмкын ныгэчевмытлёчетӄэн.
Ныкилвэйӄинэт эмнуӈкы амӄынройыръык.
Тъэр ройыръыт - ынкэмил ныкилвэйӄинэт.
Ынӄъом килвэйыплыткук иʼлгытрэтыплыткук анъолынвык ныпэлятӄэнат ынпыԓьыт, ӈэвъэнйыръыт гакымэӈыма, миӈкы элек нъанэлёӄэнат чама нынутэгчиӄинэт.
Ӄлявылтэ ым наляӄааԓьатчыӄэвӄэнат, ӈэлвыл нагтатӄэн оʼрааӈӄачормэты.
Ынӄэн нэмыӄэй эӈъэлмигчир ӄорагынрэтыԓьэн.
Роратваӈыт эԓьувылгыкэ чиниткинэк рээн.
Игыр ӄутти эмнуӈкинэт эʼӈэӈыткут ӄнут «Килвэй» таӈъоптыма «гаялгытленат» нымнымэты, ынкъам нымытваԓьа нэнлеркынэт ымыԓьо чеэкэй.
Аʼӈаӈытконвык нымытлёчетӄэнат, новэчвынкалыровӄэнат, нывилыткуӄинэт, ынкъам нытаРоолӄылӈыӄэнат.
Ӄэйвъэм, ынӄэн чама мачалваӈ ныпэраӄэн, лыгэнитык ым ынӈин рыгъюлеву нынтыинэт кымиӈыт, ӈиныԓьыт, иӈӄун нанэргыпавыркынат нэмыӄэй йилыйил ынкъам лыгэвагыргын эмнуӈкин.
Митъэлыги Вэтгав «Килвэй» гатомгатлен вэтгаквыпы «килкил».
Эʼӈэӈыткун нынлеӄин гыръоплыткок, титэ нытомгатӄэн турӈэлвыл.
Иван ОʼМРУВЪЕ Эргыпатыԓьа учёныя-этнографа Владимир Германович Тан-Богоразына, микын ңутингивик нъэлгэт 160 гивиңитти оʼраттагнэпы (1865 – 1936), кэлик «Материаԓьная куԓьтура чукчей» нымкъэв гатвылен эʼңкалегыргын эвынңуткэкыԓьин – лыгъоравэтԓьэн ынкъам айванаԓьэн.
МЭҢИН ТИТЭ НЫМГОҚЭН ИʼҢКЭЛИК «Нъиңкэличитқинэт тититэ, рытрииръыт янор нымытқытрэлеқэнат (ныпалгытрэлеқэнат), ынқо рытрииръын ныпойъаркэлеқэн эвытлым вылқэ нынувъэлевқин.
Нъэңкалемгоқэнат ңээккэқэгти мынгыткэн элеңитыԓьу, ымың ңэның ваԓьыт.
Ынқэн лыгэтъылгыргын.
Чавчывэн ңэвысқэтин эмкыкыԓьинэт калегыргыт.
Ңирэқ калегыргыт гатвата эʼңъеквэ, мэчнымкъэв – вэлқылык.
Қутти ңэвысқэтти гъиңкэлитэ ңыронкалегырга эвлетэлы гэмгэылпык.
Қутти-ым ңэвысқэтти тымңалголяқ, гэлпыкэличитэ, киткит таңпэрагты нъыпэраркынат.
Мыгъян ңэвысқэтти иʼңкэликыԓьинэт.
Аңқачормыкэнат ңэвысқэтти (айванаԓьыт ынкъам илиркинэт Святого Лаврентия) гэԓьулқылкэличитэ нэмықэй.
Лыгъоравэтԓьаңавыт аңқачормыкэнат эвычаңқач Чаплинок нъиңкэлиқинэт қынур чавчывэн ңэвысқэтти.
Қутти-ым айгысқыңқач ваԓьыт Чаплинок нъиңкэлиқинэт мачалваң.
Қылявылтэ иʼңкэликыԓьинэт, ытръэч кытэқэй айванаԓьықылявылтэ нинэԓьумури калеёттэ.
Аңқачормыкэнат қылявылтэ нымкъэв гэкэлилинэт ңалгыл йыкыргык.
Ынқэнат калегыргыт эмэлкэ инэнкэмчичевыԓьу нитқинэт кэԓьэк, қынур инэгйипыԓьу оʼравэтԓьак.
Калегырга нытэйкықинэт чама қынур оʼравэтԓьақагтэ.
Экулымэкин тэленъепкин энанымңылявык нытвықэн, иңқун маравыплыткок эналватыԓьа нинэкэлиқин калегыргын мраңқачкэн уʼрэңунри кэгынмык (ңаргыноңқат кэгрилык), тъэр эʼқэԓьыт ганмыленат.
(Ыннэн каргыпыткогыргын – ыннэн эʼқэԓьын).
Тэленъеп аңқагыннэгңыттыԓьэн тэңвытку ръэвңыттыԓьин эвытлым умқуԓьин ныкэлиқин гамгайылгыгыргык».
ТЭТУМЫГҢЭ ГЫТЭҢПЭРАНВО Лымңэ қол рапагсэңңытоңыԓьын, иаʼм гэԓьукэлитэ, гъиңкэлитэ мургин вараттэ – Лидия Митрюкова (Фишер), сит мигсирэтыԓьын кытоот 80-е гииткук минъукэлиситыԓьу Магаданкэн тасувенирңыкэн фабрикак ынкъам икутъэсэ лейвыйиквиԓьын Чукоткайпы, гивлин, энмэн ԓьокалегыргыт айгысқываратыргэн тымңъатав атвакыԓьэнат ынкъам аʼқасэсавың игыт, қэԓьу ынқэн кытвэнъым атсо гэлгылин ңыръыпагсэңатыԓьэты.
Ынан лыги рытсынин, иңқун Чаплинок нымытваԓьыт масымыԓьо ныԓьукэлиқинэт еп ңэнытвама, энмэн таңпэрагты.
Сама ынан гатвылен, иңқун ныԓьукэлиқинэт амранкалыровңа, иңқун ытри армасъыңқат ваԓьыт ынкъам миңкэмил ытри гаймысъыяаԓьыт.
Лидия Митрюкова кэлик гивлин, энмэн эвыт ытля калегыргыԓьын, ымы ынин ңээкык тэкэм ынңин ныкэлиқин, ынкъам майңатсысама ңээкык, мэгсэрролянма нинээрқинэт қээқын калегыргыт ԓьулқылык ынкъам увикик, ратгэмавңэн ытръэт рақынво ынңин гитэ.
Рэқу нитқинэт ынқэнат калегыргыт – игыт панэна таңгэвэты, қэԓьу вама советкэн вагыргын, лёнтаңымңылёта.
Ынңин гитэк, нысимгъуқин Лидия Митрюкова, калейпатъёк «Люнсисэвэ калегыргыт» («Непрочитанные татуировки»), атсэты вагъэ, люңынъурэвэтэ рытгъи ымыԓьывагыргын.
Қынут гыёԓьоравэтԓьан, микынэ тэңыггуленнинэт авэръыяагыргыт айгысқываратыргэн, иквъи, иңқун советкэн вагыргын вама мыгъянва лыги эмылгык, иңқун нувигкэлиқинэт пэрэтванвык ваԓьыт оʼравэтԓьат, ванэван пэгсиңу ыʼнылгын ынқэн, ынкъам нымкықин люңыплыгитэтэ, лёңыплымңылёта рытгъи.
Эквыргъам доктор Карл Мерк, нутэлейвыԓьын экспедицияк Биллингсына-Сарычевана рээн, ынкъам қутти гыёԓьоравэтԓьат, гивлинэт, энмэн увэгкалегыргын нэмықэй итыԓьылқыл куԓьтуравагырго, яаё талянъяптагнэпы аңқагыннэгңыттыԓьа.
Тэкэм ынңин пэраԓьыт калегыргыт гэԓьутэ игыт чукоткакэн мэнъотамэнңытайкыёк, игыт комъытваԓьыт историко-художествокэн музейык, ваԓьын Сергиев Посадык.
Тэкэлиңыԓьын айванаԓьыелымэл Людмила Аʼйңаңа қонпы эмивыԓьын, иңқун тэленъеп этаны нувигкэлиқинэт, элгулеқ ырыкгэта амратаароңа.
Ңэвъэнйыръыт ванэван ытръэт ныԓьукэлинэт, ымы нықэптикэлиқинэт, ымы нымасвэкалеқэнат.
Ынқэнат иңқун каԓьантавык нэрмэқинэт, сама-ым ипэ оʼрамръатвак нывинрэтқинэт.
Ынңин тэленъеп айванаԓьыт гэггулетлинэт сисэвык ынқэнат, ынкъам кэлик.
Ынқэнат кэлигсурмыт ванэван амъатынңэн нытванат.
Сама Аʼйңаңа гамңылтэллен: ңэвысқэтқэгти эмрэгтиңытвиңэ ныԓьукэлиқинэт.
Корреспондентэн «КС» ынпычьын чакыгэт нэмықэй гъиңкэлилин.
Ынпыянвыт нивқинэт, иңқун гъиңкэлитэ гытэңпэранво.
Еп ңээккэқэю вама ыргынан лымалё гэтче ынңин ивыԓьыт ынпыянвыт.
Ынкъам нэмықэй ныратаңпэраңқэнат.
Қутти рэмкыԓьыт пыкитԓьэт қоленотайпы нивқинэт, иңқун калегыргын итыркын гыйивқэву ыргинэт нымытвавагыргык –гаймычьыԓьын лымэвыр ңъочьын оʼравэтԓьан.
Қоо.
Ңирэқэв чакыгэт люңъиңкэлилыԓьын.
Нақам гаймычьыԓьо гитлин ынин ытлыгын, мыгқааԓьо.
Ынкэгйит ынин ԓьулқыл ванэван ыʼнкэлигъэн.
Митъэлыги Лыгъоравэтԓьэн ынкъам айванаԓьэн ԓьокалегыргын гэнвытрэвлин ынанъыттъоолкэн нутэкэмлиллейвыԓьэ Чукоткайпы, ынкъам ынанъянот этнографиякэн калейпы гатвылен лейвыԓьэ Биллингсына-Сарычевана рээн экспедицияк 1785 – 1795 гииткук.
Редакцияйпы Ңотқэн ынанъяасыкэн рытэнмавъё калейпат ынкъам эмсымқык елыԓьатъё лыгэелеты йыпатынво спецприложенияк «Мургин нутэнут» Иван Оʼмрувъена, қонпыңкэн сит итыԓьэ редакторо итыԓьэ мурыгмигситтумгу.
Энантэнмавыԓьын Антон КОВАЛИХИН, Йилыԓьэтыԓьын Лариса ВЫКВЫРАГТЫРГЫРГЫНА Редакцията «КС» нэмэ тайкымгоркынэн газетакэн йылгиил «Мургин нутэнут», миңкы лыгоратвагъэ итык энантэнмавыԓьо гыёԓьоравэтԓьан, микынэ тэнлыги гэлгылин синиткин уʼрэннутэнут, пэтывагыргыт сысатваратэн, ымлыгэ лынъё тагазенңыԓьын, тэкэлиңыԓьын, эргыпнымытваԓьын Чукоткакэн Иван Оʼмрувъе.
Кытқылгэлёгыргын, 23-қав ыʼлё январык гэквэтлин, мэңин таңқырымэн рытыяатъёлқыл, микынэ кынымкъавиңа рыпэлявнэн морыкы ынан калеё, миңкы гатвылен Чукотка, ынкэкин вагыргын ынкъам ганкалыровленат оʼравэтԓьат.
Ынкыгрээн пэлятгъат энакэтъаттэ синит Иван Васиԓьевичын, ынан рытэнмавъёт нъалыңңок 80 гииңитти «КС», миңкы ынан гакэтъоленат сымқык ваԓьыт вагыргыт ытлён мэгсэранма тагазенңыԓьо, гатвылен мигсир, қынур уʼрэсиниткин вагырго тылеқынвэр нъэлсысэԓьын.
Сэмгъома, ръэкэлит ипэ йыпатъёлқылтэ игыткин номерык «Мургин нутэнут», тагазенңыԓьыт вэтгыԓьатгъат, иңқун игыт сэмгъовэтгавыԓьылқыл синит Оʼмрувъе, ынкъам ынан калеёт ынинэт симгъут қынут асыңыткоԓьылқылтэ ынқэнырык, микырык гаймаңэн рымагтэты нэрэнлеңын ынқэн мигсир.
СИНИТ «ТИЙҚЭТЫК СЭНЭТЭТЫ ЭМРЭЛИҢЭ» 6-қав ыʼлё августак 1968 гиик гым тэңвытку тырэсқивык ынңэнрак, миңкы нытэйкықин округкэн газета «Советская Чукотка».
Ынңэнъылё нэпиригым газетак «Советкэн Чукотка», тайкыё лыгъоравэтԓьамэл мэгсэрынво йилыԓьэтыԓьу.
Ынкатагнэпы, нывилысъэтэ тъэтъют гиит, тытгиливыркын журналисто.
Галяԓьыгииткук гымыгвагыргык гатвален нымкықин таңэты, таңысъэты ваԓьын ынкъам сама икумиңкри, ръэнут қырымэн ваԓьылқыл ңэныԓьанмакэн гым гатвален.
Сама ымы вай игыт, ынпэвкы, қырым атсо мылгын, қол гитэ, оʼра таңэвың, этситэңкыԓьу қлявылё.
Ытръэс-ым эмсинитувиккин игыт қырым мытвын, ипэ имыръэнут гымнан эңъэлю лынъё, леңгыпы таԓьын.
Мигсиринэнлеԓьын морыгваратгазеткэн Ивтэк Унукович Березкин ынкъам энмэс ынкы мигсирэтыԓьын йилыԓьэтыԓьу Алла Қэргынто гэвинрэтлинэт гымыкы тэнмавкы йилыԓьэтыԓьу мигсирэтык.
Ытръэт мытлыңэн гииңитти галяк, 1973 гиик, тыпаак мигсирэтык газетак, сисэвыплыткук, иңқун гымнин сысэтйилиил киткит алва варкын, танкавңыёлқыл – аморатвак интернатык ваԓьатык майңанма гэйъивйисэвигым.
Ынкъам вэтгыры синит «тийқэтык эмрэмэлевңэ», амноңэты вэтгыры, қораваԓьэты, миңкы гэмигсирэтлинэт гымнинэт ынээԓьыт ынкъам сакэттыт, микырык қаса, гымыгсимгъуггит, тъылыгэвэтгавытвэк, тъырэсисэвңыгъэн пэтывагыргын мурыкэкыԓьин, микыргин вагыргын катам рымагтэты гымнан тъытвыгъан.
Игыт вай, галяк нымкықин гииңитти, таңэвың гым, иңқун ынңин ынкы иткэ тъитык – лыгэсамъам тъинъэтэтык.
ҚОРАВАЛЬЫН, УТКУСЪЫТКУЛЬЫН, КЭЛИНЫГЙИВЭТЫЛЬЫН Вама эмнуңкы сысэткинэлекы рыягнавкы, қонпы нывэтгавэгым ырыгрээн талыгъоравэтԓьаңа, нинэркылейгым ымыԓьо ыргынан гымыкы рыгъеватъёт, нэнапалёмтэлегым ынкъам нинэкэлийгым энакэтъатыԓьыт тэлеңкинэткуԓьыт, пыңылтэлыԓьыт, тувъёттэ ыргынан ыʼттъуулԓьэт, синиткинэт рымагтывагыргыкэнат, нутэт, сайвыткоёттэ ыргынан ынкъам пытқытаёттэ гымнан, гивылтыритсэԓьэ оптықлявылё, нъэлԓьэ қораваԓьо ынңытъэ янот лым эмрэгъюленңыԓьэтык эквыкалеткорак, эʼквыргъам вэнлыги эқээвкэ ранымытваңыԓьа нэсининңэ вэнлыги… Гым тымигсирэтык қорагынрэтыԓьо ңэрансовхозык – нынныԓьин Ждановын (Ватыркак) ынкъам «Путь к коммунизму» (Варээңык).
Отпускытвама виин нымигсирэтигым уткусъыткуԓьу, вэтықун нықэлмысъэтигым нэмитывэн ңот, амынан қунэсэ вэкытвын гаквален, қэтэвқун еп егтэлԓьэн тыныкваторавын ынкъам тытрилын.
Қунэсэ тытгиигъэк мигсирэтык кэлингйивэтыԓьу калеткорак Биллингсык ынкъам Чуванскик, миңкы қонпы гатвайгым қорагынрэтыԓьык рыягнавкы, мэкгыпы имыръэнут лыги лынъёлқыл тывалёмын.
Мигсирэ инэнлеркын гым эмрэнсисэвэнңэ гымыкы гыролмакэн ымыԓьо, оʼравэтԓьат, ыргин вагыргын, таңэкомалва ымы кытвэнъым коргытаңысъэты ымы ңэрагты ваԓьын.
ЭНАЛЬОЁТ РАТВЫНЪЁЛҚЫЛТЭ ЭВЫР ОʼРАВЭТЛЬАТ – ЫНАНСЫМСЫҢ ГЫМЫКЫ ВАЛЬЫТ Тъэсэ гииткуԓьэтыплыткук вама «варат-университетык» тыпэлқынтэтык газетагты.
Гитигым ынкы йилыԓьэтыԓьу, энанрымэткоԓьо ответственный секретарык, сама 1989 гээтагнэпы 1993 гээтагнэты мигсиринэнлеԓьу округкэн газетак лыгийилымил, қаарамкыелымэл ынкъам айванаелымэл тайкыё «Мургин нутэнут».
1995 гиик ынқэн газета рыйылгэквъи газетак «Крайний Север» (рырымэн газетакэн «Советская Чукотка». – Приме. авт.), ынкы гым тынъэлык энантэнмавыԓьо лыгъоравэтԓьаелымэл.
Яасы XXI векык лыгийиле ынкъам қорарамкыеля калейпатымгогъат Билибинкэн районкэн газетак «Золотая Чукотка» Тыкалентэнмавыркын ымы газетагты русийиле.
Куԓьтуравагыргын, йилиил, пэтывагыргыт, оʼравэтԓьат ынкъам ыргинэт игыткинэт вагыргыт, ңутиннутэкин аройвавсысагыргын – ынқэнат ымы гымнан эңъэлю, лыги, сама қитпу лынъёт гымнан нэнатвэгым, рыкалыровынво ымыԓьорыкы.
Гымык варкыт қонпыңкэнат винрэтыԓьыт кэлигисик, микынти икутъэр гииңитти винрэтыркыт пыңылгэсэк ынкъам рытэнмавык русийиле ынкъам лыгийиле калейпатынво «Мургин нутэк» тынкъам сама рылек проект «Ройыръын» русийиле.
Ынқэнат – Анфиса Шарыпова, Михаил Дьячков, Базик Добриев, Елена Евтюхова, Вера Грачева, Лидия Болина, Сергей Ыʼттъыкээв, Анатолий Тыңэру, Алексей Тиркын, Евгения Тыңэру, Елена Тэвлянкаав, Эԓьвира Венгер, Анна Отке, Людмила Данилова, Владимир Пуйъы, Любовь Вэрэгыргыңа, Надежда Паңаруԓьтыңа, Елена Ойъыкэ, Лилия Эʼйңэс, Валентина Кэвылқут, Ивилина Кэԓьэк, Натаԓья Лилялио, Лариса Выквырагтыгыргыңа, Андрей Носков, Тамара и Владимир Кликуновы, Людмила Лазутина, Дина Кэвқэй, Светлана Кочнева, Александра Уяганская, Раиса Эʼйңэлқут, Маргарита Меркулова ынкъам қутти.
Ымыԓьорыкы тынңивыркын гымнин вэлынкықун!
Плытковас тыривңыркын, гамгъоравэтԓьан ягталма ванэван ытръэт аммысвыната ваԓьылқыл, ипэ этъопэл синит симгъуԓьылқыл, кытрэвысъатыԓьылқыл ынкъам энъатъяаԓьылқыл йъэлыги.
Редакцияйпы Ынқэн вэтгавйыръат Иван Васиԓьевичына гантэнмавлен октябрык 2013 гиик юбилееты 80 гииңиткин округкэн газета тэнмавма.
Ынкатагнэпы қутти тувъёттэ ынан қынут винрэттумгыт тагазенңыкэн, ынңатал нэмықэй қонпыңакватгъат.
Эʼквыргъам, қынут Оʼмрувъен, рыпэлявъет ыргинэт тайкыёт сигқээқын мурык винрэтисгу ритыркыниңыт.
Дина КЭУКЭЙ, заведующиӈав информационныкэн-библиографическыкэн отделен анадыркэн Публичныкэн библиотекэн нынныԓьын Тан-Богоразын Пэтле пэлӄэтыԓьын Тыӈэтэгын (1920—1940) гитлин ытръэчкин чукоткакэн поэтгыпы, микын стихыт гакалейпатленат кэлик еп амгока Майӈымараквыргын.
Ынӈот гивлин классик чукоткакэн литературэн Юрий Рытгэв «Этааны, мэӈин лымӈэ нытвыӄэн Фёдор Тинэтэвыну, тэминӈыԓьу гитлин тэкэлиӈкы.
Ынинэт «Чавчывалымӈывлтэ» – ынӄэнат этлы ытръэч ромакавъёттэ лыгъоравэтԓьачавчывэн лымӈылтэ, ипэ лымӈэ таӈкалевэтгавыӈ рытчыёттэ, э*митлёнат ымваӈэт гитлинэт чимгъунмэйӈэвыԓьу лыгъоравэтԓьаваратык».
Ынин ытлыгын тъарӄораԓьо гитлин ӈэлвыԓьыԓьу Нэкъаяӈӄачкэн нутэйиквик Чукоткакэн.
Колхозатымгок Омолоныӈӄач ынкъам Анюйык, ынинэт йытоткоԓьыт нэмыӄэй ынкэгйит вэтгыԓьатгъат вак, товариществок нъэлгъэт.
1938 гивик ӈин-Тыӈэтэгын ӄол ынанъыттъыёл нъэлгъи комсомолыԓьо нымнымык Островное.
Гивиӈит-ым яалегты, 1927-ӄавык гамголен ынӈэнӄач рытомгавык кэличиткин вагыргын эвынӈуткэкыԓьин, ымы лыгъоравэтԓьэн.
Ипэ-ым рытомгавыӄ 1927 гивик омакатынвык Комиссиен национаԓьныкэн йилин ынкъам куԓьтурэн Айгысӄыфакуԓьтетэн ганъомравлен Ыннаны ваԓьын айгысӄыалфавит.
Ынӈингивиткук Тыӈэтэгын гэнӈивылин путёвкагъет калетконво Ленинградкэн институтык Айгысӄываратыргэн, миӈкы ганмэгчерымговлен рытомгавынво калеткоракэнат кэлит, елыԓьатынво кэлит русиԓьин тэкэлиӈыԓьин лыгъоравэтԓьаелымэл.
Нинъэйвэ Г.Н.
Меԓьниковына Тыӈэтэгнынэ моонэнат румэкэвык ынкъам йилыԓьэтык русиԓьыми лыгъоравэтԓьэн лымӈылтэ.
1940 гивик, ынкатагнэпы галягъат 80 гивиӈитти, Ленинградык гэтэйкылин ынин кэликэл «Чавчывалымӈылтэ» лыгъоравэтԓьаелымэл елыԓьатъё русиԓьымил Г.Н.
Меԓьниковына ынкъам рисоватъё ӄол нэмыӄэй тэминӈыԓьэ художника-ваӈӄыттамэнӈыԓьа Михаил Вукволына, мэӈин ганмылен вама Майӈымараквыргын вэрэгма мургин Нутэнут.
Тывъёлӄыл чама, иӈӄун Тыӈэтэгын гитлин ынанъыттъыёлкэн лыгъоравэтԓьэн поэтгыпы, микын еп амгока Майӈымараквыргын гэтэйкылин стихотворение.
Лымӈэ Тыӈэтэгын гэвинрэтлин йилыԓьэтык Конституция СССР.
Яйвачгыргын, Тыӈэтэгын пэтле гэпэлӄэтлин, 1940 гивик, ӄлигче элеӈитыԓьу.
Мыткалейпатыркын лымӈыл калейпы Фёдор Тыӈэтэгнынин ГЭНЫМЧЕВЛИН, ТЫМЫК ӃОРАӇЫ Чавчыва ванэван ныгынриннин ԓьэлеӈкы ӈэлвыл.
Ӄынвэр ыныкӄач нымытвалын о*равэтԓьан иквъи: – Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыԓьэты ӄытгъи эргыръок.
Ӄаачыкойпы ляйвыма ԓьунин о*равэтԓьан нинэвэнӈэтӄин.
Йъонэн.
Инэвэнӈыле ванэван ныԓьунин ыныкы тылеԓьын чавчыв.
Чавчывата пыкиринэӈу ивнин: -Оой, унмыӈан-ым иа*м ынӄэн тымын!
Инэвэнӈʼыԓьэ ивнин: -Эӄуликэ, гынтаквыргэгыт, энмэч ӄывинрэтыркын инэвэнӈэтык!
Чавчывата ивнин: -Ээй, вынэ мывинрэтгыт, ытрэч-ым иа*м рэквыт тымын унмыӈан-ым?
Инэвэнӈыԓьэ ивнин: -Миӈкри-ым нивигым – ынкъам нымчен, мачынан ӈогӄэн мынмыъан.
Ынкъам нынпаавнэн эмӈэлвыл рытык.
Чавчывата очнэн: -Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым уриӈан иʼны варкын, ынӄэн майӈыаʼӄалеӈгыргын.
Нымкыӄин ӄораӈы ранмыткоӈынэн.
Самира АСАДОВА, Эвын ЭКУКЭКИ 7 ноябрык овэчвынкалыровкэн ансамблен «Оленёнк» рэнъэлӈыт 55 гивиӈитти рытомгавтагнэпы.
Ынкы овэчвынкалыровыԓьо гитлинэт эргыпатыԓьыт ӄитпыԓьыт раройвавынво грапчакэн-млявкэн эвынӈуткэкыԓьин куԓьтура райвачыӈӄачкэн-ӄэралгыӈӄачкэн нутэйиквикин Чукоткакэн.
ГЭНЫННЭТЛИН ГАКАӇЫЛЬАНМА – Ӄол итгъи эргыпатыԓьа грапчаԓьа Геннадий Паӈантона рагтытыляма гэкэӈэ бригадакэн ӈалвыԓьэпы совхозэн авыннымнымэты яамгонэн грэп, миӈкы ынан нэнатвыӄэнат вэтгавыт стихгыпы «Ӄэюуӄэй» лыгъоравэтԓьэн поэтэн Михаил Ваалгыргынэн, – нивӄин эргыпатыԓьын кэлиныгйивэтыԓьын калеткоракэн Росиен Елена Нутэкэу.
– Томгатгъэ грэп, э´митлён гаяален тэнмавма овэчвынкалыровынвэты, э´митлён элӄэтвээмыԓьэ гичиву нэлгыгъэн ынкъам, этъым, амынӄэната рытомгавъё ансамбԓь нэныннэтын «Ӄэюуӄэю» («Оленёнок»).
Кэлиткуплыткук Анадыркэн педучилищек Елена Нутэкэу гарагтылен Алӄатваамэты, миӈкы ӈэнъянвык рээн чимгъуу рытчынин рантомгавӈык чиниткин овэчвынкалыровкэн ансамбԓь.
Лыгэн-ым эвыр ынкы гыютԓьу нъэлгъи ынкъам инэныгйивэтыԓьу, эмэлкэ гыттэпычьу.
– Тэӈвытку ансамбԓь говэчвынкалыровлен 7 ноябрык 1965 гивик, – нэнакэтъатӄэн Елена Ивановна Нутэкэу.
– Ынкатагнэпы рыгйивэтыркын рытомгавъё торансамбԓь.
Тывъёлӄыл, иӈӄун рылеплыткук Москвак 1957 гивик Ымнотаеквэкэн фестиваԓь ӈиныԓьин ынкъам студентэн эвынӈуткэкыԓьин коллективыт овэчвынкалыровкэн гунмыӄитпэвлинэт.
Энмэч ы´ттъыёлкэнат рыкалыровъёттэ чинит Нутэкэунэ млявыт гиину ыкъам гичиву нэлгынэт овэчвынкалыровыԓьа.
Ынкы гатаӈынкалырова чаакайытвагыргын ынкъам чемгъотвагыргын о´равэтԓьэн ӈаргынэнагъет.
Таӈытвыӈ ӄутти млявыт: «Качающиеся травы» (´Илюԓьэтыԓьыт въэйыт»), «Пришла весна» («Гыроръогъэ»), «Танец с копьями» («Пойгыткоԓьыт»), «Каюр» («Магляԓьын»).
Ымваӈэт нымкыче ансамбԓь гатвален Анадырык (Въэӈык), миӈкы ганкалырова ымы мляв ансамблен «Журавли» («Ӄэтчанрот»).
«Ынӈатал-ым онмыкоргаво ынкъам гичиву нылгыӄин овэчвынкалыровынвэты ӄытыԓьэ ынӄэн мляв, о´птыма ӄэтчанрот ӄэглынангэт ыргынан ныԓьуӄинэт млявык, ынкъам млявыԓьыт ынӈатал ныӄэтпымлявӄэнат, ыкоргычтатӄэнат млявык…».
– гэкэлилин очеркык ынӈингивик мооԓьа тэкэлиӈкы Евгений Рожковына, мэӈин гамэгчерымголен ӈиныԓьу энма зоотехнико ӄорагынрэтсовхозык «Коммунист» нымнымкин Элӄэтвээм.
РОЙЫРЪЫМЭЛ ОВЭЧВЫНКАЛЫРОВЫНВЫК Игыркин инэнлеԓьын ансамблык, директор Элӄэтвээмкин Яракэн куԓьтурэн Анастасия Паӈанто нивӄин, энмэн 55-ча гивиӈит овэчвынкалыровыԓьа гэнумэкэвлинэт ынкъам ганкалыровленат нымкыӄин млявыт, э´митлёнат ымы игыр гэԓьутэ овэчвынкалыровма: «Наша земля» («Мургин нутэнут»), «На рыбалке» («Ынныӈыттынвык») ынкъам ӄутти.
– Ивкэ нэмэ, такытооркэнаӈа, «Оленёнкак» нъымлявыркынат ымыԓьэты ӄутти ройыръыт, игыр ынкы варкыт ӈирэӄ лымэвыр ӈроӄ, – нивӄин ӄонпыӈкэн овэчвынкалыровыԓьын ансамблык Нина Ятгыргина-Ёккы.
Ӄэглынангэт ансамблык «Оленёнок» гамлявленат элӄэтвээмкинэт ымыԓьыройыръыт: ынкы гамлявленат Константин ынкъам Анна Эномлентэ ыргин гэӈээккэтэ Елизаветана рээн, Натаԓья Пэӈэвги ынкъам ынинэт ӈээккэт Вероника ынкъам Саша, Сергей Ёккы ынкъам ынин экык Юра.
Ыргинэт чычеткинэԓьыт Жанна, Иван ынкъам Родион, ройыръын Тэвлянкаун – Саша ынкъам Игорь, лымӈэ Геннадий Паӈанто гэӈэвъэнэ Елизаветана рээн.
Рымагтэты ынан нэнатвыӄэнат пилгъэйӈэтэ грапчаԓьыт ансамблык Анна Вуквуӈа ынкъам Екатерина Ӄэргытваал.
Ынкы овэчвынкалыровыԓьо гитлин гыютԓьэн типъэйӈэк Лидия Актемирова, микын ӄулиӄул нывыргыргэтӄин о´птыма пыԓьыԓьывээмӄэй.
Говэчвынкалыровленат чит ваԓьыт Государственныкэн лыгъоравэтԓьэн-айванаԓьэн ансамблык «Эргыръон» Юлия Тэвлянто ынкъам Нина Черемушникова-Йиԓьэӈӈы, Натаԓья Пэӈэвйи, Зинаида Тэулянкау, Иван Тавтав, Елена Ятгыргина, Геннадий Паӈанто ынкъам ӄутти элӄэтвээмыԓьыт.
Мыкыӈ 20-к о´равэтԓьат, ваԓьыт ансамблык, нылейвыӄинэт овэчвынкалыровынво амноӈыԓьэты, ныӄитпувичвэтӄинэт слётынвык ӄорагынрэтыԓьэн, э´митлёнат эмӄынгивик нытваӄэнат перевалбазак совхозэн «Коммунист» ынкъам «Дружба» нымнымкинэт Элӄэтвээм ынкъам Мэйӈыпилгын.
Справка «КС» «Оленёнок» гатаӈэргыпатлен вама ӄолеванвыткок – Москвак, Санкт-Петербургык ынкъам ӄутти айгысӄыгородыткок Россиен.
2015 гивик тэлеӈкинэткукин фестивалык «Эргав» Элӄэтввэмкин ансамбԓь жюритэ гатвылен эналватыԓьо типъэйӈэк ынкъам млявык, таӈынкалыровыԓьын лыгъоравэтԓьапрограммак.
Иван О´МРУВЪЕ Эмӄитпыԓьэтык художникыт 1950-ӄав гивиткук ынкъам ӄутти ваӈӄыттамэнӈыԓьыт Чукоткакэн этъо гыёлыӈ ынкъам амалваӈ ваԓьо тайкыёттэ тэминӈыт нъэлгъэт.
Чукоткакэн художникэты Елена Янкуна 1962 гивик гэпкитлин кэлинӈивэт америкаԓьэн эргыпатыԓьын художникгыпы Рокуэлл Кентэн, миӈкы ынан гэкэлилинэт вэтгавыт: «Ыннанмытлыӈэн йъилгыӈитти галягъат, титэ нъэлык гымнинэт 80 элеӈитти о´раттагнэпы Москвак нэнӄэвивын гымыкы ваӈӄыт, таӈкалеё Гынан, миӈкы танԓьоӈ чымӄык вагыргыт Гынин варатэн.
Морыкы ынӄэн майӈыгаймычьын этлы ытръэч тывъёттэ тайкыёк гэԓьутэ вагыргыт Эйгысӄык, ымы о´равэтԓьат ынкы нымытваԓьыт, микыргин вагыргыт гымнан лымалё гэтчылинэт, микынти гымнан ы´лгытумгу тылгыркынэт, Ӄонпы гымы ӄача ӈронгэвэӈэт варкын ваӈӄыттамэнӈын ынкъам тыкэьтъоркынат вагыргыт коргычьаткэнгыёлятъёттэ вама таӈъоравэтԓьак рээн.
Ыныкит гым ныӈинъэв тъытвагъак, вэты тэӈэвын тъыԓьвылгыгъэк Гынык рээн, Тытэнӄитпыӈыркынигыт Гыт ынкъам тытэгъеӈыркын, иӈӄун Гынин варат Тургивиӈит нъэлык амаравкэвагыргын вама нытаӈнымытваркын».
Ынӈин ниничгытэтӄин ынкъам нивӄин тэминӈычьэтыгйит ваӈӄыткалечетык америкаԓьэн художник ԓьук калеёттэ ваӈӄыттэ 32 элеӈитыԓьэ художникӈавэн Елена Янкун.
Ынӈин ымы гатаӈытвылен гыютԓьэн директора ванӈӄыттамэнӈыракэн Анатолий Оськинына, ынӈытэӄ пэлӄэтыԓьэ.
Гъурэтлиным Елена Янку нымнымык Инчьувэн Чукоткакэн районкэн.
Энмэч 14-ча элеӈитыԓьу ытлён гамэгчерымголен Увэлекн ваӈӄыттамэнӈырак.
Ынинэт тайкыёттэ ы´ттъыёлкэнат калеёттэ ганъяленат тэминӈыԓьэ Тукайына ынкъам Хухутанына.
– Ынан ваӈӄытык калеё мытлёчетгыргын «Спортивные соревнования» («Мытлёчетгыргыт», 1960) такамвагыргыгъет ваԓьын, – нивӄин художник Григорий Ы´ттъывэгыргын.
– Ымы горагэтата тайкыё «С охоты» («Гыннэгӈыттынвэпы», 1965), «Нападение волков на стадо» («Пэнрыё и´гэ ӈэвыл») ынкъам ӄутти.
Янкуна ыы ӄитпу нинэлгыӄинэт тэйкык тывъёттэ лымӈылтэ.
Ынан ганкалыровленат ваӈӄытык лымӈылтэ «Старик и Келе» («Ынпыначгын ынкъам Кэлы»), «Женщина-моржиха» («Ӈаврыркы»), «Похищение охотника орлом» («Тоԓьатъё гыннигӈыттыԓьын тилмэ»).
Тэмиӈэтыԓьын художник Елена Янку 2 августык 1977 гивик гэныннэтлин эргыпатыԓьо художнико Россиен.
Ымы 1930 гивик гъурэтлин (гэмо ипэ титэ.
– Ред.)
ӄол ваӈӄыттамэнӈыԓьын лауреат премиен нынныԓьын Репинын, эргыпатыԓьын художник Россиен Галина Тыӈатваал.
Гыютԓьэрык ынкъам мигчиттумгэ ытлён нытвыӄэн ы´лгытэминӈыԓьу ымыԓьо тайкыёк.
Еп ӈиныԓьу ытлён гамголен рисоватык, ӄонпы нинэтэӈгитэӄинэт ытлыгэ калеёттэ рисунккат гынникин, мэӈӄо ынӄоры нъурэтӄинэт ваӈӄытык.Гэплыткулинэт ынан ӈэръамытлыӈэн класстэ, 1945 гивик Тыӈатваал гамголен мигчирэтык Увэлекин ваӈӄыткалеткорак.
Ынкы ытлён гэныйгулевлин, гэнинъэйвылин тэминӈыԓьэ Ытлён гэнинъэйвылин ымы ваӈӄыткалечетыԓьа Рэнвилынэ ынкъам Оннона, микыргин ваӈӄытык калеёттэ Вера Эмкулынэ,ымыԓьорык гиину нылгыӄинэт, нанъяӄэнат.
Гыютԓьэ ынкъам мигчиттумгэ Тыӈатваал нытвыкэн художнико-коргычемгъоԓьо, тэминӈыԓьу ваӈӄыткалечетык.
Наӄам ынинэт тайкыёк ыргынан ныԓьуӄинэт ымыԓьо ваԓьыт вагыргыт, тайкыёттэ энмэч еп ӈиныԓьу вама.
Ынкы ынан таӈъораӈ, танчечавыӈ нинэкэлиӄинэт ваӈӄытык мигчир ӄорагынрэтыԓьэн, таӈпэраԓьын нутэйиквин мургин.
Ынкэгйит ваԓьыт произведеният «Охота («Гыннэгӈыттыгыпгын») ынкъам «Про китёнка» («Ръэвӄэй»).
Кынтэгыннигӈыттыԓьын ганымытвален илирик И´мэлин.
Нымкыӄин мэмылтэ, унъэлти, рыркат ынан нэнанмыӄэнат.
Ӄол итгъи нэмэ гыннигӈыттысӄиквъи.
Рыпыткэвнин унъэл, пыгпыг ринтынин.
Ынӄоры а´тчамгогъэ, титэ рыпыткавъё гынник рэрулытвигъэ.
Вытку ынкы моонэн тиӈук.
Энмэч гэвулӄытвилин, аӈӄы аечгатымгогъэ.
Чывинин ӈилгын ынкъам рытрилнин унъэл.
Мэлетык гыннигӈыттыԓьын нэмэ охотанвэты ӄытгъи.
Ԓьунин рыркайӈын ынкъам моонэн кылек.
Рыпыткэвнин.
Кытъаткэ-ым рыркы кэтгултэтык камаграгъэ ынкъам тиӈунин аӈӄачыкогты охотник.
Роратвавнэн лымэвыр пэтле аӈӄачыкогты тиӈунин – гэмо.
Ӄынвэр аӈӄачыкокэн ярак пыкиргъэт.
Ынкы рыркы ӄулиԓьэтгъи: «Гымнан тъэйӈэвын рамкыԓьатынво о´равэтԓьан, микынэ мури нанрочгыпавыркынэмык!».
«Ӄырэсӄиквытык, мынгитэн, мэӈин ытлён».
Рэсӄиквъэт, охотника ԓьунин арычгытваԓьын ынпырыркы.
«Ынӈин ваԓьэгыт.
Ынӄэн гынан рырочгыпавыркынат мургинэт нымытватомгыт?
Эви гынан гэмо, ыныкит рыпыткэвын гынник, вэты тымъёлӄыл?».
Гыннигӈыттыԓьын моогъэ ырынпывэтгавык, нанкалыровын ыныкы арычгытваԓьын рэлку унъэл.
Ынӄоры охотникэты нэрэтын ӄаатъол йивэвыԓьын.
«Ӄынугын, - ивнин ынпырырката.
– Вай ынӄэн гынин тэкичгын, крычмын вама ратъё аӈӄагты.
Ӄынуркын ынкъам лыги ӄытчыгын, ӄыпаагэ ынӈин итык.
Ӄынӈивыркын тэнтэкичгын».
Ымаляӈэт ынкъам ԓьэлеӈит ганымытвален рыркак охотник.
Гырокы рыркарамкэты эмтэӈычьын тэкичгын нанӈэвын8´ӈон.
Ынӄоры ынпырырката охтник рыркано рытчынин ынкъам рыркаӈалвыԓьык нъэлгъи.
Эквэтгъэт рыркат аӈӄаеквэ .
Охотника ԓьунин, рыркат аймавыӈӈогъат элерэты Им´элин.
Ынкы нэмэ ытлён нъэлгъи о´равэтԓьо, ныкитэ-ым ныетӄин ченэтрагты.
Инъэ ринтынин аӈӄагты тэнтэкичгын.
Нъэлгъи кынтэгыннигӈыттыԓьу.
Ынкатагнэпы рыркат ӄонпы нывэлыӈӈогъат Беринговкэн э´рынвык, галгат нэмыӄэй ынкайпы нытаӄэнат.
Гэкэлилин 1956 гивик увэлеԓьэпы Рыпэлгыаы.
Эмтэӈычьэтэ, рыпэт кынмал ымы пэин лейвыԓьыт.
– От счастья (удовоԓьствия) аж вместе всегда ходят.
Э´квырга нивыпэтигым.
– Просто я стесняюсь.
Э´квырга нивигым, мачторгынаторэ оппы.
– Да просто я думаю: дело ваше.
Иван О´МРУВЪЕ Сентябрык калеткораткок округкэн рамгогъа туркэлиткугивиӈит.
Каленыгъеватыԓьэты, гыётԓьэты эвынӈуткэкыԓьин куԓьтурак ынкъам лыгъоравэтԓьаелык, эргыпатыԓьэты мэчетԓьэты каленыгъеватгыргык Россиен Вера Алексеевна Грачёван Ы´лёӈэт кэлигъюлеткин мэйӈыкрычмын.
Ытлён горатвален мигчирэтык калеткоракэн интернатык нымнымкин Рыркайпиян ынкъам игыр приложенияк «Мургин Нутэнут» ынӄэн мэгчервагыргын ынан кэтъоркынэн.
ИПЭ МЭӇИН Ы´ТТЪЫЁЛ НЫЕТТЫКЫТКУӃИН – Титэ тэӈвытку тыйъонат интернатыԓьыт, гымнан ы´ттъыёл тивынэт тэмурыгӈэ: «Еттык», – нивӄин Вера Грачёва.
– Э´квырга-ым ӄутти интернатыԓьа лёнтатлыӈа нэнтыгым.
Вера Алексеевна чимгъугъи, ӄэйгипэ нэнтыгым авъеткынка ваԓьа, ынӈин люӈитыԓьыт рэсӄивыԓьыт – ы´ттъыёл еттыкыткук, ыныкит гавэтгавымгота ытри.
Ипэ русиԓьымил ныеттыкыткуӄинээт, ӄэлюӄ ытри гайъота етыԓьэ лымэвыр рэсӄивыԓьэ.
Этлы ытри гэетэ, ипэ рэсӄивыԓьын.
Ынкъам Вера Алексеевна эмӄэлелвынэ эвыӈӈогъэ, аны ӄэглынангэт ипэ гым тыетык.
Ӄэтэв ынкэӄэй лыгъоравэтԓьамэл ивнинэт кэлиткуԓьыт: «Вай гым Вера Алексеевнайгым».
Ӄол мэӈин ӈан, тынтыяатын ынин нынны, вэтгавымгогъэ: «Мури нэмыӄэй мынъеттыкыткуркын янор лыгъоравэтԓьаеля, ынӄо русиԓьымил, Вера Алексеевна?» – «Вынэ ынӈэ.
Итык-ым нымэлӄин вэтгавык ӈирэнйиле – русиԓьин ынкъам лыгъоравэтԓьэн» – «Рэӄулым колё!
Гыт мурык ритгъэ кэлиныгйивэтыԓьу?» – «Виин гэмо, э´квыргъам ӄонпы турыгрээн ӄача тыратваркын, гым социаԓьныкэн педагогэгым».
– Коргаквыргын, иӈӄун гымнан чиниткин алваткогыргын тыраныплепавӈыгъан, – рымагтэты нивӄин тэӈвытку рэсӄивыԓьын калеткорак-интернатык нымнымкин Рыркайпиян Вера Грачёва.
Ынӄэн гатвален 15 гивит яалегты.
Рыркайпиягты еп аялгытка ы´вэӄучик рээн Вера Алексеевна Грачёва гэмигчирэьлин Анадырык Чукоткакэн институтык пытӄыйгулеткин ынкъам раройвавкэн каленыйголятгыргын, лымӈэ Увэлек.
Ныватык Анадырэты лёӈпаа итгъи рымагтэты кэлиныгйивэтыԓьу итык, рыйгулевыркынинэт грамматикак ынкъам вэтгавык лыгъоравэтԓьаелымэл нымытваԓьыт столицак, микырык ы´лгу ынкъам ӄитпу нэлгыркын гыюлетык лыгъоравэтԓьэн вэтгав.
Галягъэ ӄымэк гивиӈит, титэ Вера Грачёвана Михаил Зеленскийына рээн намгогъан рыкытвылевык рымагтэты проект Ассоциациен эвынӈуткэкыԓьин варатыргэн Чукоткакэн «Вэтгав.
Урокыт лыгъоравэтԓьаелык гыюлеткин».
Ынӄэн мигчир эчвэрагыргын рыкуврэтэвыркын, амынан коронавируса виин рынви- летгъи.
– Чекыяа вак нымнымкин калеткорат Эквыкыннотгыпы ынкъам округкэн авыннымнымгыпы, гымнан тытэнчичевын ынкъам гакытрэватымгойгым рымыркутвэтык каленыйголятгыргын ынкы, кынмайӈаквыргын Рыркайпияк, – рымагтэты гивлин кэлиныгйивэтыԓьын.
Лыги лыӈкы мургин коллектив гым гакытрэваптэгым рытомгавык таӈвавылгыгыргыт кэлийгулеткин калеткоак нымнымкин Рыркайпиян, иӈӄун нытэӈмэйӈэтыркынэт ытри.
Урокык рээн чама гыму нинэлгигым ӄутти мигчити.
Ӄутти кэлиткуԓьыт вэты гынрыру лынъёлӄылтэ, миӈкри ӄутти ныролпэраӄэнат, ӈъоройыръык мэйӈэтыԓьыт.
– Педагога вэты лыги лынъёлӄылтэ чимгъут рымайӈавъён, рыйголявъён, ынӄэната гымнан ымыԓьо вагыргыт нинэкэлийгым дневникык.
Кэлиткуԓьыт амалваӈ ваԓьыт, амалваӈ чимгъуԓьыт.
Ӄутти, тэнмычьо, эмъергэтыԓьыт тымӈалголяӄ, ымы гэрынпычьэтэ ытри.
Рыйголявма ӈинӄэгти ынкъам ӈээккэӄэгти кэлиткук тъиву нинэлгыӄинэт ымы ӄутти вагыргыт, ынӄэн ӈэнъянвэн ярак нымытвавагыргыт, лыги нинэлгыӄинэт ӄутти нэнэнэт ролыӈ ваԓьыт мэчтъылыԓьыт ӈъоԓьыт ройыръэпы.
Ынӈин ваԓьыт ройыръыт гатваленат Рыркайпияк, миӈкыри ытри гъываӄочема гаялгытленат энмэч ининик XXI век.
Итык социаԓьныкэн педагого Вера Алексеевнана вэты нинэркылеӄинэт ӄутти мигчитти, э´митлёнат ынан тэнмычьо гэтчылинэт еп мэгчеранма Увэлекин калеткорак.
Ынкъам ынӄэната моонэнат кэлик дневникыт ымыԓьо ӈэнъянвэн.
Нывинрэтӄин ынӄэн тэӈыйгулетык чимгъут рымайӈавъён.
Миӈкыри ӄун нэнэнэт ӄутти мачалваӈ нэтыӈӈоӄэнат имырэӄык, лымӈэ ырык гэԓьутэ пэнинэт рамаравӈыԓьыт, тымӈэнотъаёк а´нӄатыӈоԓьыт рэӄык ынкъам чама гэрнпычьэтэ.
Мэгчерымгок Рыркайпияк Вера Алексеевнана румэкэвнинэт йытоткоԓьыт.
Янор ынан ырыкы тывнэнат таӈввагыргыт гэмгэкэлиткуԓьин, ынӄоры вытку рыгйивэннинэт, ыныкгэта, ыргинэт эвматгыргыт, ваԓьыт а´ӄалтатгыргыт.
Ынан лыги, ыныкит ӄонпы э´йӈэчьивык нэнэт, эвинрэткэ ритыркын ынӄэн мигчирык, ипэ пылмарэты ырыгрээн гаратваӈа, томгыԓьатэты гэрэнлеӈэ ымыԓьо ваԓьыт ыргинэт вагыргыт.
Э´йӈэвнинэт ынпыянвыт вэты ынӈин гэринӈэ ынкъам энмэч галяк ӈыроӄ гивиӈитти ырыгрээн ӄитпыԓьэтык ыргынан нэнлегъэн гыёлчегыргын «Семья-2008».
Гэгъюлчитлинэт ӈроӄ командат, миӈкы гатваленат кэлиткуԓьыт, ыргинэт йытоткоԓьыт ынкъам ӈэвмиргыт.
«НЫГЫТТЭПИГЫТ О´РАВЭТЛЬАЙГЫТ…» – Гым тычичевык, вэты лымалё гэлгэ рэӄык этэчичевкыԓьын кмиӈын, авнатымӈээрычгын рывэтгавъёвык ытлён, – рымагтэты нивӄин Вера Алексеевна.
– Овэчванма спектаклык, тэнмычьо, нэнэнэт тымӈалголяӄ нэмыӄэй гамгота гэчевытвак, увичвэтык, гитэ ипэ микыну.
Вытку увичвэтык ытри, гэчичевэ, миӈкри ваԓьын ытлён.
Кэлиткуԓьыӄэй гагаймава овэчванма.
аромкыӈ гэнъэле, ынкъам ӄол гитэ люнтэнчичевэ увичвэтыркын ытлён лыэвыр энмэч вагыргыгъет ынпэвыԓьин ытлён гитэ.
Тэнмычьо, рыкалыровма увичвыт спектаклык кэлиткуԓьыӄэй нэмыӄэй эмэлкэ ынкы гувичвэтэ.
– Ынӈатал гэчевкы ваԓьыт урокыт рыляёттэ кэлиныгйивэтыԓьэ Рыркайпиякэн Юлия Чайвыӈан, нунтымӈӄин ытлён, гэчичевэ ынан кэлиткуԓьыт, – нивӄин Вера Грачёва.
Вера Грачёвана лымӈэ тэнлыги, иӈӄун нэнэнэт гэнмэйӈэвэ таӈычьатэты вак ӄотырыкы.
Ыныкит гаӄолентоԓьата нанагты, эвын нэмыӄэй ытри гавэчыёта, гэрынпычьэтэ лыгэн-ым каленыгъёлявыԓьэты.
Эъопэл ӈэнъянвыт гарылга нэмыӄэй танчемгъоравэтԓьо.
Тэнмычьо, лывавыԓьын рэӄык ытлён кэлиныгйивэтыԓьэ гивэ: «Пылчемгъоравэтԓьо итык чичевыркын…».
Лымӈэ Ы´ттыёлкэн этапык энанръачӈытовкэн проект «Вэтгав.
Уроки чукотского» 2019 гивик гакытрэватленат винрэтык чит кэлиткуԓьыт Рыркайпиякэн игыр итыԓьыт кэлиткуԓьу Чукоткакэн колледжык ынкъам Анадыркэн лицейык Владислав Кымъылӄут, Олеся Кымъытэгныӈэ, Валерий Кымъылӄут, Алёна Итылкэу, Евгения Ы´ттъыӈэӄэй, Софья Тымӈэкауӈаут, Анастасия Тыӈаан, Анна Тылваал.
Иван О´МРУВЪЕ, Ӈутингиввик мытынрынгиивыркынэт 120 гивиӈитти тэкэлиӈыԓьин Тихон Сёмушкинын, тэкэлиӈыԓьин романык «Алитет уходит в горы».
Ынӄэн ӄол ы´ттъыёлкэн кэликэл вагыргыгъет Чукоткак ынкъам ынкэкинэт о´равэтԓьэн, э´митлён СССРык гэргыпатлен.
Тэйкыплыткук кэликэл 1948 гивик тэкэлиӈыԓьын гатаӈэргыпатлен ынкъам… гинэнпиривлин Сталинкэн премията ӈирэӄэв степенэн.
Панэна гыютԓьэт ивыркыт, иӈӄун ынӄэн кэликэл гэтэнтэйкылин, миӈкы гатвылен энантомгаквыргын торвагыргык Чукоткак ынкъам ӈунри рытчык америкаԓьэн рэнутэпириӈыԓьыт.
Э´квыргъам янор таӈгэмо гэтчылин, иӈӄун Чукоткак ымваӈэт рэӄитпэвы тэкэлиӈкы Сёмушкин.
Тихон Захарович Сёмушкин гъурэтлин 26 июнык 1900 гивик нымнымык Старая Кутля Пензенскыкэн областяк ройыръык уттытэминӈыԓьин.
Ининик 1920 гивиткут ытлён гамголен кэлиткук физико-математикакэн отделенияк Москвакэн государственныкэн университетык.
Ынӈингивиткук чекалваӈ гатваӈӈолен ынин вагыргычемгъон, титэ Сёмушкинына калевэтгавымгонэнат тайкыёттэ кэлит эргыпатыԓьэн нымытвавагыргык гыютԓьин, гыюлетыԓьин Чукоткак Владимир Тан-Богоразын.
Ӈэныԓьанма, калевэтгавыплыткок кэлит Тан-Богоразын, гиину ынан гэтчылинэт вагыргыт Эйгысӄыкин.
Ынӄэнат чимгъуу лыӈык ынкъам винрэтэ Владимир Германович Тан-Богоразына Сёмушкин гатвален экспедицияк алваӈ рытчынво ӄулинутэԓьин гаймычьыԓьыт Эйгысӄык.
Элек 1924 гивик Сёмушкин тэӈвытку гатвален Чукоткак экологическыкэн экспедицияк рээн.
Экспедицияԓьа алваӈ рытчыёлӄыл ӄулинутэԓьин концессия Huedson´s Baj Companj.
Ӈотӄоры Сёмушкин чинит эрму гитлин сталинкэн-экономикакэн экспедицияк.
1928 гивик гэнъэтлин директоро ы´ттъыёлкэн калеткорак-интернатык ӈиныԓьин-лыгъоравэтԓьэн нымнымык Ӄытрын, кэлиныгйивэтыԓьу историяк, выёԓьо Даԓькрайисполкомэн Чукоткакэн районык.
Ининик 1930 гивик Сёмушкин гаялгытлен майӈынотагты ынкъам гамголен мигчирэтык Комитетык национаԓьностэн Наркомпросэн, миӈкы гитлин гыютԓьу вагыргык кэлигъюлеткин варатыргэн Эйгысӄыкин.
Ынӈингивиткук ынан моонэнат кэлик пыӈылтэлтэ ынкъам очеркыт, э´митлёнат накалейпатымгонат журналык «Красная новь» гакалейпатлен майӈыочерк, ынӄры ынан калеёттэ вагыргыт гамголенат калейпатык ӄутти журналык.
1937 гивик Сёмушкин нъэлгъи литераторо.
Нымытвама Чукоткак ынан гэԓьулинэт нымкыӄин вагыргыт, э»митлёнат ӈотӄоры гакалейпатленат ынинэт кэлик.
Ынанъыттъыёлкэн ынин калейпы «Чукотка» 1938–1940 гивиткукин ытлён гатаӈэргыпатлен.
1948 гивик ынан гэтэйкылин роман «Алитет уходит в горы».
Ынӄэнат ӈирэӄ кэлит нымкыче гэпытӄытэйкылинэт такнигаӈынвык ынкъам гэйилыԓьэтлинэт ӄолеваратэн елеты.
Гэпэлӄэтлин Тихон Захарович Сёмушкин 1970 гивик Москвак.
Ынӈатал гагтытвылен романык герой Э´литэт.
Ныкынтэӄин аӈӄагыннэгӈыттыԓьын, вилыткуԓьын – колё ныӄитпыӄин о´равэтԓьан.
Кытъаткэ-ым ӄол гитэ тэрмэчьыӈыԓьу гатвылен кэлик.
Герой кэликин Сёмушкинына тэӈу люӈылгыԓьын, э´квыргъам тэкэлиӈыԓьэ романык тэӈу гэлгылинэт катголтатгыргыт вагыргык ынӄэн героен.
Ӄол ӈэлвыԓьык Валӄарайкэн совхозкэн бригадиро гитлин Никлой Олвав, Ытлён ынкъам чавчыват нивӄинэт, иӈӄун ӄэглынангэт гатваален айгысӄынотаӈӄач ынӄэн пылчимгъуԓьын ынкъам ӄэтпаройвыԓьын о´равэтԓьан.
Лымӈэ Ӄутти вагыргыт вама советкэн вагыргынлягыргын Чукоткак лымалё люӈылгыԓьыт эвынӈуткэкыԓьэ.
Ынӈин гапэрален колхозатгыргын 1940–1950 гивиткук нымнымык.
нымнымык Берёзово Марковкэн районкэн.
Ынкы эмъэнӄэтык колхозатык ӄутти чавчыват гэрвынтоленат .
Энанымгоӈатыԓьыт ынӄэн вагывргык гэпирилинэт, гэсудлинэт ынкъам гэнэквэтэвлинэт парохода Владивостокэты.
Берёзовкэн вагыргын нымкыче гэкэлилин винрэтыԓьэ корреспондента газетэн «Крайний Север» Анфиса Никитьевна Шарыпована, мэӈин 1950-ӄав гивиткук гэмигчирэтлин нымнымык Варээӈ ынкъам лыги гэлгылинэт ынан ынӄэнат эрвынтогыргыт.
Этааны, ымыԓьоргэн варатэн лымӈылык гатва таӈычьатгыргыт ынкъам а´ӄалтатгыргыт, титэ ӄынвэрэвын гэналвата таӈвагыргыт.
Ымы ынӄэн лыгъоравэтԓьэн лымӈылык.
Ӄол ынӈин ваԓьын лымӈыл мыткалейпатыркын газетак, калеё гынунэтык 1950 гивиткут.
Эккэрык наванлягъан ытлыгын тэйкык ырыкы увичвэткин ы´твыӄэй.
Эмъэнӄэтык тъытвыӈык ытлыгэ тэйкынин пууръу мэйӈуӄӄэм, рывакъовнэнат ынкаткынык эккэт ынкъам аӈӄаеквэ рэквэтэвнинэт.
Э´квыргъам кмиӈыт пирининэт тилмэ ынкъам ӈэвтилмэ ытри рымэйӈэвнинэт.
Мэйӈэтык кмиӈыт чинит гыннэгӈыттымгогъат, наӄам ныкынтэчьэтӄинэт.
Тымык ынанмайӈычьын ръэв тилмэ нэтрилынэт кмиӈыт рагтык йытоткоԓьэты.
Рагтык кмиӈэ навэрэӈыӈӈон ытля, мэӈин нинэнтэрмэчьыӈэвӄин ытлыгэ.
Нэнвыгъэн ытлён ярайпы.
Ынкатагнэпы ытлыгын нымытваӈӈогъэ мылгырак.
Эккэтым ӈавтыӈгъат ынкъам нэтэйкын ныркывӄэн лыгэран.
Галымӈытлен каленво Константин Иива, мэкына гатвылен лымӈыл ынйивэ Колутина, нымытваԓьа нымнымык Нунъэмун Чукоткакэн районкэн
Мэ, мэлюквэтыткуԓьытури?
Мытив гыт пэнин ивыԓьигыт:«Ев-ев тырамэгчератыӈо, ынӈатал мытратагнымытваӈӈо».
Нивӄинэт, ытлён лыгъэткин о´равэтԓьан.
Нивӄинэт, энмэн торвагыргын пыкиргъи.
Нивӄинэт айгоон, гыт нытъылигыт.
Нывалёмморэ, тури ӄонпы ӈанӄо рэенӈытык.
Иван О´МРУВЪЕ, пограничнико гитлин Пириплыткук город Кёнигсберг 1945 гивик 33-ӄав мотострелкакэн полк маравратыԓьэн НКВД гэргыпаныннатлен «Кёнигсбергский».
Энмэч маравыплыткокэнат гивиткуӈит Кёнигсбергскыкэн орденыԓьын Красной Звезды пограничникэн отряд ганъялгытатлен Чукоткагты, э´митлёнын штаб гатвален нымнымык Гуврэл (Урелики) Провидениякэн районкэн.
Пограничникэн армиятвагыргын гатвылен журналистарык, маравратыԓьа, историка ынкъам ымы Игорь Ригана.
Э´квыргъам игыр мытытвыркын энакэтъатгыргын вагыргыгъет армиятвакэн ынӄэн эргыпатыԓьын пограничникэн отрядык.
Ӄутти нутэтумгыт гъармиятваленат ынӄэн пограничныкэн отрядык, ымы рыпкэратъёттэ мэйӈынутэкин нымнымыткойпы, микыргин ытлыгин ынкъам миргин энъататгыргын маравынвык гатвылен журналиста, тэкэлиӈыԓьэ, лымӈэ кэлик историкын ынкъам краеведын Игорь Риган «Анадырь знакомый и незнакомый».
Кытоор гым нэмыӄэй гъармиятвайгым ынӄэн пограничникэн отрядык, гатвайгым мачымыԓьо ан+ӄачормыкэнат нымнымыткукин заставак, ымы ваԓьын э´ӈыткынык Халюскиын.
Игыр ынӄэн застава уйӈэ, ымы ӄутти чит ваԓьыт.
Игыр армиятваԓьэты пограничникэты винрэтыԓьу нутэгынрырэтык итыркыт технологическыкэнат яанаӈат, пограничникыт-ым чит вытэчгыргыпэраԓьыт эвиръыԓьыт паагъат армиятвак нымкыӄин нымнымыткук, миӈкы кытоор гатваленат застават.
Э´ӈыткынык Халюскиын гынрырэткин ваны гатвален энмыткынык, миӈкы гырокы ынкъам ымаляӈэт галегӈытота амалваӈ ваԓьыт галгат, Армияплыткоӈӈоԓьыт нылиггичиӄинэт ынӄэнат рырагтатынво майӈнотагты.
Тыкэтъоркын, Халюскинкэн э´ӈыткынкэн заставак гъармиятваленат сержант Галацан, старшина Родионов, рядовойтэ Батурин, Зуев, ынӈин нынныԓьын эрым заставакэн старший лейтенант Зуев.
Гымнан лыги, ыргинэт ытлыгыт, миргыт, йичьэмиттумгыт, чакэттыт гатваленат Майӈымаравынвык вэрэӈынво чычетнутэнут пэнрыткоԓьэпы а´ӄаԓьэпы.
Лёӈынтыяата тынтыркынэт ымы нутэтумгыт ыӈэн отрядык армиятваԓьыт: сержант Николай Макотрик, рядовойтэ Виктор Татыга, Николай Тэвлянто, Иван Никулин, Александр Гэматагын ынкъам Иосиф И´нмугье, ефрейтор Сергей Кымъылгын,.. Лыги тылгыркын ымы ваӈӄыттамэнӈыьын, эргыпатыԓьын художник Россиен Иван Сейгутэгын, мэӈин нэмыӄэй ӈроӄ гивиӈитти гъармиятвален ынӄэн пограничникэн отрядык.
Галяк нымкыӄин гивиӈитти, энмэч армияплыткотагнэпы, титэ нытэнмавэгым 2001 гивик риӈэк Франциягты, таӈавэтываӄ тыԓьугъэн ӄлявол, мэӈин нэмыӄэй гъармиятвален заставак, ваԓьын э´ӈыткынык Халюскинын.
Горатваморэ пычвэтгавык, гакоргавморэ, оптыма чычеткинэԓьымури!
Гым гъармиятвайгым ымы заствак ваԓьын нымнымык Чегтун.
Ынӈэнӄач аркын вээм, ынӈатал чыӄмимлыԓьын, мэйӈылыгинныԓьын, ӄнур гытгыткок Ватыркакэн эмнуӈкы, миӈкы ымы варкыт кычавыт, туйкэт, ӈэгныкин-ым вээмыт лымӈэ гаварэӈочьыленат.
Чегтук нытумгыԓьэтигым ӄутти нымытваԓьык рээн.
Гымнан а´ӄантыяатыӈ армиятвагыргын Кёнигсбергыкэн пограничникэн отрядык, э´митлён гантомгавлен 75 гивиӈитти яалегты, титэ гамаравпэрэлен мурыкэкыԓьэ город Кёнигсберг.
Справка «КС» 20 сентябрык 1945 гивик комиссра НКВД СССР гэнынныкэлилин приказ рытомгавынво 33-ӄав ӄэгнэвыткукин полкэпы Кёнигсбергыкэн орденыԓьын Красная Звезда пограничникэн отряд, э´митлёнына гынрыру лынъёлӄыл нотачьомыткын Чукоткакэн.
26 отрядык 1946 гивик штаба отрядэн, ваԓьын Провиденияк, заставаԓьэты ынкъам ынкъам комендатурэты приказ гынрырэткин нотачьомыткынык.
Горатваленат вак оьтрядык 21 застават, миӈкы гатваленат ынкы армиятваԓьыт о´равэ\тԓьат.
Ынӄоры ынӄэнат рытъэрытвэвэ гэнтылинэт.
1967 гивик пууръу комендатурак гэтчылинэт группат, заставак-ым эмрынгиитэ гамголенат гынрыру лыӈык.
Ынкатагнэпы гамголенат гынрыру яау тылячьыяанаӈат вэтгавъёлгыԓьыт.
1990 гивик Анадырык гантомгавлен комендатура, миӈкы гатваленат ӈирэӄ застават.
2005 гивик гаялгытатлен ымыԓьэты отряд Анадырэты.
Игыр ынкы армиятваркыт пограничникыт, микырык эмӄынгивик 28 маяк нэкрымыркын Ы´лёӈэт пограничникэн, титэ вэты наэргыпавыркынат ыргын ы´ттъыётԓьат о´равэтԓьат.
Дина КЭУКЭЙ, Иван О´МРУВЪЕ Энмэч 31 гивиӈитти анадыркэн Публичныкэн библиотека итыркын нынныԓьу Владимир Германович Тан-Богоразын, ынин о´ратъылёӈэттагнэпы 27 апрелык галягъат 155 гивиӈитти, Еп январык ӈутингивикин ынкы гэтэйкылин выставка, рыгъевавынво ынӄэн таӈэргыпатыԓьын о´равэтԓьан, мэӈин гинъэтэтлин рымагтэты раройвавык куԓьтура ынкъам таӈвагыргыт айгысӄываратыргэн Россиен.
Ынӄэн выставка ратвагъа ымыԓьэты ӈотӄэн гивиӈит.
Ваԓьын студентэн вэчыёгты а´рӄачьатгыргык Богораз рытымучьэвэ гэпирилин ынкъам гавосӄырален янор Петропавловскыкэн крепостык, 1886 гивик-ым гэнэквэтэвлин танымчаӈынво Средне-Колымскэты.
Вама ынкэкин нутэк Богоразына моонэнат гыюлетык нымытвавагыргыт, ынӈатал энъататэты, рыпэтым 1894 гивик ытлён нэмыӄэй 7 натвыгъан этыԓьу эноталяйвынвэты гыёлятынво вагыргыт лыгъоравэтԓьэн ынкъам ӄутти варатыргэн Северо-Востокэн Евразиен.
12 тысячтэ вёрстыт яанэнат Богоразына ӈирэӄ гачывэптыма гивиӈит ноталяйвыма Экулымэк ынкъам Чукоткак.
Ԓьоёттэ вагыргыт ынан ӈотӄоры гэкэлилинэт рассказык.
Ынан гыюленнинэт лыгъоравэтԓьэн ынкъам айванаԓьэн йилыт.
Э´квыргъам ытлён гатаӈэргыпатлен титэ тэйкынин мэйӈыкэликэл «Чукчи», миӈкы гатваленат ӈроӄ разделтэ – «Социаԓьная организация», «Религия» ынкъам «Материаԓьная куԓьтура» нымкъэв гатвылен нымытвавагыргын эвынӈуткэкыԓьин талпытыляма XIX век ынкъам энэнэма XX век.
Наӄам варкыт тайкыёттэ виилыгтыт, ымы лыгъорапвэтԓьак рээн ноталяйвыама.
Ы´ттъыёлкэн разделык Владимир Германович Тан-Богоразына гатвыленат, миӈкы нымытваркыт ынкэкинэт о´равэтԓьат, миӈкыри ваԓьыт ытри, о´ратгыргыт ыргинэт, ӈавтыӈгыргын ыргин, ройыръыт, правот ыргинэт.
Ынӄэн раздел гэтэйкылин янор англияԓьэн йилымил Нью-Йиоркык 1904–1909 гивиткук, русиԓьымил – Ленинградык 1934 гивик.
Ӈирэӄэв раздел «Религия» янор гэтэйкылин англияԓьэн йилымил 1912 гивик, русиԓьин йилымил – 1939 гивик.
Ынӄэн разделык гатвыленат каԓьатаароӈгыргыт, гыргыртэ, нымкъэв гатвыленат крычмыт, аӈаӈыткогыргыт эмыръатаароӈгыргыт авыннымытываԓьэн ынӈиннутэк, о´ратгыргыт ынкъам уйӈэ нъалгыргыт о´равэтԓьэн .
Разделык «Материаԓьная куԓьтура» гатвыленат ӄорагынрэтгыргын, таы´ттыӈгыргын, гыннэгӈыттыгыргын ынкъам ынныӈыттыгыргын.
Лымӈэ миӈкри ваԓьыт лыгъоравэтԓьэн нымытварат, яраяанаӈат, роолӄылтэ, мигчир, эвиръыт, увичвыт, крычмыт.
Чиниткинэт пыӈылтэлык Владимир Тан-Богоразына гатвыленат нымытвавагыргыт .
Ынин монография «Чукчи» эргыпатыркын ынкъам Владимир Германович Тан-Богораз итыркын ӄол гыютԓьу этнографо ымнотаеквэкэн учёныйырык.
Ытлён гэпэлӄэтлин 1936 гивик.
Гэнумкэвлин Ленинградык.
Лымӈэ Таӈыйголятынво куԓьтура ынкъам вагыргыт эвынӈуткэкыԓьин, калейпатъёттэ монографияк «Чукчи», романык «Восемь племён», «Союз молодых», «Жертвы дракона», пыӈылтэлык «Мёртвое стойбище», «Кривоногий» ынкъам ӄутти, тэкэлиӈыԓьэ ӈотӄэн статьяк ӄол гэнтэ гапытӄыкалевэтгава Тан-Богораз.
Григорий ТЫӇАНӃЭРГАВ, нотагаймычьыэнарэрыԓьын Гымнан лыги тылгыркын, ръэнут нытвыӄэн гымнинэт йытоткоԓьа Эналватык э´ӄэԓьык.
Ынӄэн гымнан а´ӄантыяатыӈ, миӈкри ӄун ытлыгын ынкъам ытля ынӈатал гакытрэватленат вэнратынво нутэвмрмӈэтыԓьыт.
Гымнан тыкэтъоркын, иӈӄун ынпыянвыт, ӈинӄэю нъэлык гачечавыӈӈойгым, ӄонпы кытрэвчемгъогты нытваӄэнат валёмтагнэты, титэ мурыгнутэԓьэ налвын фашизм (нотапэнрыткоԓьа э´ӄэԓьыт).
Йытоткоԓьыт ынкъам чычеткинэԓьыт нонмыкытрэватӄэнат мигчирэтык, ыргынан ымы гым гынрыру люӈылгэ: ынанъыттъыёл гэчимгъутэ рымкэвык ӄаат, ӈаргыночьыналгыт мыкыӈ рытчык, ныкэрэтъылёӈэт тэйкык лилит, кълит, эвиръыт, плекыт.
Ынӄоры ымыԓьо тайкыё миӈкриӈан нынэквэтэвӄин (нивӄинэт, энмэн нотавэрэӈатыԓьэты), иӈун пытӄымгок ванӈэлтатык.
Ынӄоры кытваӈэлтатык паагъат ымыԓьо, нивӄинэт, мараквыргын паагъэ, мурыкэкыотыт эналватгъат.
Ымы гым коргыӈ тынъэлык.
Ытлыгын ынкъам ытԓьа гинэнпиривлинэт гомударственныкеэн медаля Амэналватык э´ӄэԓьык.
Гантэнмавлен Эвын ЭКУКЭКИНЭ Ӈутингивик мргынан мыткрычмыркын Эналватгыргын мургин варатэн Майӈымаравынвык ынкъам масӄонпыӈ мытвалёмыркын грэп ынкэгйит, тайкыё поэта Расул Гамзатовына.
Ӈотэнномерык «КС» нэмыӄэй калейптыркынэн ынӄэн русиԓьин ынкъам лыгъоравэтԓьэн йилымил.
Мэлвэчьым титэ ӈан солдаттэ, Пэлятыԓьыт маравмайынлянвык, Майынлянвык таӈлёӈпэлятыԓьыт, Ипэ ӈан гэнъэтлинэт элгыӄэтчанройӈо.
Ытри ӈоткатагнэты таляӈвагыргытагнэпы Рэӈатыляма морыкагты мэԓьэйӈэвыткуԓьыт.
Этъыманы, амынӄоры икутъэче лыгэглёгты Мури гэвйитвитэ эʼэʼгэтаткома.
Игыр волӄытвэӈӈок Гымнан тыгитэнэт йыӈатвама Риӈэтылеԓьыт ӄэтчанройӈыт, Риӈэтылеԓьыт эвлетэлы, – Ӄнур ӈан титэ ытри оʼравэтԓьо чейвытылеԓьыт, Ытри урэриӈэтылеплыткуркыт Малытвыма ӄутти ӈан микынти.
Амынӄэната вэчьым эʼйӈэԓьыт ӄэтчанрот Мургин вэтгавыԓьык гэнаглята?
Риӈэтылеркын эʼэʼеквэ галгамкын паӈъэвэты, Риӈэтылеркын йъытваволӄытвэма, Ынкъам ынкы тылеԓьымкык варкын аванваткэваны, - Вэчьым, ынӄэн гымнан ванватъёлӄыл.
Ынкъам нэмыӄэй ӈан титэ ӄэтчанромкык, Гым нэмыӄэй трэминриӈэтгъэ йъытваволӄытвэма.
Йъыӈӄачайпы ӄэтчанромэл ӄолентома Таӈымыԓьо пэляёттэ гымнин нутэк.
Елыԓьатъё русиԓьин елепы лыгъоравэтԓьэн елеты Ивтэк БЕРЁЗКИНЫНА (КЫМЪУКЫНЭ), 1985 гивик
2014 гивик гыйивӄэву вагыргык «Бессмертный полк» гэнъэтлин Ӄэтчанрон, риӈэԓьын э´э´гты звездагъет.
Ынӄэн гэныгйивэтлин кылянво художника Алекскй Шелеповына, мэӈин гивлин; «Моргынан мытыныгйивэтынэт вагыргыт, рыров ваԓьыт политикайпы ынкъам амалваӈ ваԓьыт ӄутти вагыргыткойпы, э´квыргъам инэнпыткэвыԓьыт игырыткукинэт вагыргык.
Вэты тайкыёлӄыл гыйивӄэв танчечавыӈ ваԓьын тымӈалголяӄ миӈэмил ынпыяаԓьа, гыйивӄэв вагыргыгъет ваԓьын.
Гэркылелин т айкыё стихотворение «Ӄэтчанрот»
Ирина РОМАНОВА, заместитеԓь директорэн Музейныкэн Центрэн «Наследие Чукотки» Кэлиткуплыткуԓьын историческыкэн факуԓьтетык Ленинградкэн университетэн, энмэч гыютԓьэн нотагаймычьыэнарэрынвык мигчирэтык Арменияк, Туркменистанык, Забайкаԓьек, кандидат историческыкэн наукэн, э´квыргъам еп нылгиныӈинӄин ытлён 1955 гивик гамэгчерымголен тэӈытръэчкин ынӈингивик музейык Чукоткакэн национаԓьныкэн округкэн Мытлыӈэн гивиӈит ынкэкинэт яанаӈт ӈирэче мыкыӈ гэтчылинэт.
ЯРАӇЫ, МИӇКЫ ТАНЛЬОӇ ИМЫРЪЭНУТ Кэлик ынан тайкыёк «По следам древних костров» гатвылен музей 1950-ӄавкэнат гивиткукин ынкъам гэныгйивэтлинэт мигчитлыӄылти ынӄэн раройвавынво, рымкавынво ынкэкинэт яанаӈат таляӈкэнавагыргыкэнат.
Ынан гэкэлилин: «Чукоткак варкын музей, яраӈы, миӈкы, нивӄинэт лыгъоравэтԓьат, танԓьоӈ имыръэнут, яаё ы´ттъытԓьэ тэлеӈкы.
Ынӄэн яраӈы гэтэйкылин ромотта 1930-ӄавкэнат гивиткук ынкъам чьувылтэтыркын мыкэтык яанаӈат ромакавъёттэ.
Энмэч ӈыраӄ гивиткуӈит музея рылеркынинэт археологическыкэн ноталяйвыгыргыт, ӄымэл-ым мытыйгулетыркынэт тэлеӈкинэт вагыргыт авыннымытваԓьэн ӈутиннутэк» – гэкэлилин Николай Диковына.
Диков мэгчеранма музейык ныкытрэватӄэн.
Ынӈин, 1956-1959 гивиткуӈит ынан моонэнат гыюлетык нутэйиквит Чукоткакэн, аӈӄачормыкэнат нымытваванвыт ы´ттъыютԓьин, гыюленнинэт ваамъёчгыт Анадырэн, О´мваамэн, Ваӈӄарэмакэн, ԓьунинэт нымытваванвыт ы´ттъыютԓьин гытгык ӄача Красное ынкъам Чировое.
Ынан ԓьунинэт нымкыӄин панэнаванвыт тэлеӈкинэԓьин, титэ ынӄэнат гатваленат.
Ынан гэкэлилин, иӈӄун куԓьтура лыгъоравэтԓьаваратэн ынкъам аӈӄагыннэгӈыттыԓьэн ынкъам ынныӈыттыԓьин эвын гатвален II-I векык унмытэленъеп, миӈкы ынанъыттъыёл нымытваԓьо гитлинэт янор лыгъоравэтԓьэн ы´ттъыютԓьэт.
Рыйголявъё антрополога-учёныя М. М. Герасимовына – Г. В. Лебединскаяна лявтыы´тъымгыпы гэныгйивэтлин ваԓьын ԓьулӄыл ынкъам игыр танԓьоӈ ынӄэн Аналддыркэн музейык миӈкри ваԓьо гатвален о´равэтԓьан ӈроӄ тысячтэ гивиӈитти яалегты.
ЯАНАӇАТ – ЭВЫНКУМЪЫН МУЗЕЕН Диковына лымӈэ гамголен гыюлетык тэлеӈкин айванаԓьэн куԓьтура.
1969 гивик ынан гэԓьулин ӄытрыкин панэнаванвык аӈӄаԓьэн яаё ваӈӄытъяанаӈ гыннигӈыттыкин.
Диков гивлин, иӈӄун куԓьтура тэлеӈкин аӈӄагыннэгӈыттыԓьэн микынэ люнрэтыԓьын Чукоткагты, ипэ ынӄэн гатомгатлен Эйгысӄык.
1956–1959 гивиткуӈит гэнумэкэвлинэт ԓьоёттэ нымкыӄин тэлеӈкы яаёттэ яанаӈат.
Ынӈингивиткуӈит гэԓьулинэт мыкыӈ 1.5 тысячкэнак яанаӈат.
Лымӈэ игыр музейык варкыт нымкыӄин виилыгтыт, тайкыёттэ вама ынӄэнат ноталяйвыгыргыт мигчитԓьин музейкин.
Николай Диков эмэлкэ итыркын ы´ттъыёлкэн директоро округкэн музеейык, микынэ ромакавымгонэнат ԓьоёттэ яанаӈат тэлеӈкинэт ынкъам ынӄэнат тывнэнат наукгъет.
Ынан гэнӄитпэвлинэт винрэтык ытлён румэвык яанаӈат тэлеӈкинэт эвынӈуткэкинэт нымытваԓьыт.
Гамгаляйвынвэпы ынан тэӈэвын нинэрэтӄинэт ынӄэнат ынкъам нэнамгоӄэнат гыюлетык.
Мытлыӈэн гивиткуӈит мигчирэткин директоро музейык ынкы гатваӈӈоленат ӈирэче мыкыӈ яанаӈат ԓьоёттэ.
Учёныен, гыютԓьин тэлеӈкинэт куԓьтурак ынкъам археологияк Северо-Востокэн Россиен, членэн-корреспондентэн Россиякэн академиен наукэн, профессорэн Николай Николаевич Диковын (1925–1996) 17 мартак нъынъэлынэт 95 гивиӈитти о´раттагнэпы.
ПАГЧЕӇГЫРГЫТ ТАЛЯӇКЭНАВАГЫРГЫТ Энмэч мэгчеранма Магаданык Николай Диков гатвален икутъэр ноталяйвынвык гыёлятынво тэлеӈкинэт вагыргыт авынчукоткаԓьэн.
Нотаргыткогыргыт ынан гэнлелинэт ваамъёчгык Анадырваамэн, О´мваамэн, Пенжинан ынкъам ы´ттъыютԓьин айванаԓьэн Увэлек ӄача, Чиник, Чегтук ӄача 1960-ӄавкэнат гивиткук.
1967–1968 гивиткук Николай Никлаевичына гыёлятымгонэнат энмыкэнат рисугнкат ынкъам ӈирэӄ унмытэлеӈкинэт ралӄаӈынвыт Эйгысӄык.
Ынан гэԓьулинэт мыкыӈ мытлыӈӄлеккэнак рисункат, тайкыёттэ энмык тэлеӈкинэт гыннигӈыттыԓьэ.
Ымыԓьо ԓьоёттэ энмык Диковына гатвыленат кэлик, тайкыё 1971 гивик «Наскаԓьные загадки древней Чукотки».
Ынӄэнат энмыкэнат рисункат ымы игыр пэгчиӈу нэлгыркынэт учёныйрык ынкъам э´йӈэвыткуркыт ырыкы вак ынӈэнӄач нутэлейвык таӈыйголятынво тэлеӈинэт вагыргыт эвынӈуткэкыԓьин.
Лымӈэ ӄол ляйвыгыргын гатвален Диковын 1975 гивик Омӄэлерэты, титэ мачалваӈ гэвытрэтлин таляӈкэнавагыргын айванаԓьэн.
Ынӄэн ляйвынвык гатвален ынин гыюлетыԓьын Тэйр Тасян.
Эмӄитпыԓьэтык ынкъам инъэтэтк Николай Диков Чукоткакэн округкэн музея моонэнат тэйык чиниткинэт «Записки…».
Ынӄэн, этъыманы, тэӈытрэчкин ынӈингивик Чукоткак наукагъёляткэн кэликэл-журнал.
Николай Николаевичына гэнӄитпэвлинэт ӄутти о´равэтԓьат нэмыӄэй гыюлетык таляӈкэнавагыргыт Чукоткак.
Тэнмычьо, Маргарита Александровна Кирьяк мигчитԓьэрык рээн музейкин гатваленат О´мваамык ынкъам гытгык Эӄитыки, миӈкы гэԓьулинэт лымӈэ ӄутти тэлеӈкинэт яанаӈат эвынӈуткэкыԓьин.
Нынны Николай Николаевичын эргыпатэты натвыркын яатԓьа Чукоткакэн, миӈкрик ӄун ынан гэйгулетлинэт нымкыӄин вагыргыт ваԓьыт ы´ттъытԓьин.
Редакторо итык ытлён 1989 гивик гэтэйкылин кэликэл «История Чукотки с древнейших времён до наших дней».
Гантэнмавлен Дина КЭУКЭЙЫНЭ, Иван О´МРУВЪЕНА Ӄол ынанъыттъыёлкэн гыю- летыԓьин Сибирык Семён Дежнёвын ӈутингивик нъынъэлынэт 415 гивиӈитти о´раттагнэпы (1605–1673).
Айгысӄы-нэкъаяӈӄачкэн нотачьомыткынык Чукоткакэн гэтэйнылин кэтъоквын ынӄэн эргыпатыԓьэн ноталяйвыԓьэты–аӈӄаляйвыԓьэты Рэӄэ гэргыпатлен Семён Деэжнёв, ръавагырга – ынкэгйит пыӈылтэлыркын москвакэн тэкэлиӈыԓьын айгысӄывагыргыгъет Вячеслав Огрызко.
Гъурэтлин Семён Дежнёв нымнымык Осиновская Двинскыкэн уездыкэн ройыръык аӈкаԓьэн, – гэкэлилин ынан.
– 25 элеӈитыԓьу гатвален Тобоԓьскик.
Яачы гэнӈивылин Енисейскэты.
Эйгысӄынутэк тэӈвытку гатвален 1638 гивик, титэ отрядык рээн казакэн Посника Иванова Губаря гатвален ноталяйвынвык Янагты ынкъам Индигиркагты.
Дежнёвына гэԓьулинэт амалваӈ ваԓьыт ынкъам нымкыӄин вагыргыт ноталяйвыма.
Нымкыче ытлён гапэнрылен Вытку ытлён гатынлен 1641 гивик.
Ынӈингивик Дежнёвына ынкъам ӈроӄ казакырык рээн рыԓьатэнма налог Якутскэты.
Ынӄэн пэнрыма ыныкы ытлён ӈирэче гатынлен.
Ынӄоры гатвален ляйвыгыргын Оймаконэты, миӈкы нэмэ ытлён ганроӄавлен атынык.
Еп атвака Оймаконык ынан гэԓьулин якутӈав Сичко Абкаяда, микынэ гагтолен ыныкы экык Любим.
1643 гивик Дежнёв Михаил Стадухинына рээн гэлейвылин пыкэргыргыпы Алазеян пыкэргыпгытагнэты Экулымэвээмин, миӈкы нэтэйкын ԓьэлеӈиткин нымным, э´митлён ӈотӄоры ганъялгытатлен ваампыкэргыгэты Сухой Анюй Акулымагты.
Ынӈин гатомгатлен нымным Нижнеколымский, э´митлён гэнъэтлин авынбазано ӈотӄокэнат экспедицияԓьэты, мэӈо нымгоӄэнат налогэнарэркэнат ляйвыгыргыт.
Кытъаткэым ԓьэлеӈкы нэмэ гатвален ынин кытвагыргын.
Нымнымэты гапэнрытколенат мыкыӈ 500-к юкагирыԓьыт.
Дежнёв гатынлен левтык мъэмитэ.
1648 гивик Дежнёв ытри Федот Алексеев Попов тэӈвытку гаталенат кочаы´твэ э´рвытгыргыпы Азиен ынкъам Америкэн.
Кытъаткэ а´нӄагыргын ляйвыгыргын вама гатвален этчывагыргын: эйичгэ лымынкыри ганлыплятленат ы´твыт казакыргэн.
Ӈыпэԓьыт Дежнёв ынкъам икутъэр казакыԓьыт аӈӄачормык вытку январык 1649 гивик чейвэ гитлинэт пыкэргыргэты Анадырьваамэн.
Ԓьэлеӈитыԓьыт, титэ гэквэтлинэт 13 о´равэтԓьат, нэтэйкын коч-ы´твъэт, рэӄэ гырголятгъа ваамъеквэ гырголятгъат, миӈкы натайкымгогъан ӄол нымным, э´митлён ынӄоры гатвыӈӈолен Марковоно.
Вээмчурмык Анадырь Дежнёв гатвален 12 гивиӈитти,миӈкэкин варат налогпэрэёно гэтчылин, ынкэкинэт лыгъоравэтԓьат.
Ӈотӄоры ынан тайкымгоёттэ нымнымгыпы гэквэтлинэт экспедицият К. Ивагновын Х 1660 гивик кынмаӈк(´агты Крестэн, ынкъам кынмаӈӄагты ПровиденияЪ Л. Морозкон ынкъам И. Голыгинын (1685 гивик э´ӈыткынэты Олюторский) ынкъам В Атласовын (1697 гивик Камчаткагты).
Рымагтэты Вячеслав Огрызко нымӈылтэлӄэн, энмэн 1662 гивик Дежнёв ганватлен Якутскэты, ынӄо ытлён нэнэквэтэвын Москвагты.
Столицатагнэты ытлён гэлелин мыкыӈ ӈирэӄ гивиӈинӈит.
Москвак гаманэмынгыквын ытлён 19 гивитуӈит нутэлейвыкин ынкъам аӈӄаляйвыкэн: 28 рублти, 22 алтынтэ ынкъам 39 манэт, лымӈэ 97 аршинтэ сукнота.
Ынӈин гаймычьыпэрэк Дежнёв ынӄоры нэмэ гэквэтлин Якутскэты, миӈкы гэӈирэӄэвлин ӈавтыӈык амынан нъалыԓьэты чит ӈэвъэнин пылвынтытамэнӈыԓьэн Арбутовын – Кантеминкагты Архипована, микынэ гагтолен ыныкы экык Афанасий.
1666–1668 гивиткуӈит Дежнёв гэмигчирэтлин вээмык Оленёк.
Ынӄэн ваампыкэргыргыргын гэԓьулин тэӈвытку еп 1620 гивиткук Иван Ребровына.
Янор ынӄэн микырык пэгчиӈу люӈылгыԓьын.
Чекалваӈ пэраӈӈогъэ вагыргын, титэ ваамэты Анабар пыкиргъэт мангазейскыкэн казактэ.
Сибирскыкэн властя гэтчылин ӈэранчывэӈ Анабарскыкэн-Оленёкскыкэн район.
Тунгустэ, ваԓьыт чымче гытгык Ессей, нагынрэтыӈӈонат Магазеяԓьа, оленёкскыкэнат-ым тунгустэ – Якутыԓьа.
Воеводтэ Мангазейкэн ынкъам Якутскыкэн ӄонпыӈ нынмаравчеткэнат ыргичгу, иӈӄун ытри таӈналогпэрэӈ.
Амынан Дежнёв гэтъивыԓьэтлин вагыргыт маравчеткэн амаравчеткэнано рытчык.
Тэнмычьо, ынан ганпааӈатлен чит ваԓьылӄыл пэнрыткогыргын боягтарыргэн оленёкскыкэ тунгусэты.
Гэпэлӄэтлин Дежнёв 1673 гивик Москвак.
Справка «КС» Энмэч 1736 гивик Г. Ф. Миллеоына ынанъыттыёл сибирскыкэн архивык гэԓьулинэт челобитныйыт (калеёттэ вагыргыт).
1910 гивик яатԓьарык мурыгнутэкин э´ӈыткынык нангырголявын рэргыпавынво русиԓьин аӈӄаԓьын уттэ тайкыё крест.
Гантэнмавлен Эвын ЭКУКЭКИНЭ Амалваӈ ваԓьыт яанаӈат гантомгавленат о´равэтԓьарык, танляйвыӈ йыркъылгыпы уттынутэк ынкъам эмнуӈкы ԓьэлеӈкы.
Эргыпатыԓьа учёныйына, этнографа Владилен Леонтьевына, гыютԓьэ лыгъоравэтԓьэн-айванаԓьэн куԓьтурак ӄол ынин тайкыё кэлиӄэйык «Самый сиԓьный, самый ловкий» гэкэлилин, иӈӄун лыгъоравэтԓьата ынкъам айванаԓьа нэтэйкынэт вэлвыегыт.
Нытвыӈӈоӄэнат ынӄэнат яанаӈат ӄутырык ракеткано теннисыткукин.
Тайкыёно вэлвыегыт ныяаӄэнат нъумӄинэт вырвыртэ ёмромкэн.
Ынӄэнат нычвиӄинэт гаттэта, ныкылтыӄинэт чьомыткынтэ ынкъам вытгыр кылтыёк нынъылиӄинэт укттытъулти.
Нытомгатӄэн ягпэрагты ваԓьын, кылтэ- ты ваԓьын оттыяанаӈ.
Ынӄоры о´мрынэлга нынтомгавӄэн о´птыма укопрапэраԓьын яанаӈ.
Ынкы ныйпатӄэн гыткалгын лыгъоравэтԓьэн вэлвыегыткуԓьин.
Вэлвыегыт ралетяанан люӈылгыԓьыт, ӄаарамка нытэйкыӄинэт тигыт.
Вэлвыегыт ынӈатал плепы ваԓьыт чейвык эмнуӈкы ы´лванвык, аӈӄагыннэгӈыттыԓьа ынӄэнат таӈъъяаӈ – этэӈӄитыкыԓьин мэмлыткынгыпы так.
Ыныкит-ым охотник миӈкы ӈан и´рыԓьылӄыл, вэлвыегыт тэвэнаӈо инэ- эру гитэ.
Пастухо энма гымнан ӄол нинэнтигым нинэнлейвигым ӈалвыԓьэты рэвылӄэвма, уӈэлык орвъаманма, увиркиплыткук орвыткын нинэтинэӈэгим чывэё уттэ ынкъам нинъэмэтигым ярагты.
Дина КЭУКЭЙ, Иван О´МРУВЪЕ Моотагнэпы Ы´ттъыёлкэн Камчаткакэн ляйвыгыргын Витус Берингын ынкъам Алексей Чириковын 24 январык рэнъэлӈыт 295 гивиӈитти (1725), гыму лынъё ынкъам рывъёԓьавъё Петербургыпы Пётр Великийына гыёлятнво ванвыт, миӈкы Азия «гатымлятлен Америкак ынкъам мэӈӄо таӈыпкэрыӈ городэты европаԓьэн».
Ынӄэн ляйвыгыргык Ы´ттъыёлкэн Камчаткакэн эрму гитлин датчаныԓьын Витус Беринг, мэӈин еп 1704 гивик гаялгытлен Россиягты.
Мурыгнутэк ытлён гэргыпатлен гыютԓьу аӈӄаляйвыԓьо петровкэн флотэн.
Ляйвынвык ымы гатвален онмэргыпатыԓьын гыютԓьэн Алексей Чириков.
Ляйвыма ынан гэкэлилинэт вагыргыт лейвыкин.
Учёныйырык гэйгулетлин аӈӄачормыеквэн Майӈыгэляӈӄэн, гэнумэкэвлинэт ынкъам гэйгулетлинэт ӄутти вагыргыт эвынӈуткэкыԓьин, нымытваԓьэн Эйгысӄынутэк ынкъам Даԓьний Востокык, гэвилыткупууръыткулинэт варатык рээн ынкэкин, лымӈэ лыги гэтчылинэт ӄутти вагыргыт вилыткукин Америкак ынкъам Японияк рээн, ӈаргынэнакэнат вагыргыт гэйгулетлинэт, Эйгысӄыкинэт гынникыт, гэкэлилинэт вагыргыт Востокэн Сибирэн, лыги гэтчылинэт ляйвыръэттэ ӄутти нымытванвыткогты, ваԓьыт чекыяа.
Галяк вытку ӈирэӄ гивиӈитти ляйвыгыргыԓьыт гэпкирлинэт Охотскык.
Вытку июлык 1728 гивик ы´твъэт «Святой Гавриил» гаӈӄалӄатлен райъоӈынво и´рвытгыр Азиен ынкъам Америкэн, гатваленат лейвыԓьыт кынмаӈӄак Креста, бухтак Преображения, нэнвэнтын илир Святого Лаврентия, ынӄоры натагъан и´рвытгыр, э´митлён ӈотӄоры гатвыӈӈолен нынныԓьу Берингын.
Лейвыԓьэ гэтэйкылин аӈӄакалекал, миӈкы гатвыленат ԓьоёттэ нотачьомыткынтэ Чукоткакэн, Кагынинын, Чаплинын ынкъам ӄутти.
Нутэкэлик лымӈэ ганкалыровлен, энмэн Чукоткакэн нутэнут миӈкы лёнтымлятыԓьын.
Гантэнмавлен Вадим НИКОЛАЕВЫНА Лыгъоравэтԓьэн, о´птыма ӄнур ӄолеваратэн, нэмыӄэй гатвален эӄунмэтйиԓьыт нэмык´эй нытэнымчеӈӄинэт.
Ынӄэн вагыргын ыргынан кытэ нынръачӈытовӄэн, титэ алваӈ а´анляӈ.
Ӄол ынӈин ваԓьын вагыргын гатваален ынкъам гэкэлилин 1955 гивик, ганымӈылявлен нымытваԓьа Нунъэмук Константин Иивынэ., э´митлён гавалёмлен ынан ынпыянвэпы аӈӄачормыкэн Беринговкэн и´рвытгыркин.
Вагыргын гакалейпватлен номерык 1 «Записки Чукотского краеведческого музея», тайкыё Магаданкэн такнигаӈынвык 1958 гивик.
Ынӄэн гатвален лыгитэленъеп.
Пинакулык, Ӄытрык ӄача, гэԓьэлеӈитлин америкаԓьэн шхуна Ынӈингивик лыгъоравэтԓьаваратэн гатваленат ытръэч пойгыт ынкъам ырытти.
Шхунак-ым гатваленат мушкетти – милгэрти.
Шхунак гэмигчирэтлин матросо –ӈуутвыԓьу лыгъоравэтԓьан-чавчыв.
Ӈэнку ытлён нанмыгъан.
Гэетлинэт чыченткинэԓьыт тымъён, ыргынан намӈылёнат ы´твыԓьыт.
Капитана гочленат: – Гэмо, миӈкри ӄытгъи.
Йъилгын галягъэ, ӄол лыгъоравэтԓьата гэлкытлин, мэӈин тэгинӈэтыԓьу гитлин: ӄол матроса мынга рыкалыровнэн тэгинӈэтыԓьын капитан, рыгивэннин, миӈкри тымъё лыгъоравэтԓьан мэмлыткынэты гэнинтылин.
Ынӄэн лыги лынъё вагыргын-тагэнӈатгыргын ганымӈылявлен ӄотырыкы томгэты-лыгъоравэтԓьэты.
Гыттэпычьын нутэтумгын гивлин: – Рэ´итыгъэ аӈке´ы, ытри ралвавӈыт ӈотӄо ы´твыткук.
Моргынан мытранмыӈын капитан, амыргынан матростэ мытранпэлявӈынат.
Ыргынан нанмыгъан ыннэн о´равэтԓьан, ымы морнынан мытранмыӈын ыннэнчьэн.
Инъэ капитан охотанвэты ӄытгъи.
Ынкы лыгэн варат ӄутгъи натваалынат ырытти гамъамэма.
Лыгъоравэтԓьа нэйпыгъэн тыляръэт капитанэн ынкъам ӄолентогъат.
Гыттэпычьын гивлин: – Ӄырыткутык ынӈэн мачогты, ипэ нанӄэты, ӄэлюӄ тымнэн ынапн рэӄык лёӈэнаачьыԓьын, тымӈэтваԓьын.
Лыгъоравэтԓьат ырыткугъэт.
Капитан ыннанванвык вакъогъэ, люӈӄулиԓьэтыԓьын, ипэ гинрынин мъамэлгын атынвэпы.
Ынкы лыгъоравэтԓьарык ынкъам пойга нанмыгъан.
Капитан нэнумкэвын лыгъоравэтԓьамэл., нэвиръытвыгъэн ынкъам эвиръыт ынан яаёттэ олёвынвык нэтрилынэт.Эргатык лыгъоравэтԓьа найъогъан ы´твъэт ынкъам ӄолентогъат: – Ӄыйъогыткы чиниткин капитан ынкъам ӄыгитэгыткы.
Моргынан ытлён мытынмыгъан, мури эмэлкэ гэӄунмэтйимури.
Ынкъам ы´твъэт эквэтгъи.
Ӄычиӄуԓьигыт, чинитчимгъугйит лыгэн ӄытэйкыркын (ӄытваркын) – Дело твоё, делай (живи) по своему разумению.
Ӄол гитлин, энмэч таӈӄонпы гэквэтлин – Однажды он уже совсем было ушёл.
Ӄол ниттури нэвыӈӈоторэ, энмэн мури ӈъочьыморэ – Бывало, вы говорили, что мы – нищие.
Лыгэн авъеькынка рымагтэты ӄытгиливаыркынитык – Так втихомолку и даԓьше старайся (стремись вперёд).
Лымӈэ мэӈин рай гагчавыркын – Спешит ещё кто-то.
Мачынан, мачморгынан опопы, лыгэн мурыгмич мынытваркын – Ничего, как-нибудь сами по себе проживём.
Иван О´МРУВЪЕ Ӈэргэрык 1919 гивик Анадырэты парохода гэпкирлинэт выёԓьыт колчакыԓьэн администрациен.
Ы´твэ ырыгрээн гэмпэлинэт выёԓьыт Приморскыкэн организациен РКП(б) коммунистыт Михаил Мандриков ынкъам Август Бергинь рыролтатынво колчакыԓьэн вагыргынлягыргын.
ВАГЫРГЫНЛЯГЫРГЫН ГЭПИРИЛИН Мандриковына ынкъам Берзинына пэтле нэԓьлунэт эвынӈутку нымытваԓьыт, микырык мычвыно нылгыӄин советкэн вагыргынлягыргын.
Ревкомыԓьо гитлинэт о´равэтԓьат мыкваратгыпы: русиԓьыт, украиныԓьын, белорусыԓьын, латышыԓьын, чуваныԓьын ынкъам ӄутти.
Ӈотӄокэнат ревкомыԓьыт гавэтгыԓьатленат алваӈ рытчык колчакыԓьыт Анадырык январык-февралык 1920 гивик.
Кытъаткэ-ым гынунэтык декабрь управляющита уездыкэн лыги рытчынин, иӈӄун «… ӄутти боԓьшевикыт-коммунистыт тъэвтэнмавыркыт алваӈ рытчык колчакыԓьыт ынкъам пирик вагыргынлягыргын ынкъам вак Советтэ».
Ынӄэн ынан вэтгавъёлгэпы тывнэн Петропавловскэты.
«Ыныкит ынӈин ринӈыт боԓьшевикыт, - нататлыӈын ытлён, - вэты ейвэчу эвнэлгыкэ равагыргыпэрэӈыԓьыт, ымы ӄэгнэвэ ӄынтыгыткы».
Телеграмма лыги гэтчылин члена группэн Василий Титэвич Титовына.
Ынӈатал-ым гагчавымгогъат боԓьшевикыт.
16 декабрык 1919 гивик вагыргынлягыргын колчакыԓьэн Анадырык алваӈ гэтчылин ынкъам ынӄэн гынрыру нэтчын Анадыркэн уездыкэн революционныкэн комитета.
Ревкомыԓьыт гавэтгавленат варатэты: « Тумгытури чекыяакэн Эйгысӄыкин, о´равэтԓьаторэ ӈьочьыторэ ынкъам ӄивъенутэкин!
Тури мытъэйӈэвыркынитык чеэкэй вак мэгчетԓьываратык рээн Россиен ынкъам ымнотаеквэкэн, Наройвавыркын кынмалкэн экономика!
Ӈунри ӄылетык капиталистаторэ!..
Ымыԓьо мигчитԓьэтури, камчадалторэ, ӄывинрэтгытык томгырыкы-мэгчетԓьарыкы, гыму ӄылгыгыткы чиниткин вагыргын.
Гамгао´равэтԓьэн эвын ваԓьылӄыл право ыннаныӈ вак гаймычьыт ымыԓьорыкы, вытрэтыԓьыт мэгчергыпы, ынкъам ымыԓьо мигчирэтыԓьылти…».
Председателё Ы´ттъыёлкэн ревкомэн Чукоткакэн гэԓьулин Миъаил Мандриков, секретаро – Михаил Куркутский, заместителё секретарэн – А. Булатов, комиссаро вагыргывэрэӈат- кэн – А. Берзинь, члено гэԓьулинэт : А. Волтер, М. Галицкий, Я. Маԓьсагов, В. Бучек, С. Гринчук, И. Фесенко, И.Клещин ынкъам Н. Кулиновский.
Амыргынан ӈирэргэтри членыт ревкомэн Мандриков ытри Берзинь гитлинэт члено РКП(б), варата ытри нытвыӄэнат коммунисто.
ЫМЫ ӃУТТИ НЫМНЫМЫТ ЛЫГИ НЫЛГЫӃИНЭТ Лыги лыӈкы декреттэ Совнаркомэн ынкъам ВЦИКэн, Анадыркэн ревкома гыму нинэлгыӄинэт вагыргыт, титэ чинит варата ныйгулетӄин, иӈӄун Советкэн вагыргынлягырга рэвириӈнинэт вагыргыт мэгчетԓьываратэн.
Вай ӄутти рыкытвылявъёттэ ревкома мигчитти: рымкэвык манэмынгыквын кэлиныгйивэтыԓьин, курык вылӄывыл ынӄэн тайвыӈынво ӈъоԓьэты варатэты, гынрыру лыӈык кэмэтъыскладтэ, тэнмычьыгъет рытчык кэмэтъытайвыӈгыргын.
Ревкома вэты эӈъэлю лыгнин, иӈӄун ымыԓьо о´равэтԓьат мигчирэтыԓьылӄылти ынкъам коммунистыт Анадыркэн винрэтыԓьылӄылти вылӄынтоԓьэты вылӄынток вэлер кытэ.
Рытаӈытватынво кэмэтъыврэвлятгыргын гытъатыԓьэты варатэты Марковкэн, Кулючикин ынкъам ӄулинымыткукин ревкома варатык гайфмычьо рытчынинэт кимитъыт ӄулинутэԓьин ынкъам русиԓьин купцыргэн.
Ымы вараткэн гаймычьо гэтчылинэт ынныӈыттынвыт Грушецкийын ынкъам Сонэн Анадырваампыкэргыргык ваԓьыт.
Анадыркэн уенздыкэн ревкома лыги нинэлгыӄинэт ымы ӄутти ванвыт.
Талпыӈӈок декабрь вэтгавъёлгыткогыргын гатваӈӈолен Охотскыкэн ревкомык рээн, рымагтэты ынӄоры Иркутскыкэн Центросоветык рээн.
Анадыркэг радиостанциякэн Центросовета ганымӈылявленат США ынкъам мэгчетԓьывараттэ Америкэн, Англиен, Франциен, Италиен ынкъам ӄутти государствэн, миӈкри ваԓьын гражданкэн мараквыргын Россияк ынкъам ипэ миӈкри ваԓьын политика ӄулинутэкинэт капиталистаргэн.
Нымкъэв ревкома гэнинъэйвылин ваԓьын Советкэн вагыргынлягыргын уездык.
ӃЭПТИК РЫПЫТКЭВЭ ГЭНТЫЛИНЭТ Ынӄхэн танчечавынво варата Марковэты ынкъам Колёчегты гакомандировкаленат ревкомыԓьыт Берзинь, Куркутский, Галицкий, Маԓьсагов.
Марковок ынкъам Кулючик гантомгаваленат Советтэ.
Ӈотӄоры яачы ынӄэнат гантомгавленат Яргыпонӈэк, Пенжинок, ымы анюйкэн ынкъам анадыркэн чавчыварамкык-лыгъоравэтԓьак.
Ныватык ревкомыԓьыт Марковэпы Анадыркэн ревком гавэтгыԓьатлен рылек калетыёгыргыт уездыкэн Советэты, ръомравык чиниткин вагыргынлягыргын.
Кытъаткэ-ым ынӄэн мигчитлыӄыл лёӈынръачӈытовыԓьын.
31 январык 1920 года нымытваран ревкомыԓьэн гэкэмлитлин.
Ынкы ваԓьыт ревкомыԓьыт чумӄык ӄэгнэвэ ганмыленат.
Мандриков ынкъам ӄутти гэпирилинэт.
Инъэ 2 февралык 1920 гивик ревкомыԓьыт нивынэт, иӈӄун ытри нанъялгытатыркынат рочгэты Казачкаваамык ӄача ваԓьэн восӄырагты, ӄойвэтгынык ваԓьыт ревкомыԓьыт милгэрэ ӄэгнэвэ нанмынат.
Горатваленат ӄойвэткынык вак тымъёттэ, вытку галяк икутъэр ы´лёӈэттэ ытри нэнумкэвынэт эвынӈуткэкыԓьэ.
Пытӄыномкавма сентябрык 1969 гивик гэйгулетлин, иӈӄун ымыԓьо ытри ӄэгнэвэ гэнтылинэт, гэнпыткэвлинэт ӄэптик.
7 февралык ныватыԓьыт Марковэпы гэпирилинэт рытымучьэвэ Берзинь ынкъам Маԓьсагов, Эргатэты ытри нэмыӄэй ганмыленат ӄэгнэвэ.
Лымӈэ Корреспондент 1919 гивик ганымытвален ярак равытгыркэн № 44 ынкъам гэԓьулин пытӄымайынлягыргын членыргэн Ы´ттъыёлкэн ревкомэн Чукоткакэн.
Тэкэлиӈылдьэ-ым Владимир Христофорывына, ынӈингивик мигчсирэтыԓьэ газетак «Советская Чукотка», гэтэйкылин ӈотӄоры ынкъам гакалейпатлен газетак ынӄэн вагыргын, э´митлён гатвыен «49 ы´лёӈэттэ ынкъам эргыпатгыргын».Тэкэм 49 ныкэрэтъылёӈэнӈэт гатвален Ы´ттъыёлкэн ревком Чукоткакэн.
Татьяна БАРДАШЕВИЧ, Иван О´МРУВЪЕ Пыкэрыӈӈок Ы´лёӈэт округэн, э´митлён ратвагъа 10 декабрык, Ассоциация эвынӈуткэкыԓьин ынкъам Музейныкэн центр «Наследие Чукотки» гавэтгыԓьатленат рылек ԓьовылгыгыргын анадыркэн феԓьдшерык Елена А´рэӈаутына-Каԓьантона рээн округкэн музейык.
Ынӄэн гатвален ынӈытэӄ.
ЕП ӇЭЭККЭӃЭЮ ЭНМЭЧ АВЫНРАЛЬО ГИТЭ – Гым гъурэтигым чавчывэн ройыръык Майӈыгытгык ӄача, ваԓьын Беринговскыкэн районык энмэч Майӈымаравыплыткок, – нивӄин Елена Васиԓьевна.
– Гымнин ытлыгын пэлӄэтык ы´ттъыёлкэн ӈэвъэн гэӈирэӄэвлин ӈавтыӈык, ы´ттъыёлкэн ӈэвъэн ынин – ынӄэн гымнин ытля.
Микынэ гым гагтойгым, ынӄэн вэтгаво люӈылгыԓьын йытоткоԓьа, ыннаныӈ ваԓьо нинмури ырыкы, ыннаны ыргынан ымыԓьоморэ ы´лгу нинмури, наӄам мытлыӈыргарморэ кмиӈымури.
– Лымӈэ ръэнут, Елена Васиԓьевна гынан кэтъоркын энма ӈээккэӄэю?
– пынлёнэн ытлён мигчитԓьэн Фондык Купол Татьяна Бардашевичына.
– Еп 6-7-ча элеӈитыԓьу мури ӈиныԓьыӄэймури энмэч этыно нинмури авынраԓьо, – гочытколен мургин пычвэтгавтомгын.
– Моргынан ынпыянвыт нинэвинрэнмури гыпиԓьэтык.
Ягталытвама йытоткоԓьа ныкэтъоӄэн, миӈкриытри ганколхозавленат, ӄол нынтыӄинэт чычеткинэԓьыт нынъянръавӄэнат миӈкы ытри нымытвак, ӄулин лыгэн ӄолеколхозык.
Ынӈин чычеткинэԓьыт ныпааӄэнат ԓьувылгык, нивӄин Елена Васиԓьевна.
Этаны ытръэч ныԓьувылгыӄинэт этъопэл ԓьэлеӈкы гэкэӈэ лымэвыр маглята рэмкичик , элек-ым тимитэ, ыныкит чымче вак мэйӈывээм, ынӈин ӈан нынтымури ӈэргэрык калетконвэты ӄытык тэмэткынык, калеткоагты-интернатэты.
– Гымнан тытаӈкэтъоркын миӈкриӈан мури нывинрэнмури ывик, ваӈэк, ӈуйытвык ярачыкон, лыгэн энмэч пэтле нынъэлмури авынраԓьо, – нивӄин А´рэӈаут-Каьанто.
– Ынӈин мури нынмэйӈэвмури ынрыянва ӄитпыԓьэтык, лыги лыӈкы йытоткоьыт, ымы таӈавэръэпык, омэты, кавэты.
ТАӇДОКТОР ЫНКЪАМ КЭНТИТ Еп ӄэйӈээккэӄэю энма гымнан тыԓьугъэн Иван Фёдорович Прохоренков, ваԓьын Майӈымаравынвык, мэӈин палӄатыӈок ганымытвален Анадырык, – нэнакэтъатӄэн Елена Васиԓьевна.
– Ынкатагнэпы ытлён ымваӈэт гымыглиӈык варкын: ниӈвиӈӄин, пэнин морыкы ы´лгыԓьэтыԓьын.
Иӈӄун эвнъэнӄэткэ ӄытык докторэты, ынан нэнанкалыровӄэнат кэнтит, эмэлкэ ынӈин нинэнпэгчиӈэвӄинэт нэнэнэт, нивӄин Елена Васиԓьевна, эймэвыԓьыт ыныкы нинэгитэӄинэт,миӈкри ваԓьыт ыргинэт ванныӄагтэ, вилют… – Ӄулин Иван Фёдоровичына иниквъи, иӈӄун мэйӈэтык гым тырэнъэлы инэнмэлевэтыԓьу, – рымагтэты нивӄин Елена Каԓьанто.
– Ԓьуркыниткы, ыннӄэныно тынъэлык, гэкэлиткуплыткуйгым медучилищек.
Мыгънва нымытваԓьа Анадырык ынкъам Тавайваамык еп ӈээккэӄэю энма лыги нэлгыркын Елена А´рэӈаут-Каԓьанто.
Ынкыгрээн Валентина Ӄанле, Евгения Верещагина, Зинаида Кэвэв, Галина Тъэюлӄут-Нотатыӈагыргыӈа, ынкъам ымыԓьорык ыргынан натаӈытвыркын ынӄэн ӈэвысӄэт.
– Икутъэр гивиӈитти яалегты Тавайваамык гатвален феԓьдшеркэн-акушеркэн ванны (ФАП), миӈкы гэмигчирэтлин мургин Елена Васиԓьевна.
– нивӄин кэлиныгйивэтыԓьын Яракэн кмиӈин минъутэминӈэткин Галина Нотатыӈагыргыӈа.
– Ыныкит мэӈин нывэнӄачьатыӈӈоӄэн, тымӈалголяӄ титэ нъэйӈэвӄин ынкъам ныетӄин Елена Каԓьанто, ӄэлюӄ эвын ынӈин ваԓьын, ниӈвиӈӄин,нывэймэнӄин ымыԓьорыкы нотатомгэты.
Лыгэн-ым ытлён ӄонпыӈ ныӄитпыӄин, коргаво лынъё!
Евгения Верещагина нэмыӄэй нивӄин, иӈӄун Каԓьанто аӈынваӈэкыԓьэн, пылчемгъогты ваԓьын, ынӄэната ыныкагты рэмкын коргэты рэсӄивыԓьын.
КЭЛИНЫГЙИВЭТЫЛЬЫТ ЫНКЪАМ ПШЕНИЦА Елена Каԓьанто нивӄинн,иӈӄун аӈъачгыргын янор рэйгуленӈык русиԓьин йилыйил, э´квыргъам амкытрэватык кэлиныгйивэтыԓьын Ксения Нуваттагныӈа ыргынан ӄынвэр тыляйголятыӈ нэтчын калеткома ынӄэн ынкъам ӄынвэр моогъат мачвэтгавык русиԓьымил.
Ынӈатал эргаквыргын – кэличитык, калевэтгавык ынкъам вэтгавык русиԓьымил!
Елена Васиԓьевна корреспондента «КС» Иван О´мрувъена тэленъеп лыги.
Ӈэвысӄэт амыгвэтгавкыԓьэн, акалырокыԓьэн.
Ынӈытэӄ ынан рырынгиивин ӈаргын ынкъам пынлёнэн: «Миӈкри тылеркын?».
Гочытколен ӈэвысӄэт: «Мэгчерынвэты», ынӄоры нывилык люур рымагтэты эвыӈӈогъэ: «Ӈыркычгыргын ынпавтагнэты мигчирысӄивык».
Журналист иничгытэтгъи ынкъам пынлёнэн: «Иа´м?».
Ӈэвысӄэт гочытколен: «Ӄоо, вэчьым эмынпэвык».
Наройвыӄэн, ныйгулӄин мигчирэтык ынӈин ивыԓьын.
О´мрувъе ыныкы эймэквъи ынкъам ивнин вэтгавтомгын: «Тэӈмигчирэтык, Лена, авнаӈыркылятка, ынӄэн энмэчевын коргаквыргын ымы ынпэвык.
Наӄам, гымнан лыги, гыт лымӈэ нниӈвиӈигыт о´равэтԓьэты».
Лымӈэ ынӄэн айвэрэнма Елена Васиԓьевна А´рэӈавытына-Каԓьантона ынкъам ынинэт ӈэвысӄэттумгырык натаӈкэтъонат ырык инэныйгулевыԓьыт кэлиныгйивэтыԓьыт Али Махмутович Пагава ынкъам ынин ӈэвъэн Оԓьга Михайловна, микырык ымы пэнинэт яаё грэп «Стеной стоит пшеница золотая…» ынкъам нэмыӄэй умэкэтыԓьэ ынӄэн наягъан.
Анадырык ыргин кэлиныгйивэтыԓьу гитлин нэмыӄэй русиԓьыӈэв Надежда Михеева.
Ынӄэн а´ӄантыяатыӈ!
Анадыркэн педучилищек гэкэлиткуинэт: ӈоӄоры нъэлыԓьыт председателё Чукоткакэн окрисполкомык Анна Нутэтэгрыӈэ ынкъам Надежда О´ткэ, айванаԓьэн поэттэ Юрий Аӈӄы ынкъам Зоя Ненлюмкина, лыгъоравэтԓьэн тэкэлиӈыԓьын Юрий Рытгэв, ынанъыттъыёлкэн лыгъоравэтԓьэн поэтесса Антонина Кымъытваал, заместитеԓь эрмин округкэн администрациен Нина Ваал, учёныйтэ Пётр Йыӈэнлиӄэй ынкъам Идея Куликова.
Дина КЭУКЭЙ, Иван О´МРУВЪЕ Эмтъэрылтэтык кэлиныгйивэтыԓьыт калеткораткок, Даԓькрайкома ВКП(б, Даԓькрайисполкома гантэнмавленат тэнмычьыт инэныйгулевкин кэлиныгйивэтыԓьык ынкъам ынкэгйит рытомгавъёлӄылтэ ӄутти калеткорат национаԓьныкэн нымнымыткук Чукоткакэн.
1939 гивик Президиума Камчаткакэн облисполкомэн ганъомравлен рывэтгаквыргын № 360 рытомгавынво посёлкак Анадырь педагогическыкэн училище рыйголявынво ынкы кэлиныгйивэтыԓьыт торымгокласскэнат нымнымыткук.
1 октябрык 1939 гивик гамэгчерымголен Анадыркэн педагогическыкэн училище Айгысӄываратыргэн.
ТЭПӃЭК АЛЕКСАНДРЫН Яраӈы ынӄэн училищен гатвален вээмчурмык Казачка.
Училищек гатваленат ӈирэӄ класстэ: подготовитеԓьныкэн – кэлиткуплыткуԓьин мытлыӈӄав классык ынкъам первый – кэлиткуплыткуԓьин ӈэръамытлыӈӄав классык.
Ы´ттъыёлкэн гивик мигчирэткин училище гакалеткомголенат 24 о´равэтԓьат, ынкыгрээн 14 первый классык ынкъам 10 о´равэтԓьат – подготовитеԓьныкэн.
Ӈотӄоры учлищек гатаӈэргыпатлен: ынкы гэтэйкылинэт кэлиткукин ярат, чаакайнымытварат.
Ӄутти гэкэлиткулинэт ярайпы, мыгъян – ы´лё ынкы.
12 отделенияк гэныйгулевлинэт кэлиныгйивэтыԓьу итыԓьылӄылти торымгоклассык, ытри лымӈэ ныныйгулевӄинэт кэлиныгйивэтыԓьу математикак, информатикак, искусствок ынкъам черченияк, йилык эвынӈуткэкыԓьин.
Училищек гаймаӈэн таӈыйголятыӈ ӄолеваратэн йилыйил, нъэлык технолого ывикин.
2003 гивик педучилище гантымлятлен рытомгавъё Чукоткакэн колледжэты, миӈкы игыр рыйгулевыркыт мигчитԓьэлӄылти Чукоткак, ымы кэлиныгйивэтыԓьыт.
ЭРГЫПАТЫЛЬЫН ДИРЕКТОР Директоро педучилищек гитлинэт гыютԓьэт о´равэтԓьат, онмэргыпатыԓьо итыркын Вероника Сергеевна Франтова, мэӈин гитлин ынкы директоро 1953–1978 гивиткуӈит, гапаален ынӈинмигчирык ӄитпыԓьэтык вытку нъэлык пенсияԓьо.
Ытлён гатвален Майӈымаравынвык, гинэнпиривлин ордена Трудового Красного Знамени, нымкыӄин медаля, лымӈэ гитлин эргыпатыԓьо кэлиныгйивэтыԓьу калеткораткок Россиен, отличнико вараткэн кэлиныгйивэткин.
Амкытрэватык ытлён гэтэйкылинэт тотрат кэлиткукин, ӈирэӄ майӈычаакайнымытварат, кабинеттэ гыюлеткин.
Пыӈылтэлыркын редактор лыгъоравэтԓьамэл вэтгавкэн телерадиокомпаниен «Чукотка» Маргарита Кэуӈэут-Беличенко: – Калеткомгома училищек ынӈатал янор ныглёйгым яраԓьэты Энмыԓьык ваԓьэн.
Галяк вагыргыт тыкэвык нымытвак Анадырык ынкъам йъарат лёнрарагтыӈыԓьэгым.
Ынӄэн эмиӈвиӈычьэтык, ымыԓьорыкы калеткоԓьэты таӈъоравэтԓьан Вероника Сергеевна Франтова.
Ымы игыр нымкыӄин ынпыянва натаӈкэтъоркын ынӄэн э´ванӈэнаьын ынкъам тэнчимгъуԓьын ӈэвысӄэт.
Валёмык ынин нынны ымы корреспондент «КС», микынэ гэплыткулин педучилище, нэмыӄэй ныкоргавӄэн.
Кэлиткуплыткук мынгытгэвэкалеткорак ытлён гэчимгъулин – кэлиткук училищек лымэвыр мэгчерымгок армияԓьо нъалтагнэты.
Ыныкит тырамгогъа кэлиткук ӈирэӄэв курсык, галяк ынмэч гивиӈит армияк тырэнъэлы.
Директор гивлин, ыныкит энэнэтагнэты Тургивиӈит тырэплыткуӈынэт гыёлятъёттэ предметтэ ыттъыёлӄав ынкъам ӈирэӄэв курсык, ынкы лыгэн тыракалеткомгогъа ӈыроӄав курсык.
Ынӈин титык, тинъэтэтык.
Эмиӈвиӈычьэтык ӈэныԓьэты Вероника Сергеевна Франтова.
Лымӈэ Управленията вагыргыгъет эвынӈуткэкыԓьин Аппаратэн Губернаторэн ынкъам Правитеԓьствэн ЧАО гэнумэкэвлинэт кэлиткуплыткуԓьыт Анадыркэн педучмилищжк ӄутти ынпыянвыт.
Ынкы гатваленат Авгутина Камлелгыргыӈа, ыʼвэӄуч ынкъам ӈэвъэн Григорий Ранъавролтын ынкъам Антонина Ӄэргытваал, кэлиныгйивэтыԓьын Ирина Гырголӈавыт ынкъам ӄутти.
Дина КЭУКЭЙ, заведующая информационныкэн-библиографическыкэн отделен анадыркэн Публичныкэн библиотекэн нынныԓьын Тан-Богоразын Айванаԓьэн поэтэн ынкъам йилыԓьэтыԓьин Анатолий Саликон 25 октябрык нъынъэлынэт 70 элеӈитти о́раттагнэпы (1949–2007).
Ытлён гъурэтлин нымнымык аӈӄагыннэгӈыттыԓьэн Уназик.
Ытля Анатолийын ӈээккэӄэю энма нъэйӈэвӄин Салъыкано, ӈотӄоры мачалваӈ гъайӈавыӈӈолен – гэтчылин Саликано.
Кэлиткуплыткук 1967 гивик мынгытгэвэкалеткорак Провиденияк, Толя гакалеткомголен факуԓьтетык журналистикэн Ленинградкэн государственныкэн университетык.
1971 гивик ганватлен Чукоткагты ынкъам гамголен мигчирэтык корреспонденто округкэн радиок, айванаԓьыеля ынкы нывэтгавӄэн.
Еп вама Ленинградык гыму ынан гэтчылин литература, ытлён Анадырык гавэнратымголен русиԓьин поэта ынкъам журналиста Андрей Гажана.
1980 гивик Салико гарагтылен Ново-Чаплиногты, миӈкы гамголен млявык ынкэкин айвванаԓьэн ансамблык.
Анатолий Саликона гэйилыԓьэтлин кмиӈин кэликэл Корней Чуковскийын «Мойдодыр».
Ынан гэтэйкылинэт пыӈылтэл «Айнана», стихыт «На северном далёком берегу», «Песнь труду», «Юрию Анко», пыӈылтэл «Никак».
Йилыԓьэннинэт русиԓьин йилымил ынӄэнаиат поэта ынкъам журналиста Андрей Гажана.
Гэпэлӄэтлин Анатолий Петрович Салико 2007 гивик.
редакциягты «КС» гэпкитлин письмо магаданкэн тэкэлиӈыԓьин Сергей Сущанскийын, микынэ лыги гэлгылин Анатолий Пчёлкин мигчирэтыԓьын газетак «Советская Чукотка».
ГАВЭТГЫЛЬАТЛЕН ТЭПЫТӃЫНЫННЭТЫК Сущанский письмок: «Ӄол тынтын Анатолий Александрович тыванлян, иӈӄун ынан нытэнынныӈнинэт ынинэт кэлит гымыкы рыӄавэвъёттэ ынкъам тымӈылён, иаʼм ынан кэлиркынин нынны «Весьма Прытков».
Ытлён гататлыӈытколен: «Пэтле тытэйкыннэт нымкыӄин стихотвореният.
Нымкыӄин газетак ӄонпы гэԓьутэ нынны Пчёлкин.
Тычимгъук пирик лымӈэ ӄол нынны, эмэлкэ инээру…».
Анатолий Пчёлкин гъурэтлин Донецкыкэн областяк.
1958 ггэвэтагнэпы гъармиятвален Чукоткак, нымнымык Угоԓьные Копи, титэ ыʼлгу рытчынин эйгысӄынутэнут.
Ынанъыттъыёлкэн ынин стихотворение гакалейпатлен газетак «Советская Чукотка», ынӄоры гэтэйкылин ынин кэликэл мачьяачы, Магаданык, ЫНИН АӇЪАЛЧЬАТВАГЫРГЫН Рымагтэты письмок Сущанский нивӄин, энмэн Пчёлкин нымкыӄин магаданыԓьа лыги гэлгылин.
Мигчирыплыткук пылвынтынтоԓьэн артелык Анатолий Пчёлкинынына гэтэйкылинэт стихотвореният, тывъёттэ «Старатеԓьские тетради».
Этаны, ынӄэнат стихыт ынан эӈъэлю нинэлгыӄинэт, миӈкри ӄун етъаӈ гэтчылинэт калейпатынво кэлик, кытъаткэ-ым люнԓьутэ поэта рыннинэт.
Кэликэл «Ветер века» гэтэйкылин Магаданык 2004 гивик 65 гэвэгты оʼраттагнэпы поэт, энмэч пэлӄэтык тэкэлиӈыԓьын.1973 гэвэтагнэты Пчёлкинына гэтэйкылинэт энмэч ӈыраӄ кэлит гастихма, ымы кэликэл «Тринадцать месяцев», тайкыё Москвак.
Ынӈингивик поэт гэнъэтлин члено Союзэн писателен СССР.
Эквыкыннотэты, миӈкы ытлён нынымытваӄэн гэнӈивылинэт нымкыӄин телеграммат ыныкы.
Мыгъянва магаданыԓьа ытлён лыги гэлгылин Поэто итыԓьын.
Сущанский письмок гивлин, иӈӄун ынан гакалевэтгавымголенат стихыт Анатолий Пчёлкинын мэгчеранма Экулымэк.
Ӄол рыннин архивык Магаданкэн тэкэлиӈыԓьин организациен ԓьунин папка, миӈкы гэкэлилин «Все острова обитаемы.
Июнь 1965».
Рывэнтынин папка ынкъам калевэтгавнэн «Драма в 4-х актах».
Ӄытлыги, Пчёлкинына ымы пьесат нинэрэтэйкыӈӄинэт.
Ӄол ынин яачыӈкэн кэликэл «Непогодь», миӈкэгйит поэт гэнъэтлин лауреато литературныкэн премиен нынныԓьын Юрий Рытгэвын.
Нымкыче ынӄэн тыкалевэтгавыркын ынкъам тыкэтъоркынат ԓьовылгыгыргыт Анатолий Александровичына рээн…», - гивлин письмок Сергей Сущансктй.
ЙИЛЫЛЬЭТЫЛЬЫН КЫМЪЫТВААЛЫН Пчёлкин лыги гэлгылин ванэван ытръэч Экулымэк, ымы Чукоткак, миӈкы гъармиятвален нымнымык Угоьные Копи.
Ынан гэкэлиткуплыткулин Литературныкэн институт.Гатвален V Ымсоюзкэн омакатынвык ӈиныԓьин тэкэлиӈыԓьин.
Тэйкыплыткук кэлит гастихма «Берег», «Душа болит», «Тринадцать месяцев», «Мёрзлый ветер», »Глубина вздоха» ытлён гатаӈэргыпатлен эйгысӄыԓьык.
Лымӈэ ытлён гитлин тэӈйилыԓьэтыԓьу лыгъоравэтԓьэн, айванаԓьэн, ненцаотэн ынкъам ӄаарамкэн елепы.
Ынан гэйилыԓьэтлинэт стихыт Антонина Кымъытваалын, Михаил Ваалгыргынэн, Сергей Тиркыгиӈын, Владимир Тӈэсӄынин ынкъам нымкыӄинэт ӄутыргин поэтыргэн.
Корреспондент «КС» икутъэче гатвален литературныкэн семинарынвык, ваԓьыт Чукоткакэн автономныкэн округык, рыляёттэ магаданыԓьа Анатолий Пчёлкинына ынкъам Антонина Кымъытваалына.
Ынӈатал пагчеӈгыргын ынкъам таӈычьыгыргын палёмтэлык вэтгавыԓьын Пчёлкин, Ынан нинэрэтэнчичевӈыӄинэт вытку мооԓьыт тэкэлиӈкы ӈиныԓьыт литератортэ, ыргинэт тайкыёттэ стихыт.
Янор нинэчичевӄинэт тывъёттэ ынкъам калеёттэ тумгэ ынкъам ынӄоры нинэйилыԓьэтӄинэт русиԓьин елеты.Гым тивыркын, эмвинрэтык ытлён эйгысӄыԓьэ лыги нэтчынэт поэттэ Сергей Тиркыгиӈ, Михаил Ваалгыргын ынкъам Владимир Тӈэсӄын.
Атвака елыԓьатъёттэ Пчёлкинына ынкъам ӄутырык русиԓьыйилыԓьин поэтырык , гымыкгэта, элгулеӄ эплыйгулеткэ мынъынтынэт тывъёттэ Чукоткакэн поэттэ.
Анатолий Александрович Пчёлкин гэпэлӄэтлин 15 сентябрык 2002 гивик городык Владимир.
Аʼмын ытлён чит нылгиныйыркыӄин.
Аʼм вынэ ынӄэнат итык лыгэн ытръэч амвэтгавыт!
Аʼмын эвыӈан тури ынӈин ваԓьыторэ!
Вынэ тэленъеп итыкэвын ынӄэн моргынан гавалёмлен.
Вынэ ытлён итык аʼтавынан.
Ӄырым ыʼнынрэӄэквыт.
Редакциягты «КС» гатаписьмоӈлен ӈэнъоравэтԓьан, нынны ынин Дмитрий, ытлювъёӄай гымнин кэлиныгйивэтыԓьин.
Гымнан лыги, ӄутти эвынӈуткэкыԓьыт нэмыӄэй гэкэлиткулинэт ырык.
Вэчьым, микынэ еп антыяатка, ытри ынкъам наратвыӈынат тэӈкэлиныгйивэтыԓьыт.
Ӈотӄэн письмо.
«Ети, Иван Васиԓьевич!
Таписьмоӈыркын Дмитрий, ытлювъёӄай Али Махмутович Пагаван.
Еп уʼрэткэ гым 1989 гивик ытри, гымнинэт миргын ынкъам ӈэвмиргын Али Махмутович ынкъам Оԓьга Михайловна гаянръатленат, Тэкэмыннэн виилыгтын ынкатагнэпы пэлятгъэ (тынӈпивыркын гыныкы).
Наӄам ымы тъэръэв лыги гымнан миргын.
Ӈэвмиргэ-ым ытлён ынкъам Чукотка тъэръэв гатвыленат кэтъома галяԓьят вагыргыт.
Рэԓьуӈык вэлер ръэнутӄэй ыргинэт вагыргыгъет люур вай интернетык тыԓьун гынин статья «Первые русские учителя сеяли разумное, вечное», миӈкы гынан гатвылен, иӈӄун гитигыт ынин кэлиткуԓьу.
Юрэӄ варкыт виилыгтыт, миӈкы гымнинэт миргын ынкъам ӈэвмиргыгн, ивкэ нъынӈивынэт гымнин ванвэты ( ).
Лымӈэ, ынывкит варкыт ӄутти пыӈылтэлтэ, ивкэ нэмыӄэй нъытвынат.
Дмитрий».
Аʼнӄагыргын, гынин уйӈэ элвэԓьинэт энакэтъаттэ, Вэчьым микыргин варкыт ынӄэнат, микынти гэнкэлиткувлинэт Пагаварык - Али Махмутовичына ынкъам Оԓьга Митхайловнан.
Тэгнунтымъэв мынвакъо, таӈпычвэтгавы.
Тумгытум вэты эӈъэлю ӄылгыркын.
Ыʼлгыԓьатгыргын – колё нытаӈпэраӄэн.
Эплеэным, тури миӈкыри чинит ранымытвантык.
Яйвачгыргын ытлён – тэӈытръэч энарач.
Гантэнмавлен Эвын ЭКУКЭКИНЭ автора.
Героё лыгъоравэьтԓьэн лымӈылык нымкъэв гитэ гынникыт.
Наӄам рутԓьэн гыннкыт ынӈатал масӄонпыӈ тэмъюӈыткуԓьу гитэ, ынӈин ыргынан гэнкэмчичевэ ӄутти гынникыт ынкъам галва ынӄэната имырэӄык.
Ынӈин ваԓьын лымӈыл Фёдор Тыӈэтэгнынин «Емгымгыгыргын мэлёталгын», калеё ынан 1940 гивик кэлик «Чавчывэн лымӈылтэ».
Милютэтэ ԓьунин иʼгэ тымъё кытэпалгын.
Ынӄэн ыпатыӈӈонэн.
Риӄукэтэ йъонэн ывиԓьын.
Милютэтэ ивнин.
– Етти!
– Ии, тыетык!
Рикукэтэ пынлёнэн: – Миӈкри тымын кытэпалгын?
Милютэтэ татлыгнэн: – Лыгэн-ым тычамэтан ынкам эчги тыпкэрыӈӈок, тыкулилырук!
Ынкы чеӈыттэтык въигъи.
Риӄукэтэ ивнин: – Вынэ кинэныйгулев ынкам эʼптэ гымнан мынмын кытэпалгын!
Милютэтэ татлыгнэн: – Лыгэн-ым мэрынрэӄэй ӄычамэтагын, эвыр тэн- чымче рэтчыӈын, вэтыӄун-ым нымэйӈъэв ӄыӄулилыръуги!
Риӄукэтэ очнэн: – Ээй, вынэ мыгтэпгэлек!
Рэӄокалгын кытэпгэлегъэ.
Кытэпалгын ԓьунин.
Чамэтанэн, эчги чымче рытчынин, ӄулилыръугъи.
Кытэпал¬гын иʼрэгъи.
Рэӄокалгын мэлётагты пэлӄынтэтгъи.
Рэӄокалгын милютэк пыкиргъи.
Милютэтэ пынлёнэн: – Ыʼмто, кытэпалгын тымын?
Риӄукэтэ татлыгнэн: – Тылвавын тымык!
Кэйвэ тыӄулилыръук, люӈвъитэ итгъи, йъэлии иʼрэгъи!
Милютэтэ пынлёнэн: – Гынтэвтылелын ванэван рэӄын ӄиквын?
Риӄукэтэ татлыгнэн: – Ванэван.
Милютэтэ ивнин: – Ӄоныры вэнъым тотъэты ваԓьэгыт!
Ымыӈ кытэ¬палгын тымык лывавын!
Иаʼм гынтэвтылеԓьын ивкэ рытын: „Евъев, евъев!ʼ
Ынкы эвын нъывъин!
Рэӄокалгын, мэлётагты эʼӄэллин+э, гынтэквъи.
Гынтавакватэты иквъи: – Оккоймэй!
Юрэӄ ымыӈ гым рычеӈыттэвэ рэнанмы!
Фёдор ТЫӇЭТЭГЫН, Чавчывэн лымӈылтэ
Вера ГРАЧЁВА Гымнин ынпычьын чакыгэт ныгтиӈъэв, ныпытлиӈъв гатвален.
Ынин гатваленат нымэйыӈӄинэт лылет, нъумӄин ынкъам нивлыӄин кыттэл.
Мури гатараӈморэ Увэлек.
Пилгык-ым ӄача нытваӄэн солдатэн ваны.
Ыннэн солдатэн эрым морыкы ӄонпы ныетыԓьэтӄин, рэӄын вай нинивӄин ытля мургин, наӄам моргынан танӈэн йилиил гэмо.
Ӄытлыги, ынан ыʼлгу гэлгылин мургин чакыгэт.
Ынкъам нэнаванляӄэн ытлён, нинивӄин ытля: «Гымнан тыралпынрыгыт манэта ынкъам тылечьымытӄэ».
Ӄол итгъи нэмэ етгъи морыкы маравратыԓьын.
Чакыгэт рылгъэ ёрочыкогты.
Ытля ёрочыко нываӈэӄэн.
Ыныкы нывинрэтӄин ынпыӈэв – энараԓьын, ытлён нъэптыӄин.
Наӄам ынпыӈэв никвъэв, ныӄупкъэв гатвален.
Ынан гэгтылин кэркэр.
Ытлён аммакаԓьын.
Маравратыԓьын мынга тыллыпэглягъэ.
Наӄам ваԓьыт ёрочыко авъеткынка нытваӄэнат.
Ӄынвэр маравратыԓьа ръылинин мынгылгын ёрочыкогты.
Ытԓьата тититэ нинэюпыԓьэтʼӄин рылгылгын танӈэн.
Ӄынвэр-ым маравратыԓьын уʼрэквъи ёрочыкогты.
Ынпыӈэвӄэй галганӈэнайпылен.
Ытлʼён ӄутыскычетгъи, ӄулилыръугъи: «Ылён нырэӄигыт ӈутку?!
Ӄынтогэ!».
Ынӄоры ынан пэнрынэн маравратыԓьын.
Ытлён гынтэквъи.
Ынкатагнэпы паагъэ морыкы етык.
Гымнин ытчайӄай Ранъавӈавыт нылгиныпичгъэв гатвален.
Ытлён янра гатараӈлен, нэнэнэт янра ыныкайпы нытвʼаӄэнат.
Наӄам нылгиныкичӄин.
Мури, нэнэӄэймури, ӄол нинмури нылӄынмури ыныкы, ныванляморэ: «Уйӈэ гыт экэнтикэ?
Мытрэкэнтуӈыркын!».
Ӄонпы ытлён гататлыӈыткота: «Уйӈэ!» Гымнин ынпычьын чакыгэт нылгиныӄуӈычгъэв гатвален.
Ытлён ынанковчемгъоԓьо гатвален, мури ыныкы нывалёмморэ, рэӄын ытлён нивӄин, ынӈиным мури гитэ.
Ыннэн ӈэвысӄэтӄэй Увэлек нымытваԓьын нылгиныгтиӈӄин, лыгэн ӄынурым танӈыӈавӄай.
Мэӈко вай моргынан мытԓьунэт танӈавэръыт, ымыым танӈыкъале.
Моргынан мыткэличитын ынин ԓьулӄыл, йыкыргын, ынан йымнэнат ынӄэнат танӈавэръыт ынкъам мури мытылӄынмык Ранъавӈавытырыкы.
Чакыгэт тытлыпэглягъэ.
Ынпыӈэвӄэе киткинуӄэй рывэнтэннин тытыл ынкъам пынлёгъэ: «Ии, ныръэтури?».
Чакыгэт татлыӈыткогъэ: «Ӄун вай ӈоткэн танӈыӈавӄай нылгиритгилгуӈӄин!».
«Аʼм, ев-ев!» – гагчаквъэ ынпыӈэв ынкъам ӄытгъи яӈагты.
Ынӄоры нэмэ рывэнтэннин тытыл ынкъам йылнин чакэттэты итгилгытъул.
Увэлек танӈыт кыттаӈо нылгыӄинэт, ӄонпы ванляԓьыт ванэван ыʼнъонтынат.
Мури колё гачачаԓьанморэ итгилгук.
Калеткомготагнэты ӈээккэӄэй гэмэйӈэтлин йытоткоԓьык ӄача.
Гэтэӈыйгулетлин ынан чычеткин лыгъоравэтԓьаелеэл, куԓьтура, ымыԓьо эвынӈуткэкыԓьин вагыргыт.
Гэкэлиткулин пединститутык.
Нымкыӄин гивиткуӈит ынан гэныйгулевлинэт нэнэнэт лыгъоравэтԓьэн чычеткин йилыйил тэӈыйгулетык, гэнмэйӈэвлинэт ӈиныԓьыт вэты тывэлю лыӈык ыʼттъыютԓьин вагыргыт, гыму ынӄэнат.
Вера Алексеевна – отличник вараткэн калеткогыргыкэн.
Ӈыроӄ гивиӈитти галягъат, титэ Вера Грачёва гъывэӄучитэ гаялгытленнат нымытванво Анадырэты Рыркайпияйпы, миӈкы нымкыӄин гивиӈитти гитлин кэлиныгйивэтыԓьу лыгъоравэтԓьаелык.
Округкэн эвыннымык нъэлык ытлён тэпэнинэӈэ гаӄэтыԓьатыӈӈолен общественныкэн мигчирык.
Ытлён итыркын члено регионаԓьныкэн общественныкэн организациен «Чычеткин вэтгав» ынкъам винрэтыркын рыкытвылевык тэнмычьылӄыл (проект) «Вэтгав.
Урокыт гыюлеткин лыгъоравэтԓьаелык», ынӄэн «КС» гатвылен номерык 18 январкэн 1919 гивикин.
Ынӄэнат ратваӈыт 13 флешкак , ынӄоры рэнӈивыӈыт ымыԓьо калеткораткогты Чукоткакэн.
Игыр мооӈӈок туркэлиткугивиӈит кэлыйгулеткин учрежденияткок округкэн приложенияк калейпатыркыт ӈирэӄ чевмыпыӈылтэлтэ Вера Грачёван, мэӈӄо танԓьоӈ ваԓьыт вагыргыт мэчынӈытэӄ, эʼмитлёнат, ивыркын Вера Грачёва, нэмыӄэй аʼӄантыяатыӈ ваԓьыт.
Статья 8 «Энаныплепаквыргын нынныт нутэкэликин» гэкэлилин: «Энаныплепаквыргын ныннык нутэкэликин русиԓьин йилымил гыму лынъёлӄыл федераԓьныкэн органа, выёԓьа вагыргыгъет тэнынныӈкин нутэкэлик ынкъам тэнмычьыгъет ынкъам авынтывъёгъет русиԓьин йилымил.
Энаныплепаквыргын нутэкэликкин ныннык ӄулийилымил варатыргэн Россиякэн Федерациен рыляёлӄыл тэкэм тэнмычьыгъет ынкъам вагыргыгъет нынныяакэн нотаванвыкэн йилымил».
Григорий ТЫӇАНӃЭРГАВ, нотагаймычьыэнарэрыԓьын XX векык гэтэйкылинэт икутъэр нутэкэлит, миӈкы гатвыленат нымнымыт ынкъам ванвыт нутэйиквикин Чукоткакэн.
Тэкэлиӈыԓьыт гивлинэт, иӈӄун ынӄэнат тэӈвыткукинэт нутэкэлит ынкъам вэты таӈыйголятъёлӄылтэ рымагтэты нынныт Айгысӄы-Нэкъаяӈӄачкэн Россиякэн Федерациен.
Ӄол словарь гэтэйкылин эргыпатыԓьа учёныя Георгий Меновщиковына.
Мыгъянва лыги, иӈӄун нутэкэлик гэкэлилинэт нымнымыт лыги лыӈэты, миӈкри ынӄэнат нытвыӄэнат эвынӈуткэкыԓьэ.
Моргынан мытынчичьэтыркын, ипэ миӈкри плепы гэкэлилинэт нымнымыт ынкъам мытԓьуркын, ӄутти нымнымыт алваӈ гэкэли-линэт ынкъам русиԓьымил ымы алваӈ гатва.
Алымы ынӄэнат гэтэнынныӈлинэт тэлеӈкы тэкэм тывъёйгэт нымытваԓьа ынкы.
Ԓьуркыниткы, амалваӈ кэлиркын ынкъам тывыркын ыннэн нымным русиԓьымил ынкъам лыгъоравэтԓьамэл.
Нутэкэлик –ынӈот, вэтгавык-ым – алваӈ.
Э´ми ипэ плепыӈ ваԓьын вэтгав?
Ръэнут ынӄэн Хатырка?
Гымнан люнчичевэ.
Ватыркан – ипэ ынӈин гатва нымным ынкъам вээм авыннымытваԓьа ынӄэн нымнымык.
Кэлигйит Георгий Меновщиковын вэтгав Ватыркан – ынӄэн «ватык».
Ӄымэк 20 гивиткуӈит Россияк нанынплепавыркынат нынныт нымнымыткукин, ванвыткокэн, наӄам вытрэтыркыт кытвагыргыт – ипэ миӈкыри кэлик тывъёттэ вэтгавыт, вэнлыги ынӄэн мигчир регионыткок гыму нэлгыркын, моргынан– ванэван, кэву мытытчынэт ынӈин тывъёттэ– тэрусиԓьыӈэ.
Чукоткак, гымыкгэта, нэмыӄэй мооԓьылӄылморэ рыплепавык нутэкэликинэт нынныт, вэлер моок ынӄэн мигчир.
Чинит моргынан ынӄэн мигчир гыму лынъёлӄыл.
Наӄам чама гэчимгъутэ: «Ӄэйвэ эты нэмыӄэй мооԓьылӄылморэ раныплепавӈык нынныт нымнымин, нутин?».
Вэчьым, ынӄэн ипэ миӈкыри рытык, иӈӄун ӈэнъянва нэнъыйгулетыркынэт, миӈкри ипэ нытвыӄэнат ы´ттъыютԓьэ нымнымыт, нутэйиквит.
Ынӄэн мигчир рывъёԓьвык (Анадырык вама Ымнотаеквэкэн конференция йилыгъюлеткин вагыргыгъет варатыргэн Чукоткакэн) ынкъам ынкыри э´йӈэвык уӈииԓьыт Аляскакэн, лыгъоравэтԓьат Нижнеколымскыкэн улускэн Республикэн Саха (Якутия) ынкъам Камчаткакэн, ӄаарамкыт Северо-Эвенскыкэн районкэн Магаданкэн областэн.
Лымӈэ тэӈинмэтыркын тэйкык Нутэкэликжэл (словарь) ынкъам рывъёԓьавык ынӄэн Лабораториягты историен ынкъам экономикэн СВКНИИ ДВО РАН.
Лымӈэ «КС» приложенияк «Мургин нутэнут» икутъэр гивиӈинӈит гакалейпатлен кэликэл Галина Тэгрэтын «Традиционная лексика оленных и береговых чукчей Провиденского района».
Ӈотӄэн номерык приложениен мытымгоркынат калейпатык ӄутти нутэкэ-ликинэт нынныт, калеёттэ кэлик эргыпатыԓьа йилыгъюлетыԓьэ Георгий Меновщиковына кэлик «Местные названия на карте Чукотки».
Ӄыԓьугыткы ӄутти нынныкалеёттэ нымнымыт: Кэӈиергын кэлигйит гэнъэтлин Конергино, Энмыԓьын – Энмелен, энмэн гэнмылен, Сигыных – Сиреники, ынӄэн ынӈин гатвылен айванаԓьа, элгулеӄ «ӄорэн рынныт» Ԓьурэн – Лорино, ԓьоё нымным, О´мваам – Амгуэма, нъумӄин вээм, Ватыркан – Хатырка, ватык, ынкъам ӄутти.
Инчьувин – Инчоун.
Меновщиковына лёӈытвыԓьын, мэӈӄо ынӄэн нынны гатомгатлен.
Иван ОʼМРУВЪЕ Берёзовок ваԓьын аʼӄалтатгыргын , вытрэтыԓьын 70 гивиӈитти яалегты, тывъё ӄутти тэкэлиӈыԓьэ майӈъаӄалтатгырго, лёӈытва нымкъэв гэнтылин, ӄэлюк люнтэнчичевэ гэнтылинэт ӄутти эвынӈуткэкыԓьин чемгъовагыргыт.
Наӄам вагыргынлякэнат тылягыргыт Советкэн властэн алваӈ люӈытчыԓьыт.
Чама ынӄэн аʼӄалтатгыргын итык-ым пэтле гэнрултэтлин.
Эʼквыръам тэӈвэнлыги ынӄэн аʼӄалтатгырго гитлин ынкъам гэчимгъунпыткэвлин нымытваԓьык.
НЫТВЫӃЭНАТ АʼРЭТКОЛЬО ТОРВАГЫРГЫК Ынӄэн аʼӄавагыргын колхозаткэн Чукоткак нымкъэв ынкъам тэӈвытку оʼраӈ гатвылен 1990-ӄав гивиткук журналиста-экономиста Виталий Задоринына.
Пыӈылтэлыԓьо гитлин Марковок нымытваԓьын Василий Балдаев, мэӈин нэмыӄэй гатвален йыӄыԓьын отрядык ынкъам маглята гэквэтлин отрядык рээн Берёзовэты, миӈкы гэвытрэтлин аʼӄавагыргын, ваԓьын вээмчурмык Великая, амрытэнма 150 километрмэл урэԓьу игыркин нымнымгыпы Варээӈ.
Вэлёӈайратчылгык, ваԓьын вытгырык Марковкэн районэн Чукоткакэн национаԓьнкээн округкэн ынкъам Корякиен еп тэленъеп ганымытваӈӈоленат Вилюӈэйкинэт чавчыват.
Ынкы гатваленат майӈычавчыват, микынти ынӈингивиткук аʼрэткоԓьо ынкъам эʼнӄу гэтчылинэт торвагыргынляԓьа.
Еп атвака Майӈымараквыргын ытри ялгыта ныгынтэвӄтнэт Корякиягты, ыныкит-ым ӈэнку эʼнӄу нылгыӈӈоӄэнат нэмыӄэй торвагыргынляԓьа, ынраӄ-ым панэнаӈӄачагты ныялгытӄэнат – Вэлёӈайратчылгэты, лыгэн-ым Чукоткагты.
Этааны, колхозатгыргын ынӈэнӄач кытоор гаглеты ынкъам ръачомкэты мачтымӈэнӈэн гэнлелин, кытвыл ӈан нымкъэв гаймычьыԓьэн чавчывэн рыколхозавык ӈэлвыԓьыт, пэляк ырык тъарыӈ ченэтӄаат.
Наӄам ыргинэт кмиӈыт мэчрытымучьэвэ гэпиритэ ынкъам калеткорагты гэнэквэтэвэ.
Лымӈэ ынӈингивик председателё колхозэты Берёзовокэн гэнӈивылин ырынпыоʼравэтԓьан, мэчечичевкыԓьин торвагыргык.
Ынӄэната чавчыват гавэчыръоӈӈоленат торвагыргэты ынкъам гъанӄатыӈӈоленат колхозатык.
Ынӈин ӄынвэр вытрэтгъи майӈъаӄалтатгыргын.
ГЭНАКЭТЪАТЛЕН ЯТГЫРГЫӃАЙ Яачы Виталий Задоринак ынӄэн аʼӄалтатгыргыгъет приложенияк газетэн «КС» гэнанымӈылявлен журналист, уʼрэтыԓьын Варээӈынӄач Зинаида Оʼмрытгэвыт, мэкына нымкъэв гавэтгавлен рагтыԓьын восӄыранвэпы ӄорагынрэтыԓьын Ятгыргын (Ятгыргыӄай).
Калеёттэ Зинаида Оʼмрытгэвытынэ гымнан гэйилыԓьэтлинэт русиԓьыйиле ынкъам гэнӈивылинэт журналеты «Северные просторы», миӈкы гакалейпатленат.
Ынкэгйит гэтэкэлинлин ымы Анфиса Никитьевна Шарыпова, оратваԓьын нымытвак Варээӈык.
Ынык ынкъам Оʼмрытгэвытына пыӈылтэлыԓьо гитлин Мария Тыӈатваал, микын 1 январык нъэлгъэт 97 элеӈитти.
Лымӈэ кытэӄэй гатвыленат ваԓьыт вагыргыт эʼӄэлтэткин кытооркэнат Натаԓья Цвиркунына ынкъам Анна Кэвыӈэвытынэ, микынти ынӈингивик гитлинэт ӄэйӈээккэӄэю.
ВАГЫРГА РЭНЧИЧЕВӇЫНИНЭТ Ӄутти Вилюӈэйыԓьыт, микырык лыги гэлгылинэт ынӈигивик ваԓьыт Берёзовыӈӄач аʼӄалтатгыргыт, - корреспондентэн «КС» чычеткинэԓьыт.
Титэ ытлён гитлин пас- тухо ӄорагынрэтыԓьыо янор совхозык нынныԓьын Ждановын, ынӄоры – совхозык «Путь к коммунизму», ынан нымкъэв гамӈылётколенат ытри вагыргыъет, вытрэтыԓьыт Берёзовок.
1983 гивик ынан гэтэйкылин кэликэл, тывъё «Чавчывэн яатԓьат», миӈкы гатвыленат колхозаткэнат вагыргыт Вэлёӈайратчылгык.
2000 гивик повесть лыгъоравэтԓьаелепы гэйилыԓьэтлин францияԓьэн йилымил Шарԓь Венстенына.
2017 гивик ынан чиниткин кэликэл йилыԓьэннин русиԓьин йиле ынкъам ынӄэн гакалейпатлен ынӈингивик журналык «Мир Севера».
Гамӈылтэтлен ымы эргыпатыԓьын мыкорденыԓьын бригадир ӄорагынрэтыԓьэн чавчывэн экык Николай Иванович Нувано, микынэ гэнмэйӈэвлинэт аройвыԓьыт кмиӈыт, таӈъоравэтԓьат торвагыргын вамакэнат.
Энмэч 70 гивиӈитти галягъат, титэ гатвален Берёзовыӈӄач аʼӄалтатгыргын.
Ынӄэн оʼраӈ лёӈытвыԓьын Варээӈыԓьа вама ынӈингивик вагыргынлягыргын.
Винвэ ӄутырык кытэ нытвыӄэн.
Мачымыԓьо оʼравэтԓьат, микырык лыги гэлгылин ынӄэн аʼӄалтатгыргын, ӄонпыӈакватгъат, уйӈэ нъэлгъэт.
Кэтъок ынӄэн ваԓьын аʼӄалтатгыргын ымы игыр аʼнӄагыргын.
Гэчичевэ, ынӄэн аʼӄалтатгыргын ӄол мытрэнтыркын мытракэтъоркын, иӈӄун ынӈин ваԓьыт аʼӄалтатгыргыт вэты авнатвака нитыркынэт.
Ӄэлюӄ ынӄэнат ӄырымэнат тэӈу лынъёлӄылтэ.
Ынӄэната Виталий Задорин кэлик гивлин, вытку вагырга рэтэӈынчимгъувнинэт ынкъам танчечавыӈ рэтчынинэт.
Лымӈэ Ӄутти нынныт чавчывэн, микынти рытымучьэвэ гаранколхозавӈыленат, нэмыӄэй гэкэлилинэт газетак «КС» энмэч ынӈытэӄ журналиста Пётр Меркерына.
Вагыргыт, вытрэтыԓьыт рыколхозавма чавчыват ӄолеванвыткок Чукоткакэн.
Кстати В «КС» уже в начале XXI века были опубликованы материалы Петра Меркера о репрессированных оленеводах других мест Чукотки, где также без чёткого разъяснения и понимания проводилось обобществление оленьих стад кочевников.
Эвын ЭКУКЭКИ Мэмылӄагтэ нъурэтӄинэт гырокы, элгырыгыԓьыт ынкъам таӈколё нымытлёӄэнат.Виктор Тымӈэвъе гивлин, иӈӄун ыныкыкытԓьата Наукыкэна ӄулин нэнаяаӄэн грэп тывъё «Мэмылӄай».
Тиркыӄэй гырголятгъэ, Тинтинӄэй эюгъи Аӄ, ӄытлыги ӄаймэмылӄай Ныкорыӄэн, нымытлёӄэн.
Гымнан-ым тынтомгавын грэп.
Вай ынӈот ваԓьын: Нъурэвӄин мэмылӄай, ынык-ым мачьяачы ытԓьа – ӈавмэмыл.
Аʼӄагнэгты амкоргава нынъинылюӄинэт, нытляӄэргавӄэнат.
Мэмылӄай нырэйгуленӈыӄин аԓьэӄатык, ытԓьата-ым нинэтэӈгитэӄин.
Мэмылӄай гэлыткынэты ровтыгъэ, эймэквъи ытԓьагты.
Ынӄоры люур гынтэквъи, мъэгыргык рымагтэты: имыръэнут пэгчиӈу нинэлгыӄин мэмылӄая.
Ытԓьата нэнанъотавӄэн нэнэны рыровагты ӄытыԓьын, К8элюӄ панэна ёргэты ваԓьыӄай.
Мэмылӄай, мэмылӄай, Пупытти, пупытти.
Нытъэтӄин ровтынвык Пупытти, пупытти Ыпыкэлиӈэвӄэй, Пупытти, пупытти Мэйӈылылеӈэвӄэй, Пупытти, пупытти Ымпытъочгынлгыӈойӈын Пупытти, пупытти, Мэмылӄай, мэмылӄай, Пупытти, пупытти.
Анфиса ШАРЫПОВА, Иван ОʼМРУВЪЕ Газетак мыкыӈ нытвыӈӈоӄэнат эргыпатыԓьыт мигчирык ынкъам вагыргык оʼравэтԓьат.
Этъопэл тывык ымы ӄутти оʼравэтԓьат мурыгрээн нымытваԓьыт, микынти нэмыӄэй эргыпатыркыт, инъэтэтыркыт имырэӄык .
3 декабрык кытур уйӈэ гэнъэтлин игыр тывъё Маргарита Вахрушкина.
Ынан ӄитпу гэлгылинэт ымыԓьо таӈвагыргыт, чимгъуу лынъёттэ: мигчир, таӈычьатгыргын нымтомгэты, чычаткэнаԓьэты 1947 гэвэтагнэты ытлён гэмэйӈэтлин йытоткоԓьык ӄача, эмнуӈкы, ынӄоры нэнэквэтэвын йичьэмиттумгырык Айванына ынкъам Пуяна рээн Каӈэяргэты, миӈкы калеткомгогъат ытри.
Уʼрэтык ытлён нэтэнынныӈгъэн - Ӈэвъэн.
Калеткорак инээру эвынныннэты нэлгын русиԓьин нынны – Рита.
Ынинэт ыʼттъыютԓьэт – миргывн ынкъам ытлыгын чавчыво гитлинэт.
Ытри нивынэт, иӈӄун ныялгытынат чымчагты нымнымэты, эʼквыргъам ытри эʼнӄэтгъэт ялгытык гойгогты ынкъам пэлятгъат эмнуӈкы.
Наӄам янор ыргинэт ӈэлвыԓьыт нанколхозавынат, нанпэлявынат ырыкы ялгынмэчкэнат ынкъам румичкинэт ӄаат.
Ытри люнчичевыԓьыт, иаʼм нэнэквэтэвынэт ыргинэт кмиӈыт Каӈэяргэты, гойгогты.
Кэлиткуплыткук ӈраӄ гивиӈитти Кэӈиергык, ынӄоры гэкэлиткулин Вэлӄылык.
Интернатык кытйъарат лёнтаӈӄамэтваԓьыт, мачамкашата, корыпата нытэйӈэтӄинэт, лыгэн-ым ныраӄоратъолӈыӄэнат.
Калеткома ыргынан ӄонпы нывинрэтӄинэт ынпыянвыт имырэӄык: аймык, тэӈӈытак, уттычвигук, ӄымэл-ым нынчаёвӄэнат гакавкавма.
1952 гивик намгонат тэйкык Кэӈиергык оттырат, ӄол наванватын ыргынан 1957 гивик.
Ынӈингивик правленията колхозэн Рита гэнӈивылин Владивостокэты ӈирэнгивиԓьын курсынвэты гыёлятынво риӄувгынритыԓьу, Ынкы кэлиткуплыткук ныватык Каӈэяргэты нэԓьун заведующино риӄувгынриткин фермак.
1962 гивик Маргарита гаялгытлен Анадырэты, гамэгчермголен ваӈэрак-атеԓьек «Северянка», талвапенсияԓьо нъалтагнэты – 1992 гивик.
Маргарита Владимировна ӄитпымигчирэтыԓьын нымкыче гэԓьулин депутато округкэн Советэн, гинэнпиривлин Анъякалета ынкъам манэпремията.
100 гивиӈитти нъэлык В.И.Ленинын гинэнпиривлин медаля, лымӈэ медаля «За трудовое отличие» ынкъам знака «Отличник службы быта».
Рывэтгаквыргыгъет Магаданкэн эрмэргин 1958 гивик нымытваԓьыт ӄутти нымнымыткукин ганъялгытатымголенат ӄоленымнымыткогты Чукоткакэн, энмэн ромакавынво ытри ыннанванвык.
ӇЫРОӃ МАЁЛГЫТКЫНЫК ГАТВАЛЕН Ынӈингивик Чукоткакэн национаԓьныкэн округ гатымлытвален Магаданкэн областэты.
Нынъялгытатӄэнат оʼравэтԓьат 10-15 гивиткуӈит.
Ынӈин, нымытваԓьыт тэлеӈкин нымнымкин Нууӄэн (Чукоткакэн район) ганъялгытатленнат нымнымэты Нунъэмун, эʼмитлён нэмыӄэй 1977 гивик гапэлялен.
Нымытваԓьыт икутъэр нымнымыткукин Провидениякэн районкэн ганъялгытатленат – ынӄэн Уназиккэн (Чаплинокэн), Чечеӈкин, Киваккэн ынкъам Пловеркэн.
Ытри ганымытваӈӈоленат ыннэн нымнымык, тывъё Новое Чаплино.
Кэлик «Наукан и науканцы», тайкыё 2014 гивик Даԓьпрессык городкэн Владивосток, гыютԓьэ айванаԓьэн йилык, куԓьтурак ынкъам таӈнымытвавагыргык кылейгут тэнмычьылӄыл общественныкэн организациен айванаԓьэн «Инуитский приполярный совет Чукотка» эмвинрэтэ манэта Правитеԓьствота Чукоткакэн АО румэкэвнинэт пыӈылтэлтэ нууӄэкин айванаԓьэн.
Вай рэӄын гивлин 1997 гивик науаԓьыӈав Етнэун: «Нилкымъетигым ынкъам нинэԓьуйгым ваԓьын Нууӄэн, Нунъэмун.
Ӄол нинэнтигым ымы нэнакэтъойгым Пинакул, миӈкы ганымытвайгым.
Ӈиныԓьу вама ынӈатал ныйъакытгынтэгым.
Энмэч ынпэвык эпэӈъивэткэ чейвэ нэнаяйгым тылек Нунъамойпы Пинакултагнэты...» Вэтгавыркын урэмигчитԓьэн, кэлиныгйивэтыԓьын айванаԓьыӈав Елизавета Добриева: «Гым гъурэтигым Нууӄэк, лыги тылгыркын, миӈкри ганымытваленат 1950-1960 гивиткук Нууӄэк, гымнан лыги чычеткин йилыйил ынкъам нууӄэԓьымил тывэтгавыркын.
Нууӄэн гитлин таӈнымытваванво...».
Тайкыёк кэлик «Наукан и науканцы» гатвылен: «Нымным Нууӄэн гатвален эркыпыԓьын аӈӄачормык, ӈыроӄ иннук, вытгыр вээмӄэйыԓьыт.
Мыкыӈ 370 гивиӈитти яалегты ынӄо гагалялен ыʼтвэ аӈӄаляйвыԓьын Семён Дежнёв, ынанъыттъыёлкэн европаԓьын, микынэ эмэлкэ гэныгйивэтлин ваԓьын ирʼрвытгыр Азиен ынкъам Америкэн.
1948 гивик , рэргыпавынво 300 гивиӈитти аӈӄаляйвыкэн Дежнёв, Нууӄэк гунпылин ӈайыткынык Иӈгʼегʼрук кэтъоквын-гыйивӄэв…».
ЭʼМИ ЫНӃЭН, ЭʼМИ?
Ӄутти оʼравэтԓьат ивыркыт, иӈӄун алвагты итгъэт советкэн вагыргынляԓьыт, иӈӄун нанъялгытатынат ӄутти нымнымыткойпы оʼравэтԓьат.
Ынпыянвыт ивыркыт, энмэ\н нынъотавӄэнат тэйкык оттрат Нууӄэк.Эʼквыргъам ӄутти ивыркыт, Нууӄэк ӄача йынрысӄэты нэймэвӄин мимыл, ынкыгрээн нымытварамкэты.
Член президиумэн Ассоциациен авынчукоткаԓьэн Григорий Тыӈанӄэргав, энанъялгытатгыргын майыӈкы ваԓьэты нымнымэты янор гэтэӈынчимгъувлин, иӈӄун рытаӈытватынво нымытвавагыргын эвынӈуткэкыԓьин, микынти ныратваӄэнат ӄутти мылгырак , миӈкы акавкэгты гатвата, лымӈэ ынкэгйит, ялгытык, кавыӈ ныпэраӈӈоӄэнат каленыйголяквыргын, оʼрамръагъепыткогыргын ынкъам кэмэтыныпкэратгыргын нымнымэты.
Итык-ым танчечавыӈ: пэляк чычетнутэнут нымытвакэн ынӄэн аʼнӄагыргын.
Ялгытыԓьыт, ӄэлюӄ-ым кавыӈ нымытваӈӈогъат.
Кытъаткэ-ым пэляк нымнымыт, ӄэлюӄ-ым, алваӈ гатваӈӈоленат нымытвавагыргыт рыялгытавъёргэн.
Ынӈин тыляыннаӈын пэраӈӈогъат ваԓьыт вагыргыт аӈӄаԓьэн ынкъам чавчывэн, тымӈалголяӄ ыннанройыръык ваӈӈогъат лыгъоравэтԓьат ынкъам айванаԓьыт.
Кытъаткэ-ым амъялгытык нымытваԓьыт ӄоленымнымэты тэлпыгъэт, уйӈэ нъэлгъэт пэнинэт кыляёттэ вагыргыт кынмал ыннанванвык инъэтэткин нымытвак.
Ялгытгыргын ымы кэву рытчыё нымытваванвэпы алваӈ энанпэравыӈӈогъэ ӈаргынэнакэнак гытамычьатгыргык.
Ӄутти нотагчегыргыванвыт пэлягъат, ымы ванвыт охотакэн, аӈӄагыннэгӈыттыкэн.
Пэляёттэ нымнымыгйит гэтэкэлинлинэт Валентина Леонова, Евгений Басов, Людмила Богословская, Елена Оԓьшевская, журналист Каниф Хакимов, Зоя Ненлюмкина, ӄутти.
Дина КЭУКЭЙ, авынбиблиограф анадыркэн Публичныкэн библиотекакэн нынныԓьын Тан-Богоразын .
Октябрык 1928 гивик ы*ттъыёлкэн Чукоткак куԓьтбаза моогъэ мигчирэтык, мэӈӄо алваӈ вытратыӈӈогъэ нымытвавагыргын ынкэкин нымытваԓьыргэн.
Рытомгавтагнэты 1930 гивик Чукоткакэн национаԓьныкэн округ куԓьтбаза нъэлгъи эвыннымныму тарайоӈкэн, нымнымым Ӄытрын ӈирэӄ гивиткуӈит гитлин округкэн столицано.
КЫРГЫСӃЫЛЬЫН ТЭПӃЭН Янор мытвыгъан, иӈӄун нымытвавагыргын ӄытрыԓьин тымлыгйит ваԓьын аӈӄак.
Таӈымыԓьо вэтгавыт, пыӈылтэ ыргинэт гатва аӈӄагъет , ӈаргынэнагъет, ръэвыгйит, ръэнут нэԓьуркын нымытваԓьа, иӈӄун таӈалкылыӈ, титэ рыркат рэймэвӈыт ынкъам раровтыӈыт, тантэнмавык аӈӄагыннэгӈыттынвэты… Тыкэтъоркын, ӈээккэӄэю вама мури ӈэвмиргын нылӄынмури аӈӄачормэты ынкъам нымыргономакавморэ ынӄэнат ронво.
Нымным гатвыӈӈолен Лаврентияно 1778 гэвэтагнэпы британкэн нутэлейвыԓьэ Джеймс Кукынэ рэргыпавынво Святой Лаврентий.
Лыгъоравэтԓьарык ынӄэн ваны нытвыӄэн Ӄытрыно, энмэн « ныкырыӄэн аӈӄачормыэʼӈыткын».
Талпыӈӈок 1920 гивиткут Советкэн правитеԓьствота, лыги лыӈкы ныркывӄэн нутэйиквин Чукоткакэн ынкъам нымытвавагыргыт ынкэкин варатыргэн тъиву рытчынин рытомгавык социаԓьныкэн-куԓьтуракэн учрежденият – тывъёттэ куԓьтурныкэнат базано (куԓьтбазат).
1925 гивик Комитет Эйгысӄин вэтгыԓьатгъэ рытомгавык куԓьтбазат Чукоткак.
Ынкъам энмэч галяк ӈирэӄ гивиӈитти рытомгавымгогъэ куԓьтбаза Ӄытрык (Лаврентияк).
23 августак 1928 гивик гэйпэлинэт аӈӄачормэты тараӈэчгыт, вылӄывыл, яанаӈат калеткоракэн, малявракэн, вэтгавъёлгыстанциен.
Рытомгавынво куԓьтбаза гаяаленат 134.279 рублти.
Пэтле гэтэйкылинэт 11 нымытварат куԓьтбазэн: калеткоран-интернат, малявран, элгытавран, тамэнӈыран , кэмэтъыран, ветеринарныкэн-зоотехникакэн ваны, фактория .
Гаяамголенат икутъэр нымытварат.
Октябрык 1928 гивик моогъэ мигчирэтык Чукоткак куԓьтбаза.
Директоро базэн гэԓьулин гыюлмигчитԓьэн Ливанов.
Куԓьтбазак гамэгчерымголенат 11 оʼравэтԓьат, микынти ныӄитпинъэтэтӄинэт мигчирэтык.
Куԓьтбазата-ым гыепъёлӄылтэ ӄорагынрэтыьыт ынкъам аӈӄаԓьыт.
Райъонъёлӄылтэ куԓьтбазэн: мигчитти ынкъам куԓьтура вэты аройвэты рыляёлӄылтэ, ԓьоёлӄылтэ ӄэтпыӈ ынкъам аройвыӈ ваԓьыт оʼравэтԓьат авынӈоткакыԓьэпы, микынти винрэтыԓьылӄылти тэӈынчичьэтык ымыԓьо нымытвавагыргыт эвынӈуткэкыԓьин.
Куԓьтбазак гатваленат: калеткоран-интернат, малявран, клуб, вэтгавъёлгыран, киноткораԓьын.
ЭМИНЪЭТЭТЫК КЭЛИНЫГЙИВЭТЫЛЬЫТ Инэнмэлевэтыԓьыт Коган ынкъам Сихоров ынӈот гинъэтэтлинэт: 1931 гэвэтагнэты гъорамръанчечьатленат ыргынан 215 оʼравэтԓьат, маляврак гъорамръагэталенат 3000 оʼравэтԓьат.
Гагтэнъатален калеткоран-интернат куԓьтбазэн.
Ыʼттъыёлкэн кэлиткугивик кэлиткуԓьу гэнъэтлинэт ынкы 16 оʼравэтԓьат, микынти ӈирэӄ группак гатваленат – ынпычьин ынкъам ӈинчьин.
Ынпычьыт кэлиткуԓьылӄылти ӈыроӄ гивиӈит, микынти рыйголявъёлӄылтэ мигчитԓьу кооперативык, заготпунктык ынкъам советкэн аппаратык.
Ӈинчьэт кэлиткуԓьылӄылти ӈэръамытлыӈэн гивиӈит, микынти рыйголявъёлӄылтэ медсестрано, ветеринаро ынкъам мигчитԓьу метеостанцияк.
1930-1931 гивиткуӈит кэлиткуԓьыт гатваленат 45 оʼравэтԓьат, ӈотӄоры – 119.
Калеткоран гинъэтэтлин рытомгавынво авынӈоткакыԓьэпы интеллигенция.
Лымӈэ, ыʼттъыёлкэнат кэлиныгйивэтыԓьыт Комов, Меновщиков, Сёмушкин колё гинъэтэтлинэт рылек кооперативыт ынкъам туземныкэнат Советтэ.
Ынӄэната гыроръотагнэты 1932 гивикин аӈӄагыннэгӈыттыԓьыт гамголенат чеэкэй гыннигӈыттык, артелык гумэкэтлинэт, эмэлкэ гамголенат колхозатык, туземныкэн хозяйствоно гэнъэтлинэт.
Гэнлелин мэйӈымигчир рытомгавынво колхозтэ ынкъам ынкы гыютԓьэт инэнлеԓьыт ванво.
Эмынлек мэйӈымигчитти оʼрамръагъепыткокэн, кэлийгулеткин, куԓьтуранлякэн , эмыныпкирэтык катгоӈ ваԓьыт яанаӈат ынкъам милгэрти гамъамэма, ветеринарныкэн мигчитти гэргыпатлен Лаврентиякэн – Ӄытрыкин куԓьтбаза.
Пэтле эʼмитлён гэнъэтлин авынванво имыръэкин торвагыргыгъет нымытвакэн, миӈкыри омакатыӈӈогъат этлы амаӈӄаԓьыт, ымы нымытваԓьыт ӄулинымыткукин ынкъам чавчыварамкын, микынти нэймэвӄинэт Ӄытрэты ялгынма.
ӇОТӃОКЭНАТ ГИВИТКУК Амэргыпатык куԓьтбаза 1930 гэвэтагнэты ынкъам эмвинрэтык ынӄэнына Челгырат ынкъам ыннэн рыялгытата ры-тыԓьын калеткоран чекыяакэн нымнымыткук чавчывэн Чукоткакэн эвынӈуткэкыԓьыт гаванляленат партиякэн ынкъам советкэн органэты рывэнтык ынӈин ваԓьыт куԓьтбазат ыргинэт районык.
1932 гивик гэвэнтылин Чаакэн куԓьтбаза, 1933 гивик-ым – Вилюӈэйкин нымнымык Ватыркан Анадыркэн районкэн.
Рытомгавыплыткок 10 декабрык 1930 гивик Чукоткакэн национаԓьныкэн округ куԓьтбаза гэнъэтлин авынванво тарайонкэн, лыгэн-ым Лаврентия ынӈингивиткук гэнъэтлин округкэн эвыннымныму.
Эʼквыргъам апрелык 1932 гивик столицано Чукоткакэн национаԓьныкэн округык гэнъэтлин посёлок Анадырь.
Талпыӈӈок 1933 гивиӈит омакатынвык райбюрон ВКП(б) ганвэтгыԓьавлен рыялгытатык Лаврентиягты районкэнат учрежденият, эʼмитлёнат ынӈингивик нытваӄэнат Увэлек.
Рывэтгаквыргын энанъялгытаткэн ынӄэнат учрежденият Лаврентиягты ганъомравлен вытку 20 октябрык 1940 гивик.
Ынӄэнат ганъялгытатленат 1942 гивик.
Вама Майӈымараквыргын ынкы гэтэйкылин рэӈъатвывакъонвын, миӈкы вакъоԓьылӄылтэ риӈэтылеԓьыт СШАйпы риӈъэтвыт маравынвэты.
1955 гивик риӈъэтвыт ляйвыӈӈогъат Лаврентияйпы Анадырэты.
Дина КЭУКЭЙ, авынбиблиограф анадыркэн Публичныкэн библиотекэн нынныԓьынТан-Богоразын Ынанъыттъыёлкэн профессионаԓьныкэн ансамбля грапчакэн ынкъам млявкэн эвынӈуткэкин варатыргэн, рытомгавъё рывэтгаквыргыгъет Советэн Министрыргин РСФСР, раройвавъёлӄылё ынкъам рымагтэты ваԓьылӄылё рытчыёлӄылтэ таляӈкэнавагыргыгъеткэн национаԓьныкэн эʼйӈэнэӈэткукин ынкъам млявкэнат овэчвынкалыровтамэнӈатгыргыт.
Ансамбԓь рытомгавма гинъэтэтлинэт винрэтык балетмейстер Михаил Шаповалов ынкъам композитор Николай Менцер.
«Эргыръон» - тэӈытръэч- кин профессионаԓьныкэн коллектив, эʼмитлёнына гытамо лыӈыркынинэт грапчакэн, млявкэн ынкъам минъутэминӈэткин искусство варатыргэн Северо-Востокэн Россиен: лыгъоравэтԓьэн, айванаԓьэн, кэрэкыԓьин, чуваныԓьэн, ӄаарамкэн, итеԓьменыԓьэн.
Программак ансамблен амалваӈ ваԓьыт грэпыт, млявыт, ӄутти овэчвынкалыровыт.
Вэты гыму ынкъам эӈъэлю лынъёлӄылтэ яаёлӄылтэ артиста млявкэн ынкъам грапчакэн эвиръыт.
Гаймычьо ансамблык итыркыт авынчукоткаԓьэн грэпыт ынкъам млявыт: «Риӈэмъетыԓьын айгыпы йъаяӄ», «Леггэчегыргын энмык», «Ӄаанматгыргын», «Рыркаӈыттыгыргын», балет «Лымӈыл Вэлвыгйит», опера «Ӈэвысӄэтӄэй ынкъам въэгыргын», мюзикл «Лымӈыл вэймэнычьэткин ынкъам эʼӄэчьэткин», рытомгавъё лыгъоравэтԓьэн ынкъам айванаԓьэн лымӈылыгъет.
Артистыт овэчвынкалыровык винрэтыркыт кумъу лыӈык минъутэминӈыт чукоткаԓьэн – ыргинэт яаёттэ млявкэнат ынкъам грапчакэн эвиръыт тэйкыркыт лыги лыӈкы эвынӈуткэкыԓьин тамэнӈатвагыргыт.
Артистыт ансамблен ӄонпы ринъэтэнӈыркыт овэчвынкалыровык.
2006 гивик нымытваԓьа нэԓьугъэн спектакԓь «Ӈээкык Ёоʼнэн», ӄол инъэтэт раройвавма театркэн овэчвынкалыров Чукоткак.
Ансамбля гапытӄынэргыпавленат артистат, композитортэ, поэттэ ынкъам тэкэлиӈыԓьыт: Антонина Кымъытваал, Галина Тэгрыӈэ, Геннадий Паӈанто, Яков Тагьёӄ, Николай Менцер, эргыпатыԓьыт артистыт Россиякэн Федерациен Николай Татато, Василий Кэвкэй ынкъам Александр Тэвлялӄот, эргыпатыԓьыт мигчитԓьэт искусствэн Екатерина Рултыӈэвыт ынкъам Георгий Ковтун.
Яачыӈкэнат гивиткук артистыт ансамблен ԓьувылгыркыт нымытваԓьык рээн, микырык пэгчиӈу нэлгыркын, миӈкри тэнмавыркыт овэчвынкалыровынвэты.
Коллективык ансамблен 2017 гивик говэчватымголенат ӄутти ӈиныԓьыт.
Ынкы гэмэйӈинъэтэтлинэт ымыԓьо артистыт, микырык инэнлеԓьу итыркын Виктор Цвигун.
Справка «КС» Лыгъоравэтԓьэн-айванаԓьэн ансамбԓь итыркын лауреато премиен Ленинкэн комсомолен, дипломыԓьо Ымроссиякэн гыюлчиткин ансамблыргэн грапчакэн ынкъам млявкэн, Ымнотаеквэкэн фестивален ӈиныԓьин ынкъам студентэн, Ымнотаеквэкэн гыюлчиткин «Голос Азии», Ымнотаеквэкэн фестивален эʼйӈэнэӈэткукин Монтерек ынкъам Монтиньякык (Франция).
Ансамбԓь говэчвынкалыровлен СШАк, Беԓьгияк, Великобританияк, Поԓьшак, Италияк, Индияк, Канадак, Южная Кореяк, Голландияк ынкъам ӄутти нутэткук.
1974 гивик «Эргыръон» гэтчылин государственныкэн ансамблё.
Августык 2000 гивик лыгъоравэтԓьэн-айванаԓьэн ансамбԓь гарылгылен майӈыгаймычьо куԓьтурэн варатыргэн Чукоткакэн АО.
Дина КЭУКЭЙ, авынбиблиограф анадыркэн Публичныкэн библиотекэн нынныԓьын Тан-Богоразын Амрытэнма 20 сентябрык 1648 гивик ыʼтвэ Дежнёвын гагалялен Майӈыэʼӈыткын.
Ынӈингивик русиԓьин аӈӄаляйвыԓьа гэмо гэлгылин, иӈӄун гатвален эргыпатыԓьын м айӈывагыргын – гэныгйивэтлин ваԓьын иʼрвытгыр Евразиен ынкъвам Америкэн.
Мытлыӈэн гивиӈитти галягъат, титэ 26 сентябрыу 2013 гивик экспедиция «Арктика– нутэйиквин гыюлеткин» гэпкитлин Анадырык, эʼмитлён гатвылен газетак «КС».
Ынӈингивик ӈирэӄ уттъытвэ «Святитеԓь Николай» ынкъам «Апостол Андрей» наяагъан аӈӄаляйвыръэт, тэӈвытку яаё Семён Дежнёвына Тиксэпы Анадыртагнэты.
Тэнмычьын «Арктика – нутэйиквин гыюлеткин», рыкытвылявъё эмвинрэтык Русиԓьин географическыкэн обществота ынкъам Правитеԓьствота Чукоткакэн, пэгчиӈу гэлгылин общественностя ынкъам гитлин гыёлятъёно кытвагыргыт российскыкэн Арктикэн, гэнанкэтъоӈатлен эргыпатыԓьык вагыргык российскыкэн историен ынкъам географиен, гинэнӄитпэвыткулин раройвавынвы вэнратвылгыгыргыт ыргичгу регионтэ экономическыкэн, научныкэн, куԓьтурныкэн ынкъам тунриистическыкэн вагыргык.
Мынынкэтъоӈатын, элек 1648 гивик ыннанмытлыӈэн ыʼтвыт, миӈкы гаӈатваленат ваԓьыт экспедицияк Семён Дежнёвын ынкъам Федот Поповын тэӈвытку гэлейвылинэт Чукоткакэн аӈӄаеквэ, микырык нагалянат амрытэнма ыннэн тысяча километртэ аӈӄагычормыеквэ.
Гыёлятъё вагыргыгъет, Беринговкэн эʼрвытгыртагнэты гэпкитлинэт ӈыроӄ ыʼтвыт, ыннэн гэпылӄэтлин иʼрвытгырык.
Энмэч Беринговкэн аӈӄак ӈэргэрык эйичгэ ганъянръавленат гынуԓьыт ӈирэӄ ыʼтвыт.
Поповын ыʼтвъэт гагчорматлен вытгырык нотачьомыткынтэ Дежнёвын ынкъам Чукоткакэн танкавӈынво чимэтыԓьын ыʼтвъэт ынкъам мимлыйырэтык аймыёчгыт.
Эвынӈуткэкыԓьык рээн маравпэнрыткок ытлён гатынвылен.
Дежнёв ынкъам ынинэт 25 лейвытумгыт ганомленат Олюторскыкэн нотачьомыткынык.
Галяк вытку 10 неделят аӈӄаляйвыԓьыт гэпкитлинэт Анадырык.
Семён Дежнёв ынкъам 17 казакыт гэԓьэлеӈитлинэт 1648-1649 гивик Анадырык, миӈкы нэтэйкынэт еп эръилекэ вээм ыʼтвыт.
Элек 1650 гивик, тылек гыргочагты Анадырваамэн пыԓьыԓьыайгыпы наянат ыргынан 600 километртэ.
Ынӈэнӄач Дежнёвына рытомгавнэн ԓьэляӈэтваны, ӈотӄоры тывъё Анадыркэн острого, русиԓьин авынванво Чукоткак XVII-XVIII столетияк.
Семён Дежнёвына гэтэйкылин нутэкэликэл Анадырваамъёчгэн (гантымӈэвлен).
Элек 1652 гивик Анадырваампыкэргырыкэн нотачьомыткынык гэԓьулин рыркаровтын.
Элек 1660 гивик пууръу Дежнёвына эрму гэнъэтлин элвэԓьин оʼравэтԓьан, ытлён-ым тумгык рээн гаваӈӄынма нутэйиквитэ чейвэ гэквэтлин Аколымагты.
Аӈӄаляйвыԓьа Семён Дежнёвына ынкъам Федот Поповына, ыргинэт лейвытумгырык ганръачӈытовлен ымнотаеквэкэн эргыпвагыргын: нэныгйивэтын иʼрвытгыр Азиен ынкъам Америкэн, нэнвэнтын Северо-Востоккэн нотачьомыткынык Чукотка ынкъам нанъомравын ынӄэн нотачьомыткын Русиԓьин государствэн Тихий аӈӄачормык.
Лымӈэ Галяк 120 гивиӈитти, 1898 гивик, ванляк Русиԓьин географическыкэн общество, ынаннэкъаяӈӄачкэн нотачьомыткын Азиен гэныннэтлин «нотачьомыткыно Дежнёвын».
Дина КЭУКЭЙ, авынбиблиограф анадыркэн Публичныкэн библиотекэн нынныԓьын Тан-Богоразын Павел Виноградов – тэленъеп гэнъэтлин ыʼлгытумгу морыггазетагты.
Калевэтгавыԓьа этаны лыги нэлгыркын, иӈӄун газетак нымкыче ынан гатвылен чиниткин космосляйвыгыргын ынкъам ынкэкинэт вагыргыт игыркинэт ынкъам ӈотӄокэнат тэнмычьыт космонавтикэн.
Аймавыӈӈок ынин оʼратъылёӈэт моргынан ытлён мыттэнӄитпыӈыркын ынкъам мытынкэтъоӈатыркын калевэтгавыԓьэты ынин эргыпатыԓьын вагыргыръэт.
Павел Виноградов гъурэтлин Магаданык ройыръык инженерэн.
Гэмэйӈэтлин Чукоткак, миӈкы 1970 гивик гэкэлиткуплыткулин Анадыркэн мынгытгэвэкалеткорак №1.
Гэкэлиткулин Москвакэн авиационныкэн институтык факуԓьтетык «Летатыԓьные аппараты».
Ачгыта калеткома ытлён гэмигчирэтлин студентэн конструкторкэн бюрок «Искра», гитлин авынлаборанто ӄол лабораторияк.
Кэлиткуплыткук нанпэлявын институтык рымагтэты мигчирэтык.
Апрелтагнэпы 1977 гивикин Павел Виноградов гамэгчерымголен отраслякэн лабораторияк инженеро ынкъам авнинженеро.
Августык 1983 гивик гамэгчерымголен Ракетныкэн-космическыкэн корпорацияк «Энергия».
Ынан гыму нинэлгыӄин гыюлетык мигчитти ыʼтвыръин «Союз» ынкъам орбитаԓьныкэн ыʼтвин «Буран», лымӈэ ӄутти вагыргыт космосляйвыкэн.
1987 гивик Павел Виноградов гэнъэтлдин отрядык космонавтыргэн, ынан гатаӈынкалыровленат гыёлятгыргыт нъэлкин отрядык, августык-ым 1988 гивик гарылгылен оʼрамръаԓьо итык космонавто.
13 майык 1992 гивик гэнъэтлин кандидато космонавто иткин.
Ӈирэӄ гивиткуӈит гатэнмавлен Центрык тэнмавкэн космонвавтыт.
5 августык 1997 гивик Павел Виноградов Анатолий Соловьёвына рээн гэриӈэлин космосэты ыʼтвэ «Союз ТМ-26».
10 апрелык пытлиӈычьэтыԓьын космосык лейвык 198 ныкэрэтъылёӈэт Павел Владимирович Виноградов гинэнпиривлин Золотокэн медаля Героен Россиякэн Федерациен.
Мартатагнэпы 1999 гивикин итыркын вице-президенто Федерациен космонавтикэн РФ.
Павел Виноградов космосъытвэпы ӈэръамытлынча гантолен.
2014 гэвэтагнэты ымыԓьэты ынкы гатвален 38 лиӈыткучьывырӈит ынкъам 25 минутти.
Мартак 2013 гивик гэриӈэлин космосъытва «Союз ТМА-08М» командиро ыʼтвин ынкъам космосляйвынвык МКС-35.
Ынӈингивик ытлён ынанынпычьо космонавто гэнъэтлин – 59 элеӈитыԓьу.
24 апрелык 2008 гивик гэнинэнпиривлин ордена «За заслуги перед Отечеством V степени», 22 октябрык 2015 гивик - ордена Мужества.
Рывэтгаквыргыгъет Советэн депутатэн городкэн округэн Анадырь 26 декабрык 2006 гивик Павел Владимирович Виноградов ганэргыпныннатлен Эргыпатыԓьо гражданино городэн Анадырь.
Космосляйвыма ынан гэнлейвылинэт флаг-кыргычьын Чукоткакэн автономныкэн округэн, газета «Крайний Север» ынкъам чукоткакэн пеликен.
Космосляйвыма ытлён космосъытвэпы гавэтгавлен ӈиныԓьык рээн.Ӄутти эвынӈуткэкыԓьин лымӈылтэ игырыткукин калевэтгавэԓьа тымӈъатаво гарылга.
Лыги лынъёлӄыл: ынӄэнат лымӈылтэ кмэӈэты гатва, чама гэйилыԓьэтлиинэт росеԓьыелепы гаглеты.
Эʼквыргъам вэлер-ым ынӈин, ӄэлюӄ гатвыленат мургинэт ыʼттъытԓьэрык ынкъам варатэн гаймычьо итыркыт.
Игыр ӄол лымӈыл мытытвыркын.
Пипикылгын тымкыгэӈгыпы нылейвыкин.
Пипи¬ӄылгэ ԓьунинвэлвын, эйӈэвнин: – Апай, ӄыетги, мымлюгыт!
Ӄытгъи вэлвын.
Пипиӄылгэ мылёʼʼӈонэн.
Мылёма йылӄэтгъи вэлвын.
Лыгэн йылӄэтгъи вэлвын, ԓьулӄыл кэлийвынин пипиӄылгэ вэлвын вылӄэ.
Ԓьулӄыл кэлийвыплыткунин, эквэтгъи пипиӄылгын.
Йылӄыԓьын пэлянэн вэлвынн.
Кыеквъи вэлвын, ӄулиԓьыръуиʼ: – Кок-кок, эʼми пипиӄылгын?
Ынӄо-ым риʼʼэиʼ вэлвын вээмык гыргоча.
Рэӈамъянма нинэгитэӄин мимыл.
Ԓьунин чиниткин выйилвыйил мимлычыку.
Ӄулилыръуиʼ: – Ынръам мэӈин?
Китак+ун мыйъон!
Йъонэн чиниткин выйилвыйил.
Аʼйӈавъевыӈонэн чиниткин выйилвыйил: – Мэй, ӄыетги!
Ӄынвэр мэчелкылнин: – Ынръам мэлгымнин выйилвыйил!
Ӄынвэр тэӈэлкылнин.
Ӄулилыръуиʼ: – Вынэ, ӄэйвэ гымнин выйилвыйил!
Чемэт ынӄэната пипиӄылгын гынтэквъи ԓьукэлиткыԓьуйгым эʼӄэлиӈу эмлыӈэ!
Ф. Тэӈэтэгын, Чавчывэн лымӈылтэ
Иван ОʼМРУВЪЕ Хабаровскыкэн такнигаӈынвык «Гранд Экспресс» гэтэйкылин стихыԓьын кэликэл «Нас вдаԓь вела Полярная звезда».
Ынӄэн энмэч ӈирэӄэв кэликэл, миӈкы калейпатгъат стихыт эйгысӄыԓьин.
Ыʼттъыёлкэн ынӈин ваԓьын кэликэл, миӈкы гатвыленат эвынӈуткэкыԓьин поэтэн тайкыёттэ, гэвытрэтлин 2017 гивик.
Ӈотӄэн туркэлик гакалейпатленат тайкыёттэ русиԓьыйиле тастихӈыԓьа, нымытваԓьа Чукоткак мэчынӈытэӄ.
Наӄам русиԓьин поэттэ этлы ытръэч нытастихӈынат, лымӈэ ытри нитӄинэт йилыԓьэтыԓьу эвынӈуткэкыԓьин тэкэлиӈыԓьин – лыгъоравэтԓьэн, айванаԓьэн ынкъам ӄаарамкэн елепы.
Ӄымэлым калевэтгавыԓьа, нымытваԓьа Чукоткак лыги нэтчынэт эвыӈуткэкыԓьин поэттэ.
Йилыԓьэтыԓьу итыркын ымы Андрей Носков, микынэ гэнумэкэвлинэт тайкынво кэлик стихыт эвынӈуткэкыԓьин.
Ынан гэйилыԓьэтлинэт русиԓьыйилымил тайкыёттэ лыгъоравэтԓьарык Пётр Оʼмрынтона, Вера Иʼвӈэвытынэ, Валентина Иʼтэвтэгнынэ (Вэӄэтынэ), Александр Аʼтавӄайына ынкъам Елена Оʼмрыӈана, ӄаарамка Андрей Кривошапкинына ынкъам юкагирыԓьа Николай Куриловына.
Тывъёлӄыл, пэгчиӈу таӈылгыӈ тайкыёттэ кэлик магаданыԓьа Сергей Сущанскийына, микынэ нымкыӄин гивиткуӈит румэкэвыркынинэт вагыргыт тэкэлиӈыԓьин Северо-Востокэн Россиен.
Ынӄэнат нэмыӄэй гакалейпатленат туркэлик.
Ӄымэл-ым игыркин калевэтгавыԓьа лыги рэтчыгнин, ынӈатал кытвагыргыԓьо гитлин калейпатынвы ыргинэт тайкыёттэ вагыргыт.
Лымӈэ кэлик гакалейпатлен повесть туртэкэлиӈыԓьин «Оленные люди» («Чавчыват») Вера Грачёван.
Поэзия туркэлик рывэнтыркынин ваԓьа Майӈымаравынвык поэта Борис Боринына (Блантер), мэӈин горатвален мигчирэтык редакцияк округкэн газетэн.
Юрий Рытгэвынэ, Аԓьберт Мифтахутдиновына ынкъам Виктор Кэвылӄутынэ рээн гэргыпатленат туркэлик поэттэ Михаил Эдидович, Анатолий Пчёлкин, Татьяна Ачиргина, Иԓья Юрьев (Логинов), Геннадий Сабанцев, Олег Комаренко ынкъам ӄутти, микынти лыги нэлгыркынэт мурыгнутэк ынкъам микыргин тайкыёттэ ӄол гитэ кытоор гакалейпатленат округкэн газетак «Крайний Север».
Эвын ЭКУКЭКИ Чавчыва рывэнавъё ӈэлвыл валёмыӈ нынъэлӄин ынкъам ымы гынкыӈ ваԓьо нитӄин.
Бригадир ӄорагынрэтыԓьэн совхозэʼн нынныԓьын XXII съездэн КПСС Качьагыргын 1970-ӄавкэнат гивиткук нивӄин: «Этъопэл турэлеръук вэты гыму гэлгэ таӈалвыԓьыӈгыргын».
Ынӄэн таӈчечавыӈ: элек торывтатык ӄаат лымынкыри гарамананчера.
Гырокы ӄэюут виин аромкэгты ваԓьо люӈитэ, гэвиитэ ытԓьак ӄача.
Омавык-ым ынкъам рораръок гамгота капчачляйвык, гатымӈэва ынкъам гамгота ытԓьаэнарэрык, эʼмитлёнат (рэквытти) нэмыӄэй гэрынгытвитэ.
Ӈэлвыл ынӄэната ымыԓьэты гэгынрытвитэ нэмыӄэй.
Ынӄэн нъэлык чавчыва энмэч тайкыёлӄыл ӈэлвыл.
Ыргынан гатата ӈэлвыл ӄойвэгыргэты, миӈкы эгыӈ гатвата ывнкъам танрылгатык паӈъэвӈытонво.
Ынӈэӈӄач ӈэлвыл гэгынритэ амрытэнма ӈроӄ ныкэрэтъылёӈэт, ванжэван агтатка ӄолеавээнвэты.
Ӈэлвыл вэты ыннанванвык гэгынритэ, иӈӄун ныкэвыркын чаакайытвак.
«Ынӈэнъылёткок этъопэл авнагтыӈаёвка рытъёлӄыл, вэты чеэкэй ваԓьылӄыл, « - гивалин Качьагыргын.
Виталий Задорин, Гыёлятгыргын Качьагыргынэн, Магаданкэн такнигаӈынвын, 1976 гивиӈит
«В эти дни лучше недокормить оленей, но удержать вместе», – советовал Качагиргин.
Виталий Задорин, Школа Качагиргина, Магаданское книжное издатеԓьство, 1976 г.
Григорий ТЫӇАНӃЭРГАВ, нотагаймычьыэнарэрыԓьын, г. Анадырь Эргыпатыԓьа геолога Григорий Андреевич Тыӈанӄэргавына тывыркынэн кытооркэн чиниткин мэгчерымгогыргын геолого итык.
– Ынанъыттъыёлкэн гымнин нотагаймычьыэнарэргыргын гатвален ваамнолгык Алярмаут, айгысӄыӈӄач игыркин городык Билибино.
Ынӈингивик еп уйӈэ гатвален город.
Мури Сеймчангыпы мытинмык риӈъэтвэ Черскийтагнэты, ваԓьын Экулымэк.
Ынӄо самолёта АН-2 мытинмык базатагнэты ГРП Каралваамкэн.
Ынкы гырокы гэмкэтлинэт отрядтэ аʼтчаԓьыт рэӈанво мэгчерванвытагнэты.
Ымы мури.
Ӄынвэр нэмыӄэй мытриӈэмык.
Еп авакъока мытԓьун гырголяйпы вакъонвык рыгъеватъё крест, энмэн ӄырымэнаморэ вакъоԓьылӄылморэ.
Ӄэлюӄ-ым мытынванмык, мэӈӄо ӈан гэриӈэмури.
Еп рэӈатыляма ӈэнри эрым отрядэн гивлин, чейвэ итыԓьылӄылмури базатагнэты.
Ынӄэн 100 километрмэл урэԓьын ръэт.
Лыгэн-ым мытимтинэт имтитэючгыт ынкъам мытэквэнмык чейвэ.
Ӈыроча мытыткивмык тылянвык.
Пыкиринэӈу мытымӈылёгъан эрым, иаʼм нанъотавмык вакъок.
Ытлён гачыӈытколен ынӈот: «Нъатчаԓьатэгым, титэ рэпкиры самолёт, ыннээн-ым галяркын… Тынныӈыттымгогъак аʼтчама тури, Этъопэл гымыгрээн вакъок.
Юрэӄ-ым алваӈ ратвагъа…».
«Ръэнут алваӈ нъытвагъан» – ынӄэн лёӈытва рыннин.
Геолого энма гым нымкче гитигым риӈъэтвэ, мачам-АН-2-а.
Риӈъэтвыткуԓьыт гагтывэнратленат нотагаймычьыэнарэрыԓьэты нутэлейвык.
Наӄам ыргынан нынвакъовӄэнат риӈъэтвыт тымӈалголяӄ миӈкы, кытвыл атыроочгыкэванвык.
Лыги тылгыркын ынӈатал тэминӈыԓьын риӈъэтвыткук Борис Комков – нывэймэнӄин оʼравэтԓьэты, пэнин коргычьатыԓьын.
Ыныкит гырголяйпы эԓьукэ нинэнтыӄин кавэты ваԓьын вакъон, етгыр нэнанвакъовӄэн АН-2, нивӄин, иӈӄун рымагтэты чейвэ мынинмык, гивэ морыкы: «Имтитэ рымагтэты ӄитгытык - акэмылтаткэгты мэгчерынвэты».
Ӄэглынангэт, ынӈатал ынан гэтэӈийгулетлин мигчир геологэн.
7 июлык нъэлгъэт 80 элеӈитти.
Ялгыык Анадырэты ыʼвэӄучик рээн, Кликуновырык эӈэлю гэлгылинэт рыкытвылек икутъэр райъонъёлӄылтэ кмиӈырык.
Ыргынан ымваӈэт ӄитпу гэлгылин кмиӈин литературныкэн-публицистыкэн студия «Умка-пресс» ынкъам гэтэйкылин гыюлеткин кмиӈин журнал «Умка», китӈин литературныкэн журнал «Муракашка», лымӈэ икутъэр сборникыт кмиӈин.
Кликуновынтэ инъэтэтык 1992 гэвэтагнэпы округкэн эвыннымнымык эӈъэлю гэлгылинэт рылек Ыʼлёӈэттэ славянскыкэн письменностэн ынкъам куԓьтурэн.
Ынанъыттъыёлкэн кэликэл Тамара Кликунован «Лунный иней» гэтэйкылин Анадырык 1996 гивик.
Галяк-ым ӈыраӄ гивиӈитти Москвакэн такнигаӈынвык «Магазин искусств» кынмал Владимир Кликуновына рээн гэтэйкылин кэликэл «Подарок Полюса Надежды».
2005 гивик Тамара Кликунова гэнъэтлин дипломанто гыёлчетгыргык «За образцовое владение русским языком в профессионаԓьной деятеԓьности» мэгчетԓьэты кэлиныйгулевкин Россиякэн Федерациен, 2006 гивик гаянотлен журналистэн конкурсык «Отражение», 2010 ынкъам 2014 гивиткук нъэлгъи дипломанто литературныкэн конкурсык нынныԓьын Юрий Рытгэвын.
2010 гивик нъэлгъъи члено Союзэн писателен Россиен.
2009 гивик Новосибирскыкэн такнигаӈынвык гэтэйкылин ынин кэликэл «Карусеԓь» курэ чиниткин манэта.
Галяк ӈыраӄ гивиӈитти Москвакэн такнигаӈынвык «Спутник» гэтэйкылин кэликэл «Мне есть что вспомнить», миӈкы гатваленат стихыт ынкъам пыӈылтэлтэ.
Ынӄэн кэлик гакалейпатленат эргыпатыԓьыт Чукоткак оʼравэтԓьат Маргарита Глухих, Валентина Вэӄэт, Зоя Ненлюмкина, Михаил Меринов ынкъам ӄутти.
Чымӄык вагыргыт калеткоракэн гатвыленат разделык «Дневник учителя».
Разделык «Из блокнота журналиста» гатвыленат таӈъоравэтԓьат Чуоткакэн.
2015 гивик Новосибирскыкэн такнигаӈынвык «Гео» гэтэйкылин кэликэл «Тропинки к юности», миӈкы гатваленат 23 рассказтэ.
Кэлиныгйивэтыԓьын, журналист, ӄэтпъоравэтԓьан – ынӈатал наройвыӄэн ынӄэн ӈэвысӄэт, пэнин тэӈычьэтыԓьын нымытватомгэты, ымыԓьорыкы.
Ымы игыр, энмэч пенсияԓьо нъэлык, лёнтымӈэтвата итыркын, ӄонпы ринъэтэнӈыркын имырэӄык.
ЫМГЭВ ЭӇЭТ ЛЕЙВЫЛЬЫН ЛЫМЫНӃО Куԓьтбазат гантомгавленат вэнратынво аӈӄаԓьыварат Чукоткакэн.
Чавчыват-ым вэнратынво III съездык Советэн Чукоткакэн районкэн 1932 гивик гавэтгыԓьатленат делегаттэ ванляк Даԓьневосточныкэн Комитет Эйгысӄин ынкъам Чукоткакэн окрисполком мачалваӈ рытчык куԓьтбаза, иӈӄун чымчаӈ нымытваԓьык, ымы чавчывак рытчык ынӄэн.
Ынӄэната 24 мартак 1933 гивик гантэнмавлен тэнмычьын рыялгытата рытыԓьын политикакэн-просветитеԓьныкэн учреждеие, тывъё Челгырано, эʼмитлён гиливыԓьылӄыл Ынаныяакэн Эйгысӄык.
Ынанъыттъыёлкэн Челгыран гэвытрэтлин Чукоткакэн куԓьтбазак рыкалейголявынво чавчыват, 1940-ӄавкэнат гэвэтагнэты Челгырат гантомгавленат ым-Чукоткаеквэ.
Челгырат гиливыԓьылӄылти ымгэвэӈэт, ялгытляйвык лымынӄо, эʼӄу рытчыёлӄылтэ ынӄэнырык эӈэӈыԓьыт, вэнратъёлӄылтэ ынӄэнырык ӈэвысӄэтти ӄитпэвык общественныкэн митгчирык, инъэтэтыԓьылӄылти рывантынво калеткорат ынкъам ынкы кытрэватыԓьылӄылтэ ымыԓьо нымытваԓьыт, рыкалейголявъёлӄылтэ ытри.
Калейголятгыргыт нынлеӄинэт чычетйиле – лыгъоравэтԓьэн, айванаԓьэн, ӄаарамкэн, миӈкы ныйгулетӄинэт ванвыкэнат партиякэн мигчитԓьэт.
МАНЭНОМАКАКВЫРГЫН ЫНКЪАМ КУЛЬТУРАВАГЫРГЫТ Майӈымараквыргын вама рывэтгыԓьаквыргыгъет крайкэнат комитетэн партиен гэнымкэвлинэт Челгырат, чит 1940 ынӄэнат гатваленат 24, 1944 гивик-ым энмэч 37.
Ынкы мигчитԓьэт мыкыӈ гэнъэтлинэт , кэлит гэнымкэвлинэт яанво.
Майӈымараквыргын вама Челгырат ынкъам изба-читаԓьнят гинъэтэтлинэт ромакавынво манэт нотавэрэӈатыԓьэты.
Тэнмычьо, заведующина Челгыракэн Рыркайпиякэн сеԓьсоветэн И.И.Рэнтыгыргына 60-ча гэнумэкэвлинэт нымытвапԓьыт тывынво Майӈымараквыргын, нотавэрэӈатгыргын.
Ынин бригада гатвален 14 нымнымыткук, ӄымэл-ым гэнумэкэвлинэт 2925 ӄорат нотавэрэӈатыԓьэты.
1949 гивик Рывэтгаквыргыгъет Советэн Министрыргин СССР законо гэтчылинэт челгыраԓьыт вэнратынво ӄорагынрэтбригадат.
Челгыраԓьо гэтчылинэт лымӈэ кэлиныгйивэтыԓьын-библиотекарь, феԓьдшер ынкъам киномеханик.
Мараквыргын плыткук Челгыраԓьа тъиву гэтчылин нинъэйвыткумигчир нымытваԓьык.
Ынӄэнат гатгэлевыӈӈомголенат ӄорагынрэтбригадак ынкъам уткучьыткуԓьин ванвык.
Челгыраԓьа тъиву гэтчылин куԓьтурамэл энанпаӈъэвӈытоквыргын ӄорагынрэтыԓьык, ынныӈыттыԓьык, гыннигӈыттыԓьык, лыги лыӈык вытрэԓьыт ымнотаеквэк вагыргыт.
Нэкэм гэтэӈмигчирэтлинэт Нутэпынмыкин, Илирӈэйкин, Энмыԓьыкэн Челгырат.
Ынкэкинэт мигчитԓьэрык эмнуӈкы нынлеӄинэт экономикагъеткэнат семинартэ, ныныпкирэтӄинэт ӄорагынрэтыԓьэты газетат ынкъам журналтэ, нынпалёмэлявӄэнат эмнуӈыԓьыт вэтгавъёлгэпы вэтгавыԓьыт чычетйиле.
Чымӄык Челгыраԓьа нытэйкыӄинэт газетат.
Иван ОʼМРУВЪЕ Ынинэт тэӈкэлит такнигаӈынвык пэтле нытэйкыӄинэт 100 тысячтэ мыкэԓьу.
Журналистэн, тэкэлиӈыԓьин Анатолий Ваховын 8 февралык нъынъэлынэт 100 элеӈитти оʼраттагнэпы (1918-1965) Ынинэт кэлит мыгъянва чит пэнинэт калевэтгавъёттэ.
Ымы гым ныпэгчиӈэтигым корынво ынӄэнат, ынӄэната вэлыткорак нынъэлигым, титэ нэнавалёмэгым, иӈӄун ынӄэн рывэлытковынво ганатвыленат кэлит, миӈкы гатвылен ыʼттъыёлкэн Ревком Чукоткакэн – «Ураган идёт с юга» ынкъам «Утренний бриз».
Ыʼттъыёлкэн кэлик Ваховына плепы гатвыленат кытвагыргыт энантомгавкэн вараткэн вагыргынлягыргын ынаннэкъаяӈӄачкэн нутэйиквик Россиен.
Ӈирэӄэв кэлик «Утренний бриз» рымагтэты гатвыленат ӄутти членыт ыʼттъыёлкэн Ревкомэн Чукоткакэн, советкэн оʼравэтԓьат энанаройвавыԓьыт нутэйиквик Ынаныяакэн Эйгысӄыкин.
Вагыргыт гражданскыкэн маравмакэн гатвыленат ӄол кэлик Ваховына – «Адъютант».
Вахов гъурэтылин Даԓьний Востокык, ынӄэната мачымыԓьо кэлик, ынан тайкыёттэ, гатвылен ынӄэн нутэйиквин ынкъам ымы аӈӄы.
Ӈинӄэйтумгык рээн ытлён нымкыче гэттэтлин ӈэйык Тигровая, мэӈӄо нытэӈвытрэтӄин Уссурийскыкэн кынмаӈӄы.
Ӄол боцмана нэнатвыӄэнат аӈӄаляйвыгыргыт.
Аӈӄы чимгъучыку гэтчылин ӈинӄэе.
Боцман-ым ӈайгпы Тигровая гэкэлилин кэлик «Трагедия капитана Лигова» ынкъам ынкы гэныннэтлин Ходовыно.
Тэкэлиӈкы Вахов гамголен пэтле, ынинэт кэлиткукинэт сочиненият ынӈатал иничгыту ынкъам пэгчиӈу гэлгылинэт ӄутырык, калеёттэ мачалваӈ тэнмычьыкэнак тасочиненияӈкэн.
Еп аʼачеко ытлён гэчимгъулин нъэлык журналисто.
Ынинэт кэлит, гэчевкы ваԓьыт, нытэйкыӄинэт такнигаӈкэн ванвык нымкъэв.
Ымы игыр ытлён накалевэтгавыркын, ӄэлюӄ ынинэт кэлик гатвыленат ваԓьыт кытоор вагыргыт мургин даԓьневосточныкэн нутэк.
Гуԓьнара СИБГАТУЛЛИНА Талпыӈӈок январь Ассоциациен эвынӈуткэкыԓьин нъэлгъэт 28 гивиӈитти рытомгавтагнэпы.
Ынӈингивиткуӈит ынкэкинэт членыт ынкъам ӄитпыԓьыт гинъэтэтлинэт рыплепавынвы нымкыӄин вагыргыт нымытваԓьэн округык.
Ассоциация имырэӄык гыюлетгъи ынӄэнат ӄымэк 30 гивиӈинӈит.
Ымы эргыпатыӈӈогъат, ӄэтпымэгчерыӈӈогъат общественныкэн вагыргык ӈиныԓьыт.
Саша Тэвлявъе игыр итыркын ыʼттъыёлкэн вице-президенто Ассоциациен, мэӈин еп энма студенто эвын гэӄитпэвлин инъэтэтык общественныкэн мигчирык.
- Тэӈвытку гым общественнико гитигым еп 2002 гивик вэрэӈынво правот ынкъам вагыргыт айгысӄываратыргэн, титэ гэкэлиткуйгым Санкт-Петербургык.
Ынӈингивиткук Ассоциацията тъарваратыргэн нинэнумэкэвӄинэт ӈиныԓьыт ванво семинарык,миӈкы нинэйгуленмури вагыргыт мургинэт, тъарваратыргэн, - нивӄин ытлён.
- 2005 гивик, титэ гатвайгым Анадырык, нымкыӄин вагыргыт тытэӈыйгулетынэт, ынӈингивик гитигым винрэтыԓьу Управлениягты КМНЧ Аппаратэн Губернаторэн ынкъам Правитеԓьствэн Чукоткакэн АО рылянво Совет выёԓьыргэн авынчукоткаԓьэн.
2007 гивик Александра гэнъэтлин члено президиумэн, гитлин секретаро, 2011 гэвэтагнэпы нъэлгъи члено, инэнлеԓьу ӈиныԓьин вагыргык.
Ынӈингивиткук ӄитпыԓьыт, миӈкы гатваленат Виктория Анака, Анатолий Ӄэргынват ынкъам ӄутти – ныӄитпыԓьэтӄинэт рылек эмыръавагыргыт ӈиныԓьин: курсыт гыюлеткин чычеткин йилык, крычмыт, мытлёчетгыргыт, ӈаргынэнагынрыраткэнат общественныкэнат мигчитти.
Игыр авынтэнмычьо мигчирык Ассоциациен итыркын «Школа молодого лидера», эʼмитлёнын 2017 гивик нъэлгъэт мытлыӈэн гивиӈитти.
Ынӈингивиткуӈит мыкыӈ 150-к ӈиныԓьыт ым-Чукоткакэн гинъэтэтлинэт ынкы.
- 2015 гэвэтагнэпы гымнин общественныкэн мигчир мыкэтгъи.
Игыр эӈъэлю мытылгыркынэт вэрэӈъёлӄылтэ правот эвынӈуткэкыԓьин кылек ымыԓьо вагыргыгъет ыргинэт, - гивлин рымагтэты Александра.- Яачыӈкэнат 5-7 гивиӈинӈит мургин Ассоциацията эӈъэлю рытчынинэт нымкыӄин мигчитлыӄылти, эʼмитлёнат ӄутти энмэчевын пэгчиӈу ынкъам инъэтичгу нэтчынэт – ынӄэн «Эʼраӄор» ынкъам «Эʼйӈэв».
Наӄам ӄоргаво мытылгыркын, иӈӄун ынкы гиливыркыт мыкыӈ эвынӈуткэкыԓьыт, нымытваԓьыт нымнымыткук мурыгнутин.
Вице-президент лымӈэ гивлин, иӈӄун игыр Ассоциацията тэӈынчичьэтыркынин нотаяакэн вопрос.
Ынӄэн чимгъуу лыӈыркыт ынныӈыттыкинэт участоктэ, гыннигӈыттыкинэт, лыгэн-ым нотаяакэнат вагыргыт.
- Мургинэт райъонъёлӄылтэ пэнинэт.
Коргаво мытылгыркынэт оʼравэтԓьат, организацият , винрэтыԓьывт Ассоциациягты рэнъатытвэвынво ымыԓьо вагыргыт эвынӈуткэкыԓьин, - плытковачык гивлин Александра Тэвлявъе.
Справка «КС» Ассоциация авынчукоткаԓьэн гантомгавлен 28 январык 1990 гивик.
Чукоткакэн АО ынӈингивик гатымлытвален Магаданкэн областэты.
Ыʼттъыёлкэн эрму ынкы гитлин Александр Оʼмрыпкир.
Вера ТЭВЛЯНТО, урэмигчирэтыԓьын қорагынрэтгыргык, Эквыыннот Талпыӈӈок февраԓьининик март эмнуӈыԓьыт нытэнмавӄэнат Тэркыӄаматынвэты, ыьтри ныялгытӄэнат торавээнвэты, торралӄаӈынвык нытаароӈӄэнат, ялгытыркыт торавээнвэты, торралӄаӈынвык таароӈыркыт, рагролмын гытамо нэлгыркын миӈкриым эргатык рэмкын ԓьаляӈэтынвэты ратэнмавӈыт.
Еп рэювкы вулӄытвик ӈавэтынва етьа рытчыркынин рэнтыткоолӄылтэ нотатаароӈкэн ԓьаляӈэтынвэты.
Ройыръэн эвиръыт рытэнмавыркынэнат, инъэ таӈгаглыйпы.
Етьа рытчыркынинэт уттыт увинтэткин ынкъам гытамэты рытрилыркынинэт этролклыӄылтэ.
Ыʼттьыт омрыквотыркынэнат аръасэнтыкэгты.
Ӄэлёӄ-ым гытамо нылгыӄинэт, нэкэм таароӈыӈӈок.
гыгэру ныԓьгыӄинэт ымы мэйӈыӄулиԓьэтык.
Ынкъам нывириӈкинэт майӈывэтгавыԓьыт.
Кимылтэтыԓьыт экэвку нылгыӄинэт, нэкэм ӈэвъэнйыръыт.
Инъэ ривыԓьэ рыпкирэтыркынин ӈэлвыл, лыгэнэвыт ӄутти ӄлявылтэ гырыткугилиркыт.
Эвыт тангиянъё кынъоёлӄыл ӄораӈы эвытрыкэ вак, эʼми ӄаачыкогты ныргэлӄин, - лыгэнэвыт ӈавэтын нъэйӈэԓьэтӄин.
Ръэнут винвынъэӄэрэвын, иаʼм тыӈэво лыӈыркын, эвытлым винвъутык титэ.
Ыныкит пэлле аймэтъёлӄыл ныкынъуӄин, ынпыначгыт ныринӈычьэтӄинэт.
Ымылыгэн аманъята нытчыӄин.
Тиркыӄэмэтык ачгыта чама тымӈалголяӄ ныръилеӄинэт.
Нутрии ымӄэтпыԓьата нитӄинэт ымы ынпыначгыт, ымы мыӄыԓьыт.
Майӈыӄылявылтэ ныгагчавӄэнат корагыркэнвэты, ръэлятэнмавыркыт.
Чымӄык аʼачегъянвыт рачвыӈыркыт, пэӈкорачвыӈыркыт.
Тэӈычьу нылгыӄин элёԓьычетгыргын.
Ӈутку ымы мыӄыԓьыт гэчевкы нытваӄэнат нэкэм эпэрык рээн.
Чьэчеӈкы нывириӈӄинэт рыровэты рачвыӈыԓьыт, энмэн рыӄывэтоӈыт, аӈъачгыргын вээнток.
Мыгрэмкыԓьэтык гэчевкы рэмкын ныԓьувылгыӄинэт.
Ынпыначгыт, ынпыӈэвэ гэтэнгиеӈэ ӈэвычӄэтти ынкам эккэт гэныгивэтэ.
Нээккэԓьыт-ым гарыглята - вэчьым ӈээккэт нэтэныггивӈыркынэт.
Энмэч-ым ӄутти гаӈавынрагтата.
Лымӈэ Тэеӈкы янот – ым ялгытыӈок ынпыначгыт чимгъуркыт,парыркыт, нэныгивэвыркын ԓьаляӈэтынвылӄылтэ.
Элгулеӄ-ым лымэвыт иԓьуткуркын, эвыт вак ярартамэнӈыԓьын.
Ыргынан нэԓьуркынэт лымкэты ваԓьыт ванвыт ԓьаляӈэтынвыкэн.
Иван ОʼМРУВЪЕ Оʼткэн гатваленат ытръэч 42 элеӈитти, титэ ытлён пэлӄэтгъи, эʼквыргъам панэна натаӈкэтъоркын чукоткаԓьа.
ЭВЫН ӃУТТИ ӃОРАГЫНРЭТЫЛЬЫЛӃЫЛТЭ 1933 гивик Оʼткэ, микынэ гэплыткулинэт курсыт вэтгавъёлгыткокэн, гэвинрэтлин рыегтэлевык челюскиныԓьыт, микынти гэмпэлинэт гэлыткынэты эрэрыԓьын пароходгыпы, 144 милмил урэԓьу эʼӈыткынгыпы Увэлен.
Нымкыче ытлён гателеграмматколен вэтгавъёлгэпы гэлыткынкэн лагерэты ынкъам ынӄоры Майӈынотагты ынӄэнат гэнӈивэ.
Лымӈэ ынан гэплыткулинэт курсыт тылечьыткукин рывантыё Чукоткакэн куԓьтбазак ваԓьын Ӄытрык ынкъам гитлин тылечьыткуԓьу ныппылюӄин шхунак.
Чама гэмигчирэтлин вэлыткораӄайык, ывинтэтыԓьу гитлин калеткорак.
Элек охотама нывинрэтӄин ытлыгэты аӈӄагыннэгӈыттык.
Пэтле Оʼткэ гэнӈивылин тайкынво вэтгавъёлгыткостанция Ватыркагты, миӈкы нантомгавын Вилюӈэйкин куԓьтбаза.
Лейвыԓьын Ватыркагты Оʼткэ ынӈингивиткук гымнин чычеткин нымнымэты гатвылен ынтуулпырэ Аʼляна, микынэ гаматален гымнин чакыгэт Люба.
Алексей Павловичын галяԓьын гивик гэнъэтлинэт 94 элеӈитти, вачаӄ панэна ынан игыр лыги лыӈыркынин етыԓьын Ватыркагты Оʼткэ.
Аʼля нивӄин, энмэн ытлён ӈирэче гэгынтэвлин интернатгыпы амноӈэты ӈалвыԓьэты эмъэнӄэтык кэлиткук.
Оʼткэна, лыги лыӈкы ынӄэн, кэлиныгйивэтыԓьыт ивнинэт, опопы мачынан Аʼля эвнэнкэлиткувкэ, ӄэлюӄ эвын ӄутти мэйӈэтыԓьылӄылти ӄорагынрэтыԓьо.
ЭНМА ЫТЛЁН ПРЕДСЕДАТЕЛЁ Чинит гымнан Оʼткэ эԓьукыԓьин.
Эʼквыргъам лыги гымнан ымыԓьо ынинэт ӈээккэт.
Энмэчевын ӄол ынин ӈээккэк – Надяна рээн 60-ӄавкэнат гивиткук гэкэлиткуйгым Анадыркэн педучилищек Айгысӄываратыргэн ынкъам нымкыче гавалёмлен тывъё ынин ытлыгын каленыгъеватыԓьэпы ынкъам ынпыянвэпы.
Ӈээккэт Оʼткэн гэмэйӈинъэтэтлинэт мэйӈэтык.
Ынӈин, Надежда Оʼткэ 1980-1990 гивиткуӈит гитлин председателё Чукоткакэн окрисполкомэн, гэнъэтлин кандидато историческыкэн наукэн.
Ӄутти вагыргыт Оʼткэн гымнан гэйгулетлинэт ынпыянвэпы ынкъам ынин ӈавъангыпы – Лемма Магометовнайпы.
Гымнан ӄулин нинэԓьуйгым ӈаргын ваԓьын ченэтрак ӄача Лемма Магометовна.
Нэймэвигым ыныкы ынкъам нымгоморэ пычвэтгавык лыгъоравэтԓьелымэл – Лемма Магометовнана, айванаԓьыӈава, гэтэӈыйгулетлин лыгъоравэтԓьэн йилыйил.
Нымытвавагыргын Оʼткэн гэкэлилин нымӄыкин кэлик.
Вэнлыги-ым, антыяаткэгты, чымӄык мытвыгъан.
1946 гивик нымытваԓьа нымнымкин Эӄӄэни Оʼткэ гэԓьулин депутато Верховныкэн Советэн СССР Чукоткакэн национаԓьныкэн округгыпы.
Ытлён ынкы гэмигчирэтлин 1946 гэвэтагнэпы 1954 гэвэтагнэты.
1947 гивик Оʼткэ гэнъэтлин председателё Чукоткакэн округкэн исполкомэн.
Ытлён гинъэтэтлин раройвавынво экономика Чукоткакэн: мэгчерымгогъат нотагаймычьыэнарэркэнат партият ԓьонво золото; гантомгавлен Чукоткакэн тараӈуправление, раройвавынво пылвынтынтокэн промышленность гатайкымголенат посёлок Эквыкыннот, ымысӄыԓьын аӈӄаыʼтымпан; гэнмэйӈэвлинэт аӈӄаыʼтымпанвыт Провиденияк, Пээкик, Бухтак Угоԓьная.
Оʼткэ гаванлялен Советкэн правитеԓьствогты рытомгавынво округык подразделение Гражданкэн авиациен.
1947 гэвэтагнэпы моогъат риӈэлейвык округык ынкъам Хабаровскэты, Магаданэты ынкъам Москвагты.
Сеԓьскакэн хозяйствок аройвавымгогъэ таӈалвыԓьыӈгыргын ӄорагынрэтынвык, мыкатымгогъат аӈӄагыннэгӈыттыкэнат колхозтэ, тэнныӈкинэт артеԓьтэ.
Колхозникыԓьэты Чукоткагты наныпкэратыӈӈонат рымыԓьава рытыԓьыт нымытвараӄагтэ; аӈӄагыннэгӈыттыԓьэты нэныпкирэтынэт торвеԓьботтэ, нымкыӄин нымнымыткук мэгчерымгогъат зверофермат; Анадыркэн районык намгонат рынӈэвык роолӄыловощит.
Мигчир Оʼткэн энма председателё окрисполкомэн ганъялен Правитеԓьствота – декабрык 1950 гивик ытлён гинэнпиривлин ордена Ленинын.
Справка «КС» Июлык 1947 гивик исполком Анадыркэн Советэн депутатыргэн мэгчетԓьываратэн гавэтгыԓьатлен: «Таӈкэтъонво чит итыԓьын председателё Чукоткакэн окрисполкомэн Оʼткэ равытгыр Строитеԓьная – ныннэтык равытгыро Оʼткэн».
Иван ОʼМРУВЪЕ Мытлыӈэн гивиӈитти галягъат, титэ 17 январык 2013 гивик ганъомравлен Постановление правитеԓьствэн РФ рытомгавынво национаԓьныкэн парк «Берингия».
Ынӄэн пууръу чит ваԓьын регионаԓьныкэн паркык ынкъам нъэлгъи федераԓьныкэн парко.
Ӄол ынкэкин участокык, еп антомгавка парк, гым гатвайгым 60-ӄав гивиткук XX векэн.
Ынӄэн Чагтоваамъёлгык, ипэ-ым Чагтоваампыкэргыргык, миӈкы гатвален нымным аӈӄагыннэгӈыттыԓьэн.
Нымнымык чымче вээмӄэйык ӄача гатвален пограничникын застава, миӈкы гым нъармиятвайгым.
Оттыраӄайык нымнымкин нынымытваӄэнат колхозникыт.
Мургин заставак гэтэйкылинэт казарма, элгытавран, тылячьыран ынкъам ӄутти имыръэкинэт оттыраӄагтэ.
Ваамӄаеты наймыморэ, миӈкы эʼлӄэпы нэнакаймэморэ эʼлеӈӈэӄэгти.
Ынӈингивик гым люнчимгъуԓьигым, ынӄэн рэӄынныӄэгти мыткаймэркынат.
Амынан ныкоргавморэ ԓьук ынӄэнат эʼлеӈӈэт.
Элек-ым Чегтувээмык йиӈэ ныкиӈвиӈумури, ынӈатал нычачаӄэнат.
Мимыл-ым вээмин нычыӄӄин ынкъам эӈуйкыԓьин, оʼптыма лелелӄэргычьыпэраԓьын.
Гымнан ымы игыр, галяк нымкыӄин гивиӈитти, тытаӈкэтъоркын ынӄэн ваны, Чегтувээм пыкирыԓьын Чукоткакэн аӈӄагты.
Этааны, тымӈъатав лёӈынтымлявыԓьын Чагтоваамъёлгын паркагты «Берингия», эʼмитлён вэты таӈыйголятъёлӄыл ынкъам гытамо лынъёлӄыл.
Справка «КС» Ымыԓьэты нутэйиквин паркэн 1.819.454 гектармэл кываԓьын.
Паркык варкыт мытлыӈэн лымынкы ваԓьыт участоктэ, наӄам амчекыяа нымнымыткойпы нутэйиквик ӈыроӄ муниципалитетэн Чукоткакэн АО.
«Колючинский», «Чегитунский», «Дежнёвский», «Мечигменский» ынкъам «Провиденский» – гамгаучасток ыннаны апэракыԓьэн.
Паркагты гантымлятленат илирти: Аракамчечьын, миӈкы варкын ровтын рыркэн ынкъам гылмэмлыванвыт; Ыʼттъыгран – ынкы варкын «Китовая аллея», рытомгавъё амрытэнма мытлыӈэн вектэ яалегты; ваамъёлгын Чегтукин – гыргоча ынӄэн вэмин гэԓьутэ кытэпат: илирти Литке ынкъам Беннета, кынмаӈӄы Лаврентия ынкъам ӄутти ванвыт, эʼмитлёнат вэты таӈыйголятъёлӄылтэ.
Ынӄэн тэминӈыԓьын оʼравэтԓьан млявык вай энмэч ӄымэк 50 гивиӈитти эквэтгъи (гэпэлӄэтлин 1970 гивик).
Эʼвыргъам панэна натаӈкэтъоркын ынан рытомгавъё ынкъам рыкалыровъё мляв «Риӈэмъетыԓьын йъаяӄ айгыпы».
ТАӇАВЪЕТКЫНКА ЛЫЛЕПЫЛЬЫТ Юрий Рытгэвынэ ынан тайкыёк кэлик Магаданык 1977 гивик «Полярный круг» гэкэлилин: «Нутэтэынэ ганкалыровлен тэлеӈкин йъаяӄмляв.
Ылён миӈкри рыкалыровык риӈэмъетыԓьын йъаяӄ?
Ынӄэн мляв гантомгавлен ынан, лымӈэ микынэ ыныгмил аʼӄанкалыровыӈ ваԓьын.
Ымы онмытамэнӈымлявыԓьа увэлеԓьэ Гономына, чаплиноԓьа Каякына лымэвыр млявтамэнӈыԓьа ансамблкэн Спартак Теплилекына.
Амынан Нутэтэынэ ынӄэн чинит рытомгавъё йыӄӄайъым ганкалыровлен.
Аӈӄаԓьа ынӄэн мляв гэтэнчичевэ.
Ынӄэн нэчичевыркын ымыԓьорык, микынти ӄол гитлинэт айгыпы гэӈъэлчычелинэт рапыкэрынвы ченэтрак.
Ынӄэн мляв такамвагыргыгъет ваԓьын».
Мыгъянва ынпыянва-чукоткаԓьа, микырык талпыӈӈок 60-ӄавкэнат гивиӈитти XX векэн гэгитэлин овэчвынкалыровыԓьын Государственныкэн лыгъоравэтԓьэн-айванаԓьэн ансамбԓь «Эргыръон» ынкъам гэԓьулин мляв «Полёт чайки против ветра» рыкалыровъё Нутэтэынэ.
Рытгэвынэ тывнэн кэлик тэкэм Нутэтэын ынкъам ынӄэн мляв.
Рытгэвынэ плепы гатвылен кэлик чемгъотваԓьыт лылепыԓьыт млявма Нутэтэын.
Гымнан нэмыӄэй гэԓьулин млявыԓьын Нутэтэын – ынӈатал тамэнӈымлявыԓьо гитлин, оʼптыма эʼйӈэнэӈ выргыргыԓьын нэнапалёмтэлегым гэтама ынин мляв.
МЛЯВЫЛЬЫН НУУӃЭК УʼРЭТЫЛЬЫН Уʼрэтыԓьын нымнымык аӈӄагыннэгӈыттыԓьэн – Нууӄэк, Нутэтэын гэнъэтлин охотнико.Эʼквыргъам ынан лымӈэ нинэԓьуӄин, миӈкри ныриӈэмъеткинэт йъаяӄыт лымэвыр вэтлы.
Ӄонпыӈкэнат гыёлчетгыргык млявыԓьэн ынантамэнӈычьо нитӄин ӈэнъаачек Нутэтэын.
Чиниткинэт млявык Нутэтэынэ нэнатаӈынкалыровӄэн итчымигчир аӈӄагыннэгӈыттыԓьэн.
Ынан гантомгавленат грэпыт ынкъам млявыт «Сачкование сайки», «Охота на песца», «Ворон» ынкъам ӄутти.
Титэ 1958 гивик ганъялгытатленат нууӄэԓьыт ӄоленымыткогты ынкъам ӄонпы гапэлялен чычеткин нымным, Нутэтэынэ гантомгавлен тормляв «Прощание с Науканом».
Нунъэмук нъэлык Нутэтэынэ гантомгавлен клубык национаԓьныкэн ансамбԓь, ройыръын ялгытык Увалягты, ынкы рытомгавнэн ансамбԓь «Уэлен», эʼмитлён пэтле гэгитэлин овэчвынкалыровыԓьын Чукоткак ынкъам Москвак.
1966 гивик Нутэтэынэ ганкалыровлен Кремлякэн Дворцак съездэн чиниткин мляв «Полёт чайки против ветра», Ынӈингивик ытлён эмӄитпыԓьэтыԓьын ынкъам инъэтэтыԓьын овэчвынкалыровык ынкъам тэминӈычьэтыԓьын млявык гэныннэтлин Эргыпатыԓьо мигчитԓьу куԓьтурэн РСФСР.
Рытомгавык профессионаԓьныкэн лыгъоравэтԓьэн-айванаԓьэн ансамбԓь «Эргыръон» Нутэтэын гитлин нинъэйвыткуԓьу.
Палӄаттагнэты ынан нинэныйгулевӄинэт ӈэнъянвыт млявык, овэчвынкалыровык.
Паӈъэвӈытома ытлён нъохотаӄэн ынкъам нынйиӈыткуӄин.
Игыркинэт млявыԓьэты Нутэтэын итыркын классико айванаԓьэн млявкэн, мэӈин чинит гунминъэтэтлин, гэнъэтлин тамэнӈымлявыԓьо.
Ытлён ӄонпыӈ ратаӈкэтъоркын энанэргыпавыԓьын национаԓьныкэн искусствок айгысӄываратыргэн.
НУТЕТЕИН: ПОЛЁТ ПРОТИВ ВЕТРА Ӈутингивик нъынъэлынэт 110 гивиӈитти оʼраттагнэпы айванаԓьэн грапчаԓьын, млявтамэнӈыԓьын Нутэтэын Иван ОʼМРУВЪЕ .
Ынӄэн тэминӈыԓьын оʼравэтԓьан млявык вай энмэч ӄымэк 50 гивиӈитти эквэтгъи (гэпэлӄэтлин 1970 гивик).
Эʼвыргъам панэна натаӈкэтъоркын ынан рытомгавъё ынкъам рыкалыровъё мляв «Риӈэмъетыԓьын йъаяӄ айгыпы».
ТАӇАВЪЕТКЫНКА ЛЫЛЕПЫЛЬЫТ Юрий Рытгэвынэ ынан тайкыёк кэлик Магаданык 1977 гивик «Полярный круг» гэкэлилин: «Нутэтэынэ ганкалыровлен тэлеӈкин йъаяӄмляв.
Ылён миӈкри рыкалыровык риӈэмъетыԓьын йъаяӄ?
Ынӄэн мляв гантомгавлен ынан, лымӈэ микынэ ыныгмил аʼӄанкалыровыӈ ваԓьын.
Ымы онмытамэнӈымлявыԓьа увэлеԓьэ Гономына, чаплиноԓьа Каякына лымэвыр млявтамэнӈыԓьа ансамблкэн Спартак Теплилекына.
Амынан Нутэтэынэ ынӄэн чинит рытомгавъё йыӄӄайъым ганкалыровлен.
Аӈӄаԓьа ынӄэн мляв гэтэнчичевэ.
Ынӄэн нэчичевыркын ымыԓьорык, микынти ӄол гитлинэт айгыпы гэӈъэлчычелинэт рапыкэрынвы ченэтрак.
Ынӄэн мляв такамвагыргыгъет ваԓьын».
Мыгъянва ынпыянва-чукоткаԓьа, микырык талпыӈӈок 60-ӄавкэнат гивиӈитти XX векэн гэгитэлин овэчвынкалыровыԓьын Государственныкэн лыгъоравэтԓьэн-айванаԓьэн ансамбԓь «Эргыръон» ынкъам гэԓьулин мляв «Полёт чайки против ветра» рыкалыровъё Нутэтэынэ.
Рытгэвынэ тывнэн кэлик тэкэм Нутэтэын ынкъам ынӄэн мляв.
Рытгэвынэ плепы гатвылен кэлик чемгъотваԓьыт лылепыԓьыт млявма Нутэтэын.
Гымнан нэмыӄэй гэԓьулин млявыԓьын Нутэтэын – ынӈатал тамэнӈымлявыԓьо гитлин, оʼптыма эʼйӈэнэӈ выргыргыԓьын нэнапалёмтэлегым гэтама ынин мляв.
МЛЯВЫЛЬЫН НУУӃЭК УʼРЭТЫЛЬЫН Уʼрэтыԓьын нымнымык аӈӄагыннэгӈыттыԓьэн – Нууӄэк, Нутэтэын гэнъэтлин охотнико.Эʼквыргъам ынан лымӈэ нинэԓьуӄин, миӈкри ныриӈэмъеткинэт йъаяӄыт лымэвыр вэтлы.
Ӄонпыӈкэнат гыёлчетгыргык млявыԓьэн ынантамэнӈычьо нитӄин ӈэнъаачек Нутэтэын.
Чиниткинэт млявык Нутэтэынэ нэнатаӈынкалыровӄэн итчымигчир аӈӄагыннэгӈыттыԓьэн.
Ынан гантомгавленат грэпыт ынкъам млявыт «Сачкование сайки», «Охота на песца», «Ворон» ынкъам ӄутти.
Титэ 1958 гивик ганъялгытатленат нууӄэԓьыт ӄоленымыткогты ынкъам ӄонпы гапэлялен чычеткин нымным, Нутэтэынэ гантомгавлен тормляв «Прощание с Науканом».
Нунъэмук нъэлык Нутэтэынэ гантомгавлен клубык национаԓьныкэн ансамбԓь, ройыръын ялгытык Увалягты, ынкы рытомгавнэн ансамбԓь «Уэлен», эʼмитлён пэтле гэгитэлин овэчвынкалыровыԓьын Чукоткак ынкъам Москвак.
1966 гивик Нутэтэынэ ганкалыровлен Кремлякэн Дворцак съездэн чиниткин мляв «Полёт чайки против ветра», Ынӈингивик ытлён эмӄитпыԓьэтыԓьын ынкъам инъэтэтыԓьын овэчвынкалыровык ынкъам тэминӈычьэтыԓьын млявык гэныннэтлин Эргыпатыԓьо мигчитԓьу куԓьтурэн РСФСР.
Рытомгавык профессионаԓьныкэн лыгъоравэтԓьэн-айванаԓьэн ансамбԓь «Эргыръон» Нутэтэын гитлин нинъэйвыткуԓьу.
Палӄаттагнэты ынан нинэныйгулевӄинэт ӈэнъянвыт млявык, овэчвынкалыровык.
Паӈъэвӈытома ытлён нъохотаӄэн ынкъам нынйиӈыткуӄин.
Игыркинэт млявыԓьэты Нутэтэын итыркын классико айванаԓьэн млявкэн, мэӈин чинит гунминъэтэтлин, гэнъэтлин тамэнӈымлявыԓьо.
Ытлён ӄонпыӈ ратаӈкэтъоркын энанэргыпавыԓьын национаԓьныкэн искусствок айгысӄываратыргэн.
Светлана КОЧНЕВА, заместитеԓь директорэн Анадыркэн публичныкэн библиотекэн нынныԓьын Тан-Богоразын Ытлён гамэгчерымголен Чукоткак, титэ гэпкирлин 1955 гивик 18-ча элеӈитыԓьын.
Ӈотӄо ытлён Армиятванвэты гэпирилин.
Гэмигчирэтлин ывинтэтыԓьу ывэнтатрак, ымы рабочийыно, лымӈэ инженеро приискак «Отрожный».
Игорь Риган гатвален 23 элеӈитти, титэ ытлён гатвылен округкэн газетак «Советская Чуколтка»: «Акалырокыԓьэн, пэнин калевэтгавыԓьын, мытлётыԓьын, ӄэтпы корреспондент – ынӈин ваԓьын ытлён.
Калевэтгавыԓьа лыги Игорь Рига – журналист округкэн газетэн.
Ыныкит ратвантык Эквыкыннотык, вэты ӄыйгулетгыткы ытлён.
Ынин варкыт тэӈкэлит, ымы ытлён таӈпычвэтгавтомгын, наранчаёвӈытык тэӈэвын».
Еп армиятвама ынан нинэнӈивыӄинэт калеёттэ вагыргыт маравратыԓьэн газетагты.
Декабртагнэпы 1959 гивик ынан моонэнат тэйкык материалтэ калейпатынво газетак «Советская Чукотка», ынӄоры гэкэлиткулин партийныкэн эквычьыкалеткорак отделенияк «Журналистика».
1971 гивик Игорь Рига гэнъэтлин члено Союзэн журналистэн.
Ынинэт тайкыёттэ вагыргыт гакалейпатленат газетак «Правда», «Труд», «Известия», «Комсомоԓьская правда», «Магаданская правда», «Магаданский комсомолец», «Советская Чукотка», «Крайний Север», журналык «Политическая агитация», «Мир Севера», аԓьманахык «Чукотка».
1976 гэвэтагнэпы Игорь Рига гамэгчерымголен Чукоткакэн округкэн нутэйгулеткин музейык.
Ынан гыёлятъёттэ вагыргыт вэты пэгчиӈу нылгыӄинэт ынкъам ныкалейпатӄэнат лымывнкы.
Ытлён гитлин редакторо икутъэр кэлик калеткоԓьэты округкэн.
1981 гивик Магаданкэн такнигаӈынвык гэтэйкылин кэликэл Игорь Риган «Анадырь: историко-краеведческий очерк».
1990 гивик ынан гатвылен нымкыче вэтгавъёлгэпы «Анадырь – столица Чукотки».
Ытлён гэмигчирэтлин ымы телевиденияк, 2003-2004 гивиткуӈит нымкыче гатвылен ынӄо «История Чукотки глазами Игоря Риги».
2004 гивик ытлён гэнъэтлин дипломанто литературныкэн конкурсэн нынныԓьын Юрий Рытгэвын номинацияк «Докуменитаԓьные истории», 2008 гивик-ым – эналватыԓьо конкурсык номинацияк «Публицистика» тэйкык кэликэл «Анадырь знакомый и незнакомый».
Ыʼттъыёлкэн часть кэликин гэтэйкылин Москвак 2009 гивик нъэлык 120 гивиӈитти столицэн Чукоткакэн.
Ӈирэӄэв часть кэликин ынан люӈыплыткутэ рыннин – ынӈингивик ытлён гэпэлӄэтлин.
Справка «КС» Игорь Григорьевич Рига гинэнпиривлин диплома ынкъам знака «Лауреат премиен Чукоткакэн автономныкэн округгэн».
Ынин нынны гэкэлилин Анъякалек Чукоткакэн автономныкэн округэн, гинэнпиривлин лымӈэ знака «За преданность городу».
Светлана КОЧНЕВА, заместитеԓь директорэн Анадыркэн публичныкэн библиотекэн нынныԓьын Тан-Богоразын Вама Майӈымараквыргын чукоткаԓьыт гэпытлиӈичьэтэтлинэт тайкыма рэӈъатвывакъонвыт яанво ривлык риӈъэтвыт СШАйпы Советкэн Союзэты.
Рэӈъатвыткоръэт Аляска –Сибирь гэтэйкылин 10 йъилгыӈит.
Рэӈъатвывакъонвыт гамголенат тэйкык ымыԓьо ръэтык риӈъэтвыткукин.
Нэкэм кытвагыргыт гэвытрэтлинэт Чукоткак, миӈкы тэӈвытку гамголенат тэйкык рэӈъатвывакъонвыт.
Нымытваԓьа Вэлӄылкин, Анадыркэн, Марковокэн, Чаплинокэн, миӈкы гатайкымголенат рэӈъатвывакъонвыт, ныйпэӄинэт рыпкэратъёттэ яанаӈат тарэӈъатвывакъонвыӈкэн ынкъам тараӈкэн.
Нытъэрылтэтӄинэт мигчитԓьэт рабочийтэ ынкъам тарэӈъатвывакъонвыӈкы нывинрэтӄинэт ымыԓьо нымытваԓьыт, колхозникыт, служащит, рыбочийтэ, кэлиткуԓьыт.
Яанаӈат ныривлыӄинэт маглята.
Нэнакэтъатӄэн эрым эйгысӄыкин риӈэлейвыкин ръэткэн Герой Советкэн Союзэн Иԓья Павлович Мазурук: «Ынӈатал рэӈъатвыляйвыръэт Вэлӄыл-Красноярск колё нитчьэв гатвален.
Ныриӈэмъетӄинэт лётчикыт чьэчеӈнутэйикви, энымкыԓьин, магнитныкэн компастэ ынкы мачьаӄаяаӈ нынъэлӄинэт.
Плепы ваԓьыт нутэкэлит лёӈытваԓьыт…» Мачымыԓьо риӈъэтвык уйӈэ гатваленат энаномаваткэнат яанаӈат ынкъам рэӈаляйвыгыргын нымкыӄин лиӈыткучьывытгырӈит нитӄин гыйивӄэву катголтатгыргык лётчикэн.
Маравыплыткок ынӄэн рэӈъатвыляйвыръэт гитлин тэнмычьо яамгок рэӈъатвыляйвыгыргын ынӄэн ныркывӄэн нутэйиквик.
Справка «КС» Ӈыроӄ гивиӈит, октябртагнэпы 1942 гивикин октябртагнэты 1945 гивикин риӈъэтвыткуԓьэ 1-ӄав Челгызнамяԓьын авиадивизиен гэныпкирэтлинэт АлСибъеквэ 8094 америкаԓьэн риӈъэтвыт.
Рэӈъатвырэвлыма гантымӈэвленат 81 риӈъэтвыт.
Гараквачаленат 115 оʼравэтԓьат.
Иван ОʼМРУВЪЕ Лина Тиӈыл гъурэтлин ройыръкык ӄорагынрэтыԓьэн.
Гэкэлиткуплыткулин 1956 гивик Ленинградкэн педагогическыкэн институтык нынныԓьын Герценын.
Гитлин воспитателё калеткорак илиркин Аён, лымӈэ кэлиныгйивэтыԓьу Анадыркэн педагогическыкэн училищек Айгысӄываратыргэн.
Январык 1970 гивик Тиӈыл гэԓьулин председателё исполкомэн Чукоткакэн округкэн Советэгн депутатэн мэгчетԓьываратэн.
Гэӄитпыԓьэтлин Лина Григорьевна рытаӈытватынво вэлыткогыргын ынкъам оʼрамръагъепыткогыргын ӄорагынрэтыԓьык.
Сессиянвык масӄонпыӈ вэтгаво нылгыӄин энантаӈытватгыргын национаԓьныкэн нымнымыткук.
Лиина Тиӈыл ынкъам ӄутти члентэ исполкомэн нытгымэтӄинэт, иӈӄун тараӈыԓьа вэты лыги ыʼнылгыркынэт эвынӈуткэкинэт ӈаргынэнавагыргыт тараӈма.
Гэӄитпыԓьэтлин винрэтык поэто нъэлык Антонина Кымъытваал.
1983 гивик Магаданык гатвален Ымроссиякэн семинар ӈиныԓьин литераторэн Эйгысӄыкин, Сибиркэн ынкъам Даԓьний Востоккэн, миӈкы вэтгаво гэлгылин ымы гымнин тайкыё повесть.
Ынӈингивик Лина Тиӈыл нымигчирэтӄин лыгъоравэтԓьаелымэл редакцияк Магаданкэн такнигаӈынвыкэн ынкъам гэӄитпыԓьэтлин семинарынвык.
Ынкы вэтгаво гэлгылин ымы гымнан калеё вагыргын колхозаткэн.
Лина Григорьевна гивлин: «Ӈотӄэн кэлик плепы тывыркыт ымыԓьо вагыргыт чавчывэн, мургинэт ӄорагынрэтыԓьэн.
Колхозатгыргын кэлик еп микынэ нымкъэв атвыка ынкъам пагчеӈгыргын, иӈӄун Оʼмрувъена мэчтэӈвытку ынӄэн кэлинин.
Ӄэлюӄ-ым ытлён вэты мыкмигчирэтыԓьылӄыл тэкэлиӈкы, гыюлетыԓьылӄыл…».
Эвын ЭКУКЭКИ Кэлик «Ынӈин гатвален…» Тасян Теинына гатвылен таройыръыӈгыргын айванаԓьэн тэлеӈкы.
Ройыръык айванаԓьэн гатвата ыʼвэӄуч, ӈэвъэн ынкъам кмиӈыт.
Ыныкит яраӈы ныркывӄэн, ырыгрээн ганымытвата ынпэвыԓьыт йытоткоԓьыт.
Ыныкит пэлӄэтыԓьыт йытоткоԓьыт гитлинэт чычеткинэԓьу, пэлятыԓьыт ейвэлти нынъэлӄинэт йичьэмиттумгу ынкъам чакэттомго кмэӈэты ройыръэн.
Ынӄэнат кмиӈыт айванаԓьа нытвыӄэнат анлисагʼаӄ.
Кмэӈынмайӈаквыргын ейвэлык гамыкытвален Аляскаԓьык.
Гаймычьыройыръык, миӈкы авынраԓьын нитӄин кынтэгыннигӈыттыԓьу, ӄол гитэ ӄляволен гатвата ӈирэют лымэвыр мыкыӈ ӈэвъэнти.
Ынпычьын ӈэвъэн нитӄин авынэтынво ярамэгчерык.
Ынан нинэнмэйӈэвӄинэт чиниткинэт ынкъам ӈинчьин кмиӈыт.
Ӈинчьэт ӈэвъэнти нываӈэӄэнат, нывиӄинэт, нытэнэлгыӈӄинэт, нинээнӈэтӄинэт тымъёк гынникык.
Ӈэвъэнти натчьатӄэнат ыннэн ёрочыко, эʼквыргъам ымыԓьо рыгъеватъё чиниткин ванвык.
Ӈинчьэн ӈэвъэн вэты ӄырымэн аʼрэткочьо итыԓьылӄыл мигчирык ынпычьин ӈэвъэнин.
Ыныкит ыʼттъыёлкэн ӈэвъэн уйӈэ экмиӈыкэ гатвален, ӄлявол гаймаӈэн лымӈэ гэӈирэӄэвэ ӈавтыӈык.Тэнмычьо, ыʼттъыёлкэн илирык нымытвамгоԓьэн Таянын гатваленат ӈирэӄ ӈэвъэнти.
Ӄлявол ʼырымэн ярамэгчерык рэӄыԓьылӄыл, ӈэвысӄэт-ым ӄырымэн гыннигӈыттыԓьу итыԓьылӄыл, ынӄэн амӄляволен мгчир.
Ынӈин тымӈалголяӄ ринӈыԓьыт ӄлявол лымэвыр ӈэвысӄэт чычеткинэԓьу ивыну гэлгэ ынкъам эʼӄэлтэтыԓьу ройыръывагыргык.
Лыгэн-ым, ӈиныԓьин ӈэвъэнин гатваленат нымкыӄин мигчитти ратвакэн.
Аʼнӄатгыргын ройыръытвак нырылгыӄэн тэнанъаӄаӈгырго ройыръытвагыргык.
Ӈинчьэт ӈэвъэнти аʼӄантыӈ ройыръэпы.
Ынинэт кмӈыт ӄынвэр гэкэвэ мэйӈэтык ынпычьыӈэвъэнык, микынэ ытри гэнмэйӈэвэ.
Светлана КОЧНЕВА, такалгын директорэн Анадыркэн публичныкэн библиотекэн нынныԓьын Тан-Богоразын 15 гивиӈитти галягъат (2002), титэ Увэлек гамголен тэйкык ынаннэкъаяӈӄачкэн православныкэн часовня (таароӈран).
Увэлен варкын нивлыӄин тэпӄэк, Чукоткакэн аӈӄачормык.
Сентябрык 2002 гивик ынкы гамголен тэйкык православныкэн часовня (таароӈран) Воскресения Христовын.
Гэнанмыгоӈатлен тэйкык таароӈран-кэтъоран Губернатор Чукоткакэн АО Роман Абрамович.
Тараӈыԓьо гитлин тараӈкэн предприятие Омскэпы.
Таароӈран гэтэйкыплыткулин 2003 гивик.
Тывъёлӄывлтэ ӈирэӄ ынӈингивик вытрэтыԓьыт вагыргыт.
Ынӄэн гэԓьулин этлы амтараӈыԓьа, ымы Увэлеԓьэ, микырык мычвыно натчыӈӈогъан таароӈатгыргын.
Титэ намгон тэйкык яраӈы, люур вай айгысӄыӈӄач вытрэтгъи тиркыӄымчучьын.
Ганоратвавлен эмилетык рыгырголявык крест гонпыма.
Титэ-ым мигчир нэплыткун, таӈавэтываӄ тэӈмэлетгъи ӈаргынэн.
Ынпыянвыт нивӄинэт, ынӈин тэӈвытку вагъэ, миӈкри ӄун ипэ нъэӄэйгэтыркын.
Лыгэн-ым вагыргыт ынӄэнат ӄэглынангэт гатваленат.
Кэлиныгйивэтыԓьын Полина Александровна Максимкина гэпкитлин Чукоткагты 1933 гивик 18-ча элеӈитыԓьу.
Ынӈытэӄ редакциягты гатаписьмоӈлен ынинн ӈээкык Натаԓья Зорина, нымытваԓьын Хабаровскик, микынэ гатвыленат ытля ынкъам ытлыгын, мигчирэтыԓьыт ынкъам нымытваԓьыт Чукоткак гивиткуӈит, титэ тэӈвытку тъарваратыргэн нынтомгавӄэн калечетгыргын, титэ тэӈвытку гакалеткомголенат ыʼттъыютԓьэт игыркинэт эвынӈуткэкин нымытваԓьэн – винрэтэ русиԓьин кэлиныгйивэтыԓьэ.
ПАЛЯНО НЪЭЙӇЭВӃИН КМИӇЭ Натаԓья Зорина нытаписьм оӈӄэн: «Пыкиринэӈу Чукоткагты гымнин ытля Полина Александровна нивӄин, энмэн ытлён гамголен мигчирэтык ӄол чавчывэн нымнымык, ваԓьын Увэлек чымче.
Ынкы нъэлык ынан янор нинэрэчичевӈиӄин нымытваԓьыт лыгъоравэтԓьат, наӄам люнрэӄыԓьэтыԓьын, аромкыԓьатка нытваӄэн, – нивӄин ыммэмы.– Кмиӈык ынкъам ыргинэт йытоткоԓьык рээн тэрыгӈэ нымытвак, моонэн гыюлетык лыгъоравэтԓьэн йилыйил.
Йытоткоԓьыт ивнинэт, иӈӄун вэлер ыннэн-ӈирэӄ лиӈыткучьывытгырык ыргынан ыʼнытрилыркынэт кмиӈыт омакатынвы ӄол лыгэрак».
Янор калеткогыргын вэтгаво люӈылгыԓьын.
Авынчукоткаԓьыт ынкъам ныӈинӄин кэлиныгйивэтыԓьын ӈэвысӄэтӄэй янор ыргичгу ныԓьувылгычичев вылгыӄинэт, ныйгулетӄинэт лыгъоравэтԓьэн ынкъам русиԓьин йилымил яанаӈат.
Кэлиныгйивэтыԓьын кмиӈэ нъэйӈэвӄин Палейно.
1933-1934 гивиткуӈит ыммэмэнэ гыюленнин лыгъоравэтԓьэн вэтгав, кмиӈэ-ым – русиԓьин.
1935 гивик ытлён нъэйӈэвын Анадырэты кэлиныгйивэтыԓьин конференциянвэты, ынӄоры нанъялгытатын нымнымэты Увэлен, миӈкы ынан ԓьунин ыʼвэӄучилӄыл Фёдор Зорин.
Чеэкэй моогъат кэлиныгйивэтык, Максимкина – лыгъоравэтԓьаелык.
Ӈинкэлиныгйивэтыԓьыт гэмигчирэтлинэт ымы Ӄытрык, нымнымык Пээк, ынӄоры Анадырык.
Еп пенсияԓьо энъэлкэ, Максимкина гитлин директоро Базовокэн калеткорак Анадырык, миӈкы нымигчирыйгулетӄинэт студентыт Анадыркэн педучилищакэн .
Мынивмык,1930-ӄав гивиткук Чукоткагты гэпкитлинэт ымы ӈавъелтэ Оԓьшевскаянтэ – Елена Фадеевна ынкъам Вера Фадеевна.
Ытри нэмыӄэй гэмигчирэтлинэт калеткораткок Чукоткакэн, Елена Фадеевна кэлиныгйивэтыԓьу, Вера Фадеевна – бибиотекак.
Чукотка ыргынан лёӈпэлята нэнтыгъэн, ӈутку гэпэлӄэтлинэт.
Пенсияԓьо нъэлык, Полина Александровна ыʼвэӄучик ынкъам ытлювъёӄакйык рээн гаялгытлен Хабаровскэты.
Полина Александровна гаӈавытлювъёӄая нынымытваӄэнат ӈэранкомнатаԓьын ярак.
Ыргин гатвален огород, миӈкы нынынӈэвӄинэт овощит.
Ныглёӄэнат Чукоткагты.
Нырэенӈыӄинэт титэ ӈан Чукоткагты.
Кытъаткэ-ым ԓьэлеӈкы 2004 гивик ытлён уйӈэ нъэлгъи».
НЫМЫТВАВАГЫРГЫГЪЕТ ӇЭВМИРГИН Рымагтэты Натаԓья Фёдоровна письмок гивлин: «Пээкик гым гъурэтигым 1939 гивик.
1946 гивик ытлыгын гакалеткомголен Хабаролвскыкэн парткалеткорак, кэлиткуплыткук ынкы гэмигчирэтлин инструкторо Крайкомык партиен, 1949 гивик-ым гэнӈивылин Чукоткакэн окружкомэты партиен, посёлкагты Анадырь.
Ыммэмы-ым, ӄонпы лымӈэнак мургин ытлыгык, гэмигчирэтлин кэлиныгйивэтыԓьу калеткораткок округэн.
Ӈавытлювъёӄай гымнин йытоткоԓьэн Аня гэкэлиткуплыткулин пединститутык, гэнъэтлин кэлиныгйивэтыԓьу англияԓьэн ынкъам японыԓьэн йилык.
Ытлён энмэч ӈыроча гатвален Австралияк, Маԓьтак ынкъам Суматрак.
Ынӄэнат государствок ынан гэпирилинэт дипломтэ.
Ытлён мигчирэтыркын Хабаровскыкэн калеткорак.
Лыгэн-ым, ынан кылеркынин нымытвавагыргын ӈэвмиргин ынкъам мури мытэргавыркын.
Василий ИʼУЛӃУТ Таӈоонъынтаӈ нъэлгъи.
Мыкуунъыԓьын мургин эмнуӈ.
Оонъыгэчегыргын нэмыӄэй гыму гэлгэ эвынӈуткэкыԓьэ, иӈӄун ынӄэнат рук ымы ԓьэлеӈкы.
«КС» калейпатыркынэнат икутъэр тэтлегмимлыӈкин тэнмычьыт оонъэпы калейпы Изабелла Автонован «Авынроолӄылтэ лыгъоравэтԓьэн ынкъам айванаԓьэн».
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫСАХАРЭЛГАВ 5 кг вэривычьин, 1 кг сахарэн, 1 чаёкэн вонны гвоздикэн, 10 л мимлин.
Ымыԓьо ынӄэн чыӄмэмлыттъыёлӄыл, энааръёлӄыл сахара, гвоздиката ынкъам аʼтчаёлӄыл 19 ыʼлёӈэттэ, этлегмимыл таӈылпыӈ нъэли.
ЭТЛЕГМИМЫЛ РЫВАРЭВЫЧЬЫЛГАВ 150 г уунъин, 120 г сахарэн, 1 л мимлин.
Ынӄэн етъаӈ рытчыё пъэттыёлӄыл.
Ынӄоры гылмэмлыттъыёлӄыл ынкъам рэтэтъёлӄыл 5 мин.
Уунъыт ититыԓьыт атлягмэмлепы рыъянръавъёлӄылтэ.
Этлегмимыл рыӄытвэвъёлӄыл.
Таӈылпыӈ ынӄэн галяк 1-2 ыʼлёӈэттэ.
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫМЁДЫЛГАВ 150 г вэривычьин, 150 г мёдэн, 1 л мимлин.
Рытэнмавык тэкэм энмэч ыʼттъыёл тывъёмэл, ытръэч пууръу сахарык яаёлӄыл тэтлегмимлыӈык мёд.
ЭТЛЕГМИМЫЛ «УТРО» 1 стакан этлегмимлин рыварэвычьылгав, 1 чаёкэн вонны кофеен, 1 чаёкэн вонны сахарэн.
Ынӄэн рэтэтъёлӄыл ынкъам аӄытвэкэгты пыԓьёлӄыл.
Эвын ИʼУЛӃУТ .
Лыги, лыгъоравэтԓьа ынкъаам айванаԓьыт гэкрычмэ эймэвык, вама мэгчервагыргыт.
Ынӈин, ӄорагынрэтыԓьыт ӈэргэрык гавылгыӄаанмата, гырокы0ым гэкилвэе.
Айванаԓьэн ынкъам лыгъоравэтԓьэн-аӈӄаԓьэн гатвата Ръэвин крычмын – Полъа.
Ынӄэн, кэлик «Крычмыт айванаԓьэн» Тасян Теин нивӄин, энмэн ынӄэн крычмын ынанъыттъыёл гамголен тааароӈо лыӈык айванаԓьа.
Ынӄэн крычмын гэвытрэтлин унмытэленъеп рырынгээвынво ынкъам коргаво рытэ йитйив, пыкитԓьэн аӈӄаԓьэты.
Чукоткакэн ынкъам Беринговкэн аӈӄак йитйив нывытрэтӄин гырокы ынкъам ӈэргэрык.
Ынкы наӈӄалӄатӄэнат аӈӄагыннэгӈыттыԓьыт.
Ыныкит ныръэвуӄинэт, ӄол нитӄинэт нъытвъэмэтӄинэт гаетъевма нымнымэты ныкэрэтъылёӈэт.
Наӄам ӄол ыʼтвъэт нынэквэтэвӄинэт аӈӄаԓьэты ынпыначгынтанво, микынэ рырынгээвъёлӄыл рэмкыԓьын – йитйив кылетэ ымыԓьо таароӈвагыргыт аӈӄаԓьэн.
Ынкатагнэпы нымгоӄэн крычмын Полъа.
«Лыгъоравэтԓьат ынӈатал пэнинэт мытлёчетовэчватыԓьыт, – кэлик гивлин эргыпатыԓьын учёный Владимир Тан-Богораз.
– Галяк ӈроӄ– ӈраӄ ыʼлёӈэттэ эмнуӈкы лымэвыр аӈӄачормыкэ ытри нъирэӄинэт, гэнпэ амалваӈ ваԓьыт рыпъёт иʼгнэлгыт, нэннэтнэлгыт ымы.
Лымӈэ ытри гарачвыӈа, гэтэйкэвэ, гэпиӈкучитэ ынкъам ӄутти».
Мытлёчсетовэчвыт гэкэлилинэт 1979 гивик тэкэлиӈыԓьэ Владилен Леонтьевына кэдлик «Ынанкатгочьын, ынанмылычьын».
Чаата гинэкынъучитэ.
Ӈаргын гумэкэтэ ӈинӄэгти ынкъам гамгота увичвэтык.
Нытвэтчаӄэнат эмтъэръюну ӈирэӄ амъянра увичвэтыԓьыт ягна ыргичгу, ыргин вытгыргыпы ӄол увичвэтыԓьын рынныаʼмата гакынгынтыгалята, ӄол гитэ гэнвилысӄычетэ лымэвыр ынан гэтиӈусӄычетэ аʼматъё рыннытъол, ныппылюӄин отгэты акынъокэгты.
Ӄутыргин чааттэ кытчымча нирӄинэт айъока аʼматъё рыннылгын, элвэԓьинэргин-ым ынраӄ гэнармагта аʼматъёк.
Ынанэнакынъочьыт гакоргава инэкынъук.
Ынӄэн увичвэт нытвыӄэн ӄорачет.
Гымнан тыкэтъоркынат увичвэттти ӈинӄэю вамакэн.
Энмэч мытлыӈгэвэԓьо ынпыянва нынинъэйвымури гырыткук, ымыԓьо гачаата ӈинӄэйин.
Пууръу рынык ӄулин гъэмэтэ, гэрэкынъуӈэ выроттыӄагтэ, мэчемгитлеӈин.
Ӄулин пууръу увичву гэлгэ рырамавъё тэвъэл.
Микынэ нинэкынъуӄин, ынӄэнына нинэнуӄин тэвъэлытъул.
Светлана КОЧНЕВА, заместитеԓь директорэн Публичныкэн библиотекэн нынныԓьын Тан-Богоразын городкэн Анадырь 15 июнык эвынӈуткэкыԓьин поэтэн, тамэнӈымлявыԓьэн ынкъам актёрэн Виктор Аʼрэчайвынэн (1937-1993) 80 гивиӈитти оʼраттагнэпы.
Виктор Аʼрэчайвын гъурэтлин Эӄӄэник, ваԓьын аӈӄачормык чымче Ԓьорайпы (Чукоткакэн район).
Ынан гэкэлиткуплыткулин Анадыркэн педагогическыкэн училище Айгысӄываратыргэн, миӈкы эӈъэлю рытчынэн тэӈыйгулетык поэзия ынкъам млявыт ченэтваратэн.
Кэлиткутумгык рээн ынан нинэтэйкыӄин журнал «Юность».
1957 гивик тэминӈычьэтыԓьын студент лыги рытчынин эргыпатыԓьа даԓьневостоккэн поэта ынкъам йилыԓьэтыԓьэ Валентин Португаловына.
Ытлён нэмыӄэй гантэнмавлен акватынво чукоткакэнат ӈиныԓьык рээн VI Ымнотаеквэкэн фестивалеты ӈиныԓьин, эʼмитлён гатвален Москвак 60 гивиӈитти яалегты – 1957 гивик.
Ынӄэн ӈиныԓьин крычмынвык Аʼрэчайвынына рыкалыровнэн чиниткин мляв «Собачья упряжка» ынкъам «Фестиваԓьная песня», эʼмитлён ынӄоры гэйилыԓьэтлин Валентин Португаловына, калейпатъё ӄутти кэлик ынкъам чукоткакэн литературак.
Фестиваԓь рыгъевавынво Аʼрэчайвынына гантомгавлен ӈирэӄэв мляв «Трубка мира».
Кэлиткуплыткук педучилищек Аʼрэчапйвын ганватлен Аӄӄанэгты, гитлин заведующино нымнымкин клубык.
Ынӈингивиткук ынан моонэнат кэлик лымӈылтэ.
Ынӈот гивлин кэлиныгйивэтыԓьын Ԓьурэкин калеткоракэн Изабелла Автонова: «Талпыӈӈок 1960-ӄавкэнат гивиӈитти нымным Эӄӄэни гатвылен пэлянво нымытваԓьа, ынкэкинэт оʼравэтԓьат ганъялгытавленат Ԓьорагты.
Виктор Аʼрэчайвын ӄитпэквъи ынкы нъэлык рытомгавынво грапчакэн-млявкэн ансамбԓь Аӄӄанэԓьэпы.
1969 гивик коллектив гантомгавлен нымнымкин Ԓьурэкин Ярак куԓьтурэн.
Ансамбԓь говэчвынкалыровлен Анадырык, Магаданык, Москвак, гатвален Аляскак (США).
Вараткэн коллективо гэтэныннынлин 1975 гивик».
Грэпыт ынкъам млявыт, тайкыёттэ Виктор Аʼрэчайвынына 1970-1980 гивиткуӈит ынкъам рыкалыровъёттэ лыги гэтчылин ымыԓьы Чукоткаеквэ.
Чывипыт грэпин «О новой жизни» гаяален овэчвынкалыровкэн программак Государственныкэн лыгъоравэтԓьэн-айванаԓьэн ансамбля «Эргыръон».
Аʼрэчайвынына лыги гэлгылин онмэргыпатыԓьын тамэнӈымлявыԓьын Нутэтэгын, мэӈин нэмыӄэй гатвален VI Ымнотаеквэкеэн фестивалык ӈиныԓьин ынкъам студентэн, нымикыче ыныгрээн говэчвынкалыровлен.
Виктор Аʼрэчайвын лымӈэ эргыпатыркын ӄнур актёр, мэӈин гувичвэтлин ӈыраӄ художественныкэн кинофиԓьмык: «Начаԓьник Чукотки» (1966), «Самые красивые корабли» (1972), «Кит и компания» (ГДР, Чехословакия, СССР, 1974) «Смок и Малыш» (1975).
Аʼрэчайвын гитлин магляԓьо ынкъам винрэтыԓьу эргыпатыԓьэты америкаԓьэн грапчаԓьэн ынкъам актёрэн Дин Ридына кинок «Кит и компания», тайкыё кэлигйит Джек Лондонын.
Кино тайкыма гаяален ыʼттъыгаканъе Аʼрэчайвынэн.
Виктор Аʼрэчайвын гэпэлӄэтлин 1993 гивик, 56 элеӈитыԓьу.
1982 гивик Магаданкэн такнигаӈынвык гэтэйкылин кэликэл гастихма даԓьневостоккэн поэтэн Владимир Першинын, миӈкы ынан вэтгаво гэлгылин ыʼлгыԓьатгыргын - Оʼратнотагты , Айгысӄынотагты, э*митлён ынык гитлин ӄэтпыкво нымытвак, ытлыгыргин ванвэты, ытԓьагты, ӈавысӄатэты – лыгэн-ым ымыԓьорыкы ынкъам эмыраӄэты.
Ынӄэн кэлик гайпатленат ымы стихыт елыԓьатъёттэ тэкэлиӈыԓьэ лыгъоравэтԓьэн поэтыргэн, ымы Клавдия Гэутваалын, микын ӄол стихотворение мыткалейпатыркын.
СОЛДАТЭН ЫТЛЬАӃАЙ Солдатэн ытԓьаӄай – Илгынутэнут Ӄаӈокэргыпгъэ, Калеякгыпгъэ.
Пычьайӈаваратӄай Рагтыӈӈогъэ – Пэтле нэрэниԓьэнӈын Ытԓьаӄай.
Солдатэн ытԓьаӄай Лыгипэтлеӄэй Ракалевтычгатгъа Амваӈэта.
Солдатэн ытԓьаӄай – Илгыплылин нутэнут Пэтле энмэч Ракынлыватгъа.
Светлана КОЧНЕВА, заместитеԓь директорэн Анадыркэн публичныкэн библитотекэн нынныԓьын Тан-Богоразын.
14 июлык гэнъэтлинэт 95 гивиӈитти эвынӈуткэкыԓьин нымнымин Вэлӄыл Эквыкыннотыӈӄач ваԓьэн.
1922 гивик айванаԓьа, нымытваԓьа Уназикык, гантомгавлен аӈӄачормык Крест нымным Вэлӄыл.
Ӈотӄоры ырыкы чеэкэквъэт ӄутти ройыръыт нутэтумгин.
Вэлӄылыԓьыт нымэмылӈыттыӄэнат, нырыркаӈыттыӄэнат, ныръэвӈыттыӄинэт.
Ынкъам ныкимитъылпууръыткуӄинэт чавчывак.
Советкэн вагыргынляма нымнымыԓьэ нынмэйӈэвӄинэт риӄукэт гыннэграк.
Ныгынритӄинэт элгартэ, нымигчирэтӄин ваӈэран.
Вама Майӈымараквыргын вэлӄылыԓьыт нэмыӄэй гакытрэватленат мигчирэтык вэнратынво нутэвириӈэтыԓьыт ынкъам лывынво эʼӄэԓьыт нотапэнрыткоԓьыт.
Игыр Вэлӄыл эргыпатыркын, лыги нэлгыркын мургин нутэ- тумгэ – вама Майӈымараквыргын ынкы гэтэйкылин рэӈъатвывакъонвын, мэӈӄо нынтакаӈатӄэнат Аляскайпы риӈъэтвыт тыляма рэӈаръэтъеквэ Аляска-Сибирь (АлСиб).
Маравыплыткокэн гивиткуӈит ынӄэн нымнымык гатваленат пограничникыт, олёвынвык гэтэйкылин кэтъоквын рэргыпавынво риӈъэтвыткуԓьыт раквачаԓьыт.
Кэтъоквын игыр гынрыру, гытамо нэлгыркын Вэлӄылкин кэлиткуԓьэ.
Вэлӄыл ык гэргыпатленат: Лейта-Тъаю – инэнлеԓьын ансамблен «Имля»; Ким Акиԓькак – орденыԓьын Трудового Красного Знамени, ынанъыттъыёлкэн председатеԓь колхозэн «Угляткак»; Василий Ятыргын – итыԓьын председателё сеԓьсоветык, тэкэлиӈыԓьын; Михаил Ваалгыргын – аӈӄагыннэгӈыттыԓьын, член Союзэн писателен СССР.
Справка «КС» Нымным Вэлӄыл варкын 100 километрмэл урэԓьу посёлкайпы Эквыкыннот, айвачыӈӄач эʼӈыткынык Аннюаԓькаԓь кэтэм аӈӄачормык.
Нымным гэтэнынныӈлин Вэлӄылю ванвык ръэвин вэлӄылмил пэраԓьык.
Иван ИʼВЫЛӃУТ Ӄорат нырыгаратымгоӄэнат гырокы.
Ныплыткуӄинэт рыгаратыткок гынунэлек.
Гынкыԓьыт патляӈ нырыгаратыплыткоӄэнат ӄупӄыԓьыкинэк.
Майӈыӄорат патляӈ нырыгатӄэнат ӄэюукинэк.
Гынкыӈэлвыл нырыгатӄэн патляӈ ӈиръэ неделяӈэт ӄопӄыӈалвыԓьыкэнак.
Торрыгрыг ивлыкыԓьин, эʼквырга-ым пэтле нытэӈытвиӄин.
Эʼйӈэйъилгык тэӈэвиръылӄылю нынъэлӄинэт ӄэюунэлгыт.
Ынӄэнат этъопэл эвычаӈэръо, эвычаӈкэро, лыгэным эвычаӈавэръылӄылё нытэйкыӄинэт.
Нэлгыт майӈыӄорэн ныяаӄэнат тэрэтэмӈык, тароӈӈык, айколылӄылё нытэйкыӄинэт.
Ирина РОМАНОВА, Иван ОМРУВЬЕ (материалгыпы ваԓьыт округкэн музейык) 22 июнык Россията рыгйивэвнин Ыʼлёӈэт энакэтъаткэн вапԓьык Майӈымаравынвык.
Ынӈэнъылё 1941 гивик фашистаԓьэн Германия гамаравпэнрытколен Соыеткэн Союзэты Гам голен Майӈымараквыргын, титэ гэналватлен мыкваратыԓьын мургин Уʼрэтнутэнут.
Нымкыӄин нутэвириӈэтыԓьыт Майн?ʼымаравыплыткок гэпкитлинэт Чукоткагты раройвавынво ынӄэн нутэйиквин.
ВАЛЬЫН ПАРАДЫК ЭНАЛВАТКЭН Комсомолен путёвкагъет талпыӈӈок 1950-ӄавкэнат гивиӈидти Эквыкыннотык гэпкитлин Юрий Иванович Воробьёв.
Ининик 1943 гивиӈит ытлён Челгы-Армияк гэнъэтлин.
Ӈирэӄ гивиӈидти нутэвириӈэтыԓьу гитлинр, гамголен Курскыкэн маравынвык.
Гинэнпиривлин ордена Красной Звезды, Красного Знамени, ӈирэӄ ордена Отечественной войны , медаля»За отвагу», ӄутти инэнпиривэ СССР ынкъам Чехословакиен.
Почётныкэн нымытваԓьын городэн Пардубище, ваԓьын парадык Эналваткэн.
Юрий Иванович гитлин разведчико батаԓьонык.
Ынан, кэтъома Майӈымараквыргын, гамыкытвылен мараквыргын Курскыкэн дугак.
Нивӄин, пэнрыткома эʼӄэԓьыт , нэмыӄэй гакытрэватлен рырулылтэтык нотапэнрыткоԓьыт фашистаԓьыт.
ПОЭТ-МАРАВЫНВЫК ВАЛЬЫН Борис Михайлович Блантер (1923-1984, пытвынынны ывнин Борин) гъурэтлин городык Харьков.
10 класстэ гэплыткулинэт ынан Москвак 1941 гивик ынкъам маравынвэты эквэтгъи.
Старший лейтенант артилериен Борис Блантер гамаравлен Брянскыкэн ынкъам Белорусскыкэн форонтак, гатвален Поԓьшак ынкъам городык Пилау.
Ытлён гинэнпиривлин ордена Отечественной войны, Красной Звездфы.
1968 гэвэтагнэпы гэмигчирэтлин корреспонденто, ответственныкэн секретаро газетак «Советская Чукотка».
Стихыт Борис Боринына гатайкымголенат энмэч Майӈымаоравыплыткок, нэкэм гатаӈэргыпатлен поэто итык Эйгысӄык энмэч мэ\чынпэвык.
Кэлит «На военных дорогах» ынкъам «Последняя связь» гэтэйкылинэт такнигаӈынвык энмэч пэ\лӄэтык ытлён.
Борис Михайлович гэпэлӄэтлин 1984 гивик Анадырык, гулювлиен Подмосковьек.
ЫНИН НЫМЫТВАВАГЫРГЫН Вероника Сергеевна Франтова (1919-2004) гъурэтлин городык Бежецк.
1938 гивик мынгытгэвэкалеткорак кэлиткуплыткук гакалеткомголен Ленинградкэн пединститутык нынныԓьын Крупскаян.
Моок Майӈымараквыргын Франтова ганотавэрэӈымголен, кытъаткэ-ым эмтъылык 1944 гивик гапаален маравынвык вак.1946 гивик Франтова гамголен кэлиткук Ленинградкэн педагогическыкэн институтык нынныԓьын Герценын, эʼмитлён плыткунин 1948 гивик.
17 сентябрык 1952 гивик Франтова Вероника Сергеевна приказыгъет № 18 гамэгчерымголен Анадыркэн педагогическыкэн училищек Айгысӄываратыргэн завучо.
1 июлык 1953 гивик Вероника Сергеевна Франтова гэнъэтлин директоро Анадыркэн педучилищек, миӈкы гэмигчирэтлин 25 гивиӈитти.
Светлана КОЧНЕВА, заместитеԓь директорэн Публичныкэн библиотекэн нынныԓьын Тан-Богоразын Вагыргыт ванво каԓьатаароӈгыргын Чукоткак кытйъарат эргыпатыԓьо люӈитыԓьыт кытоор ынкъам ымы тыляма игырыткукинэт вагыргыт.
Ынӈин гатвален, миӈкри ӄун амрыров вак, наӄам ныркывӄэн нутэнут, нымнымыт ынкъам ымы мыкпэраԓьо люӈитыԓьын эвынӈуткэкин варат.
Ынӄэна моргынан кытпагчеӈо гэлгэ оʼравэтԓьат, микырык тъиву гэлгылин рытаароӈатгыргын ынӈиннутэк эвынӈуткэкыԓьин.
Тэӈвытку каԓьатаароӈатгыргын лыгъоравэтԓьэн кычьыму гэлглин пыкитԓьэ ӄоленотайпы оʼравэтԓьарык, микынти гэԓьувылгылинэт лыгъоравэтԓьак рээн, тывъёттэ ынӄэнат ваԓьыт документак 1644 гивик: «…Вээмчурмык Чюхче нымытваркыт …чюхчит…Ынӄэнат варатэн уйӈэ равԓьэӈыт, миӈкри ӄун ытри нымытваркыт эмнуӈкы аӈӄачормык ӄача».
Ынӈингивик гантомгавлен ымы Нижнеколымскыкэн острог, ынкыгрээн Спасскыкэн таароӈран.
1649 гивик гыргоча Анадырьваамык Семён Дежнёвына гэтэйкылин Анадыркэн острог (нымным).
1743 гивик нымнымык гэтэйкылин таароӈран, галяк гивиӈит ынкыри гэнӈивылин ыʼттъыёлкэн миссионер Чукоткакэн – иеромонах Флавиан, 1757 гивик-ым Анадыркэн острогэты гэпкитлин лымӈэ ӄол священник.
Чавчыват–амъялгытварат, татаароӈраӈык эмӄынрэвивык ваӈэлтыгыргын.
Этъопэл каԓьатаароӈкэнат вагыргыт рылек ыннанванвыӈӄач, мэӈӄо гэлейвэ ӈэлвыԓьыԓьыт, маӈэнӄач гивиӈит гарагэнэва чавчыват, миӈкы ытри гумэкэтэ.
Ӄол острого гитлин рагэнэвваны вээмчурмык Малый Анюй, миӈкы Якутскыкэн духовныкэн ӄитпыԓьэ гэтэйкылин Никоԓьскыкэн таароӈран ынкъам рыялгытата рытыԓьын лымӈэ ӄол.
Ӄол омакатванво таароӈкэн гитлин рагэнэвваны пыкэргыргык вээмин Боԓьшая Бараниха, тайкыё 1848 гивик священника Андрей Аргентовына.
155 гивиӈитти галягъат, титэ 1862 гивик нымнымык Марково гэтэйкыплыткулин таароӈран рэргыпавынво Святитеԓь Николай Чудотворец, миӈкы настоятелё гэнъэтлин священник Митрофан Щипицын.
Ытлён пэлӄэтык 1902 гивик ынык пууръу гэнъэтлин экык – священник Агафопод Щипицын.
Ынӄэн тэӈытръэчкин ройыръыкэн таароӈкэн вагыргын Чукоткак, ваԓьын 50 гивикинэк мачмыкыӈ.
Марково ынӈингивиткук гитлин мэйӈынымныму, миӈкы ынанмыкычьыьо ганымытваленат русиԓьыт – яатԓьат ынанъыттъыёл лейвыԓьи ынӈэннотаӈӄач – ынӄэн гыргоча вээмык Анадырь.
1883 гивик ынкы гэнвэнтылин церковныкэн-приходскыкэн калеткоран.
Ынанъыттыёлкэн кэлиныгйивэтыԓьу ынкы гитлин чуваныԓьын – нутэгъюлетыԓьын-чинит гыюлетыԓьын Афанасий Ермилович Дьячков, выёԓьын священникын таароӈрак Святителен Николай Чудотворцэн.
Кытвагыргыт вама оттытаароӈран гэнчимэвлин.
Нымкыӄин гивиӈитти таароӈрано гитлин нычьууӄин рэлкун.
Мытлыӈэн гивиӈитти галягъат, титэ апрелык 2012 гивик нымнымык Марково нэныгйивэтын ралӄаӈынвылӄыл татаароӈраӈкэн святителен Николай Чудотворцэн, миӈкы ынӄэн тайкыёлӄыл.
Энантаароӈавыԓьо гитлин священник Алексей Малов – настоятеԓь таароӈракэн Почаевскыкэн иконэн Каԓьа-Ытԓьэн нымнымкин Угоԓьные Копи ынкъам Геннадий Постников – клирик Белгородскыкэн епархиен, кытэ рырамкэчевъё Чукоткагты.
Татаароӈраӈыԓьо гитлин фирма «Экорт-Строй».
Энэнэӈӈок 2014 гивиӈит аʼтчайвыё ымыԓьорык гэнвэнтылин таароӈран Святителен Николай Чудотворцэн, архиепископын Мирликийскыкэн.
Тороттытаароӈран нъэлгъи ванво, миӈкы тымӈалголяк мэӈин гаймаӈэн онтымытвагты, мычвынатэты ӈотӄ окэнат вагыргэты рэтэнчимгъуркын.
Эвын ЭКУКЭКИ (калейпы «История и куԓьтура чукчей») Тэӈвытку ӈотэннотаӈӄач нымытваӈӈок русиԓьыт Айгысӄы-Нэкъаяӈӄач лыгъоравэтԓьат ынкъам айванаԓьыт эвын гэчичеквылгылинэт таӈнымытвак ыргичгу.
Эвын тэленъеп Чукоткак гатваӈӈоленат рагэнэваыт.
Августык-сентябрык ӄол ванвык ныԓьувылгыӄинэт аӈӄаԓьыт ынкъам чавчыват.
Ынӈин ваԓьыт ванвыт кимитъыпууръэтвылгыкин гатваленат вээмык Курупка, миӈкы нумэкэтӄинэт айванаԓьыт, Мечигменкин кынмаӈӄачормык, Оʼмваамык ӄача, эʼӈыткынык Шмидтын, Валӄарайкэн эʼӈыткынык ӄача, Чаакэн кынмаӈӄачормык ынкъам ӄутти ванвыткок.
Ынӈин ваԓьыт рагэнэвыт гатваленат еп 1930-ӄав гивиткук.
1932 гивик чавчыват Папылён гэԓьувылгылинэт Мечигменкэн кынмаӈӄачормык, ыргынан гэӄэтвылинэт мыкыӈ 400-к ӄаат пооръынво кимитъэ аӈӄаԓьэн.
Аӈӄагыннэкэн яанаӈат гэныпкирэтлинэт Оваляйпы, Нунъамойпы, Янраӈайгыпы, Ԓьорайпы ынкъам айванаԓьэн нымнымгыпы Чаплино.
Алваӈ гапэраленат вавылгыгыргыт ыргичгу лыгъоравэтԓьат ынкъам айванаԓьыт Аляскакэн.
Этъыманы, тэлеӈкы ытри люнтумгыԓьэтыԓьыт, миӈкри ӄун лыгъоравэтԓьат нымкче нъирӄинэт рочгырамкэты ынкъам рытъымучьэвэ ниткэйвыӄинэт имыръэнут ыргинэт.
Эʼквыргъам талпыӈӈок XVIII век маравпэнрыткогыргыт гапааленат, ипэ моогъат рагэнэвык – ынӈин гэтэгъеӈлинэт ымыԓьо.
Гынинэт оʼравэтԓьат, Эйгысӄын: Вагыргыт ваԓьыт 1940-ӄавкэнат гивиткук кэтъоркынэнат чинит ԓьоёттэ Анфиса Никитьевна Шарыпована Иван ОʼМРУВЪЕ «КС» энмэч гатвылен, иӈӄун Санкт-Петербургыкэн такнигаӈынвык «Лема» январык ӈутингивик гэтэйкылин кэликэл «Чукотка – судьба моя» оранымытваԓьэн Эйгысӄык, анадырыԓьэн Анфиса Никитьевна Шарыпован.
Кэлик 347 страницат, ымыԓьэты 119 кэлит гэтэйкылинэт.
Пыӈылтэлыркын ченэтманэйпы тэкэлиӈыԓьын.
ПААКЭТАГНЭТЫ ЧЕЙВЭ 1948 гивик гым гэкэлиткуплыткуйгым Уржумык Кировскыкэн областэн феԓьдшерскыкэн-акушерскыкэн калеткорак ынкъам гэнӈивигым мэгчератынво Чукоткагты ӄутырык рээн ынкъам вай ӄымэк 70 гивиӈитти ӈутку тынымытваркын.
Ӈутку гаройыръынӈайгым, гъурэтлинэт гымнинэт кмиӈыт, ытлювъёӄагтэ, ӈутку тыԓьунэт нымкыӄин таӈъоравэтԓьат.
Ыргинэт вагыргыгъет гымнин кэликэл.
Пыкиринэӈу рэӈъатваывакъонвык, ваԓьын «Горкак» , янор ӄамэтварагты мытылӄыт.
Фасолыԓьын гаӄоратъолма суп гатвален, кытъаткэ-ым гымнан лёӈынчачава гэнтылин.
Ынӄоры мури нэнԓьэтэнмык этэйкыплыткукыԓьин оттырагты , еп ымы эрэсӄыкыԓьин ынкъам нэйылмык айколё нэлгыт.
Атчьатэнаӈо тавтаватгъат ыʼттъыт.
Эмъэӄэлиӈэтык мури мытынтосӄычанмык ынкъам мыткытгынтанмык эвтылягты, миӈкы гатвален мэгчетран райисполкомэн.
Ынкэчыкун гайыръытвален ӈэнъянва, микынти нъатчаӄэнат рэӈанво нымнымыткогты Чукоткакэн.
Этъым ыннэн неделяӈэт нэмыӄэй ынкы мытъатчамык акватынво Паакэгты.
Виин-ым аʼтчаԓьанма ваамчормэпы ляйвыма ӄол тынтын тыԓьун рэнтыё майӈымагны ыннин.
Ынӈатал гиничгытэтигым.
Ӄулин гэрэсӄивлин ӄлявол, гивлин, энмэн ытлён заведующий Чаакэн райздравотделен ынкъам ынан мытлыӈыргарморэ тэнмавыйгот нэнтымык рэӈанво Паакэгты.
Ынӄэн Аня Шишкина, Раиса Хорошавцева, Тоня Федянина, Александра Печёнкина ынкъам гым.
Мытыпкирмык Пээкик 18 сентябрык.
Нэйичгэтӄин кынмаӈӄы, ынкъам пэгчаткота лёӈыгта нэнтымык ымы 19 сентябрык.
Александр Павлович Плугарёва, заведующита Чаакэн райздравотлделен нивмык, опопы чейвэ Паакэтагнэты мынинмык мэмлычормыеквэ.
Ынӈин мытинмык.
ЭʼНӃЭТЫЛЬЫН ГЭПИРИЛИН Мытыпкирмык энмэч волӄытвэӈӈок посёлкак.
Экээкыԓьин ванвык гэтэйкылинэт оттырат, ыннэн ӈэранпытвэсӄыԓьын яраӈы, ыннанмытлыӈэн ковлёкы ваԓьыт мылгэ танкавӈыёттэ гуйгут (инженерэн Свинькинын.
– Авт.
), ӄол мытрэсӄивын.
Мытымгэчмык, титэ мытвалёмын ръэнут рэтэмык пэгляԓьын.
Ӄытлыги эйичгыт кынмаӈӄэн, ӄэлюк мургин лыгэран гэтэйкылин лыгэн аӈӄачормык ӄымэглюур ыпынмэ.
Наӄам колё нэйичгэтӄин, нилетӄин гъылма, ныгтыйгатӄэн 22 сентябрык райисполкомык мытынъомравынат мигчирэткинэт договортэ.
Ӈыроморэ нанпэлявмык Пээкик, Печёнкина-ым галяк икутъэр ыʼлёӈэттэ нэнэквэтэвын нымнымэты Шелагский, Шишкина нантэнмавын ракватавынво Ырыткочьэты.
Аʼкватъатчама ытлён эʼликэтгъи , ыʼвэӄучу лыгнин Саша Казакевич ынкъам эʼнӄэти эквэтык Ырыткочьэты, пэляк ыʼвэӄуч (наӄам уйӈыԓьин эмигчиркэ ӄлявол).
Анна танымчаӈынво нэсудгъэн ынкъам нэнэквэтэвын Отделеты Лагерныкэн Пунктэн – ӈирэӄ километрмэл урэԓьын Паакэйпы.
Ынкы гатваленат икутъэр восӄыраԓьэты тайкыёттэ ярат.
Анна Шишкина нырэтӄин мэгчератынво маляврагты, ынӄоры гыротагнэты 1949 гивикин мурыгрээн мигчипрэтгъи, кытъаткэ-ым аманэмынгыквыка.
Гырокы гъываэӄучитэ эквэтгъэт Ырыткочьэты.
Наӄам Анна гэтчылин кандидато ВКП (б) мурык ыʼттъыёл, ымы комсомолгыпы люӈыгтэ гэнтылин.
ЛЮНЧИЧЕВЫЛЬЫН, ИАʼМ ГАВОСӃЫРАЛЕН Анфиса Никитьевна ӄэтпъорпъоравэтԓьан, гитлин дипломанто литературныкэн конкурсык нынныԓьын Юрий Рытгэвын.
– Чит люнчимгъуԓьигым, иӈӄун нэмыӄэй гыёлчетынвык тыринъэтэнӈыгъэ.
Аʼтав лыгэн нинэкэлийгым ымваӈэт ымыԓьо вагыргыт ԓьоёттэ ынкъам валёмъёттэ антыяаткэгты.
Ӄулин тывэтгыԓьатык рывалёматык комиссияк ӄутти вагыргыт, тэнмычьо, 1949 гивик ваԓьыт акавкэтгыргыт чымӄык чавчывэн, микынти гъэнӄэтлинэт колхозатык.
Микынти гэпирилинэт восӄыранво.
Ынкыгрээн ымы варээӈыԓьын Николай Иванович Ятгыргын.
Вытку 5 августак 1959 гивик ытлён гарагтылен Варээӈэты ынкъам гамэгчерымголен ӄорагынрэтбригадак № 7 колхозэн нынныԓьын «Путь к коммунизму».
Ынӈингивиткук хозяйствок гатваленат 10 бригадат.
Ятгыргын тэӈмигчирэтыԓьын нымкыче гинэнпиривлин анъякалета ынкъам манэта.
1970 гивик гинэнпирилин медаля, титэ гэнъэтлинэт 100 гивиӈитти оʼраттагнэпы В.И.
Ленин.
Ынан лыги гэлгылин, иӈӄун нинэнпиривын эмтэӈмигчирэтыԓьын.
Ытръэч-ым ынӈин пэлӄэтгъи эчичевкэ, иаʼм ытлён гэпирилин восӄыранво.
Ымыԓьо ынӄэнат гатвыленат гымнан кэлик «Чукотка – судьба моя», очеркык «Берёзовское восстание чукчей» ынкъам конкурсынвык гатвылен 2014 гивик.
Эвын ЭКУКЭКИ Мэйӈыпилгыкин ӄитпыԓьэ Регионаԓьныкэн общественныкэн организациен гыюлетыԓьин лыгъоравэтԓьаелык «Чычеткин вэтгав» гантэнмавлен рыкалыровынво ынкъам тывынво кэликэл Елена Кытгаутын-Тыӈэтэгнынин (1941–2013) «Фоԓьклор Беринговского района», э»митлён гатвылен Музейныкэн Центрык «Наследие Чукотки».
Ынӄэн ат лымӈылтэ ынан гамголенат румэкэвык 40 гивиӈидти яалегты, наӄам кытйъарат кэлийгулетыԓьу ытлё люӈитыԓьын, колё тъивчимгъуԓьу гитлин.
ПРОФЕССОР ЧУКОТКАКЭН КУЛЬТУРЭН Исполнитеԓьныкэн секретара Регионаԓьныкэн общественныкэн организациен «Чычеткин вэтгав» Нелли Ештыганована янор палёмтэлыйгот рытчынин кале вэтгав инэнлеԓьин Мэйӈыпилгыкин подразделенияк Елепнап Тэвлявъен, микынэ мачытвынэн тэкэлиӈыԓьын.
Ынан ымы гэкэлилин ыʼттъыёлвэтгав кэликин, миӈкы гатвыленн: «Елена Ивановна Кытгаутына-Тыӈэтэгнынин гагэчемголенат ынкъам гакалемголенат лымӈылтэ, тэлеӈкинэт вагыргыт еп 1970-ӄав гивиткук, титэ ытлён нэԓьугъэн инэнлеԓьу национаԓьныкэн ансамблык «Дружба» нымнымкин Мэйӈыпилгын Беринговкэн районкэн.
Гаймычьо гэлгылинэт ынан ромакавъёттэ вагыргыт Антонина Кымъытваалына, Маргарита Таӄъаӄавына, Евгения Тыӈэрунэ, Иван Оʼмрувъена.
Ӄутти калейпатъёттэ туркэлик энмэч гакалдейпатленат газетак «Советкэн Чукотка», «Крайний Север», приложенияк «Мургин нутэнут» ынкъам сборникык «Айвэрэттэ».
Энаномакаквыргын лымӈылык ынкъам калечетгыргын ынӈатал кытрэвмэгчер, тамэнӈычьатгыргын Елена Ивановнан, микынэ гэкэлиткуплыткулинэт ытръэч торымгокласстэ, лыгэнъым таӈэвыӈ, иӈӄун ытлён таӈытвыӈ эмэлкэ профессоро лыгъоравэтԓьаелен.
Кэлик Елена Ивановнан варкыт словарь, наӄам этлы амлымӈылтэ ынкы, ымы кычгэпыт, ӄэвчевэтгавыт, ӄутти лыгъоравэтԓьаваратэн вагыргыт.
Мури мытмычвынатыркын, туркэликэл рэвинрэты райголянӈыԓьэты лыгъоравэтԓьаелык ынкъам куԓьтурак ынӈэнваратэн».
Нелли Ештыганована мачытвынэн нымытвавагыргын Елена Кытгаутын-Тыӈэтэгнынин, иӈӄун ынкъам тъивчимгуԓьэ лыгъоравэтԓьаӈава ымваӈэт гыму гэлгылинэт таӈымыԓьо таӈвагыргыт ыʼттъыютԓьин.
Ынӄэната тэйкынин ынкэгйит кэликэл.
– Ынӄэн катголтатгыргын мургин нутэтумгин, – гивлин Нелли Ештыганова.
– Коргаквыргын, титэ гатвата гыныкӄач ынӈин ваԓьыт оʼравэтԓьат, ӄнур Елена Ивановна.
ЫНАН ГЭРКЫЛЕЛИНЭТ ТАӇВАГЫРГЫТ Еп ягталянма Елена Ивановна гинэнпиривлин Почётныкэн знака Правитеԓьствэн Чукоткакэн АО «Хранитеԓь традиций», ынӈин ганъялен ынин ӄитпымигчир лымӈылномакавкэн пылчемгъоваратэн, эʼмитлён танԓьоӈ кэлик «Фоԓьклор Беринговского района».
Рыкалыровма ынкъам тывма туркэликэл гавэтгавленат етыԓьыт гыютԓьэт лыгъоравэтԓьэн куԓьтурак ынкъам йилык Нина ынкъам Александр Емеԓьяновынтэ, Маргарита Беличенко, Ирина Гырголӈавыт, Евгения Тыӈэру.
– Кэликэл Кытгаутын – ынӄэн майӈыгаймычьын лыгъоравэтԓьаелен, – гивлин Александр Емеԓьянов, ымы кэлиныгйивэтыԓьыт Григорий Ранъавролтын, Антонина Ӄэргытваал ынкъам Борис Ыʼттъыгыргын.
Умэкэтыԓьэ музейык нэгитэгъэн кинок рыкалыровъё такалдеӈгыргын Елена Кытгаутын нымтумгык рээн ынкъам ымы мигчитԓьэк ГТРК «Чукотка» Евгения Тыӈэрунэ рээн, вама ытлён командировкама Мэйӈыпилгык.
Тыӈэру гивлин: – 2002 гивик гатвайгым Елена Иванонак Мэйӈыпилгык.
Кынмал ныраеквэморэ пылёмтэлынво лымӈылыԓьыт ынпыянвыт, микырык лыги гэлгылин мургин йилыйил.
Елена Ивановна нивӄин, энмэн амноӈгыпы ӈанӄо етык найпатгым инэнлеԓьу эвынӈуткэкыԓьин ансамблык «Дружба».
Энмэн янор ӄутти вагыргыт ынан мачгэмо гэлгылинэт, эʼквыргъам амкытрэватык ӄынвэр рыплепавнэнат кытвагыргыт.
Уйӈэ янор гатваленат овэчвынкалыровыԓьыт ансамблен ынкъам ыргынан намгогъан чинит тэйкык ярар.
Нэтэйкын, эмӄитпыԓьэты чинит Елена Ивановна, мэӈин эвын гэкэвлин эмнуӈкы вама тэӈэвын рырултэтык кытвагыргыт.
Лымӈылтэ-ым палёмтэлма ныванляӄэн пытӄытвык ӄутти вэтгавыт таӈкаленво ынин майӈытетрадык.
– Тивыркын, иӈӄун Елена Ивановна ынӈатал вайманъоравэтԓьо, пытлиӈыԓьу гитлин ымыԓьорыкы, – гивлин Евгения Тыӈэру.
– Наӄам ынинэт ытлювъёӄагтэ пэнинэт элек ыныгрээн ваԓьыт лыгэрак рытвэтчавъё аӈӄачормык.
Ивӄинр, эчвэрагыргыӄай вама ӄонпы ратараӈыркын ынкы.
Омаканма кэлипэгчиӈэтыԓьыт гамлявленат ӈэвысӄэтӄэгти ансамблен «Энмэн» Анна Гырголгыргыӈан.
Лымӈэ ымыԓьорыкы ятыԓьэты гэнӄэвивлин итувркэликэл, тайкыё манэйпы НКО «Фонд социаԓьного развития «Купол» 500-мэл мыкэԓьу такнигаӈынвык «Лема» Санкт-Петрбургыкэн.
Ынӄэн ат лымӈылтэ ынан гамголенат румэкэвык 40 гивиӈидти яалегты, наӄам кытйъарат кэлийгулетыԓьу ытлё люӈитыԓьын, колё тъивчимгъуԓьу гитлин.
ПРОФЕССОР ЧУКОТКАКЭН КУЛЬТУРЭН Исполнитеԓьныкэн секретара Регионаԓьныкэн общественныкэн организациен «Чычеткин вэтгав» Нелли Ештыганована янор палёмтэлыйгот рытчынин кале вэтгав инэнлеԓьин Мэйӈыпилгыкин подразделенияк Елепнап Тэвлявъен, микынэ мачытвынэн тэкэлиӈыԓьын.
Ынан ымы гэкэлилин ыʼттъыёлвэтгав кэликин, миӈкы гатвыленн: «Елена Ивановна Кытгаутына-Тыӈэтэгнынин гагэчемголенат ынкъам гакалемголенат лымӈылтэ, тэлеӈкинэт вагыргыт еп 1970-ӄав гивиткук, титэ ытлён нэԓьугъэн инэнлеԓьу национаԓьныкэн ансамблык «Дружба» нымнымкин Мэйӈыпилгын Беринговкэн районкэн.
Гаймычьо гэлгылинэт ынан ромакавъёттэ вагыргыт Антонина Кымъытваалына, Маргарита Таӄъаӄавына, Евгения Тыӈэрунэ, Иван Оʼмрувъена.
Ӄутти калейпатъёттэ туркэлик энмэч гакалдейпатленат газетак «Советкэн Чукотка», «Крайний Север», приложенияк «Мургин нутэнут» ынкъам сборникык «Айвэрэттэ».
Энаномакаквыргын лымӈылык ынкъам калечетгыргын ынӈатал кытрэвмэгчер, тамэнӈычьатгыргын Елена Ивановнан, микынэ гэкэлиткуплыткулинэт ытръэч торымгокласстэ, лыгэнъым таӈэвыӈ, иӈӄун ытлён таӈытвыӈ эмэлкэ профессоро лыгъоравэтԓьаелен.
Кэлик Елена Ивановнан варкыт словарь, наӄам этлы амлымӈылтэ ынкы, ымы кычгэпыт, ӄэвчевэтгавыт, ӄутти лыгъоравэтԓьаваратэн вагыргыт.
Мури мытмычвынатыркын, туркэликэл рэвинрэты райголянӈыԓьэты лыгъоравэтԓьаелык ынкъам куԓьтурак ынӈэнваратэн».
Нелли Ештыганована мачытвынэн нымытвавагыргын Елена Кытгаутын-Тыӈэтэгнынин, иӈӄун ынкъам тъивчимгуԓьэ лыгъоравэтԓьаӈава ымваӈэт гыму гэлгылинэт таӈымыԓьо таӈвагыргыт ыʼттъыютԓьин.
Ынӄэната тэйкынин ынкэгйит кэликэл.
– Ынӄэн катголтатгыргын мургин нутэтумгин, – гивлин Нелли Ештыганова.
– Коргаквыргын, титэ гатвата гыныкӄач ынӈин ваԓьыт оʼравэтԓьат, ӄнур Елена Ивановна.
ЫНАН ГЭРКЫЛЕЛИНЭТ ТАӇВАГЫРГЫТ Еп ягталянма Елена Ивановна гинэнпиривлин Почётныкэн знака Правитеԓьствэн Чукоткакэн АО «Хранитеԓь традиций», ынӈин ганъялен ынин ӄитпымигчир лымӈылномакавкэн пылчемгъоваратэн, эʼмитлён танԓьоӈ кэлик «Фоԓьклор Беринговского района».
Рыкалыровма ынкъам тывма туркэликэл гавэтгавленат етыԓьыт гыютԓьэт лыгъоравэтԓьэн куԓьтурак ынкъам йилык Нина ынкъам Александр Емеԓьяновынтэ, Маргарита Беличенко, Ирина Гырголӈавыт, Евгения Тыӈэру.
– Кэликэл Кытгаутын – ынӄэн майӈыгаймычьын лыгъоравэтԓьаелен, – гивлин Александр Емеԓьянов, ымы кэлиныгйивэтыԓьыт Григорий Ранъавролтын, Антонина Ӄэргытваал ынкъам Борис Ыʼттъыгыргын.
Умэкэтыԓьэ музейык нэгитэгъэн кинок рыкалыровъё такалдеӈгыргын Елена Кытгаутын нымтумгык рээн ынкъам ымы мигчитԓьэк ГТРК «Чукотка» Евгения Тыӈэрунэ рээн, вама ытлён командировкама Мэйӈыпилгык.
Тыӈэру гивлин: – 2002 гивик гатвайгым Елена Иванонак Мэйӈыпилгык.
Кынмал ныраеквэморэ пылёмтэлынво лымӈылыԓьыт ынпыянвыт, микырык лыги гэлгылин мургин йилыйил.
Елена Ивановна нивӄин, энмэн амноӈгыпы ӈанӄо етык найпатгым инэнлеԓьу эвынӈуткэкыԓьин ансамблык «Дружба».
Энмэн янор ӄутти вагыргыт ынан мачгэмо гэлгылинэт, эʼквыргъам амкытрэватык ӄынвэр рыплепавнэнат кытвагыргыт.
Уйӈэ янор гатваленат овэчвынкалыровыԓьыт ансамблен ынкъам ыргынан намгогъан чинит тэйкык ярар.
Нэтэйкын, эмӄитпыԓьэты чинит Елена Ивановна, мэӈин эвын гэкэвлин эмнуӈкы вама тэӈэвын рырултэтык кытвагыргыт.
Лымӈылтэ-ым палёмтэлма ныванляӄэн пытӄытвык ӄутти вэтгавыт таӈкаленво ынин майӈытетрадык.
– Тивыркын, иӈӄун Елена Ивановна ынӈатал вайманъоравэтԓьо, пытлиӈыԓьу гитлин ымыԓьорыкы, – гивлин Евгения Тыӈэру.
– Наӄам ынинэт ытлювъёӄагтэ пэнинэт элек ыныгрээн ваԓьыт лыгэрак рытвэтчавъё аӈӄачормык.
Ивӄинр, эчвэрагыргыӄай вама ӄонпы ратараӈыркын ынкы.
Омаканма кэлипэгчиӈэтыԓьыт гамлявленат ӈэвысӄэтӄэгти ансамблен «Энмэн» Анна Гырголгыргыӈан.
Лымӈэ ымыԓьорыкы ятыԓьэты гэнӄэвивлин итувркэликэл, тайкыё манэйпы НКО «Фонд социаԓьного развития «Купол» 500-мэл мыкэԓьу такнигаӈынвык «Лема» Санкт-Петрбургыкэн.
Татьяна АЧИРГИНА, председатеԓь общественныкэн организациен айванаԓьэн Чукоткакэн «Инуитский приполярный совет Чукотка» 1932 гивик кэлиткуплыткук Хабаровскыкэн педагогическыкэн техникумык Георгий Меновщиков гэпкитлин Чукоткагты ынкъам гэнӈивылин ытлён Сиреникагты заведующино айванаԓьэн калеткорак.
Ӈирэнгивиӈит ынан гыюленнин айванаԓьэн йилыйил ынкъам моогъэ инэныйгулевык ынӄэн йилымил.
Моонэнат румэкэвык , кэлик тэлеӈкинэт вагыргыт, лымӈылтэ айванаԓьэн, ӄутти вагыргыт ынӄэн айгысӄываратэн.
«КС» калейпатыркынэн чывипыт калейпы Георгий Меновщиковын «Айванаԓьэн калеткорак», калейпатъёттэ ынан 1936 гивик.
ЭʼМИ ИʼНЫ?
…Вэниткуркын ынкъам мооркын ыʼттъыёлкэн урок.
Кэлиткуԓьыт вакъогъат.
Таӈавъеткынка, аʼтчаркыт, рэӄын ривы кэлиныгйивэтыԓьын.
– Мури нэмэ мытымгомык кэлиткук.
Гымнан эйгулеткыԓьин тургин йилыйил ынкъам , этъыманы, ратваӈыт кытвагыргыт .
Эʼквыргъам тымычвынатыркын, тури рэвинрэнӈытык гымыкы гыюлетык айванаԓьэн йилыйил.
Кынмал мытрэйгулетыркын.
– Пинипихтук!
– Лыгэн-ым!
– ымыԓьо очыткогъат.
Гымнан тытвынат тэнмычьыт кэлиткукин, кытрэватгыргын .
Агата йилыԓьэтыԓьу нитӄин.
Ынпыянвыт мэрынрэӄэй ыргичгу нывэтгавӄэнат.
Ръэнут вэтгаво нылгыӄин?
Гымнан лыги нинэрэлгыӈигым, ръэнут натвыркын.
Тынвилык вэтгавык ынкъам мытпаӈъэвӈытомгомык.
Ынӄоры тытайвыӈымгонат ымыԓьорыкы кэлит.
– Кай!
Айвык уксуми!
– Рыркы гэлыткынык!
– коргыӄолентогъэ калеткомгоԓьын Гухугъе.
– О!
Гымнин кэлик Челгы-Армия тылеркын!
– ӄолентогъэ Корона.
– Иаʼм инэйыли гымыкы пэтыкалекал?
– иквъи ныппылюӄинэӄэй Пилгыӈэ ынкъам, пирик элвэԓьин кэликэл, ӈытосӄычатгъэ.
Ынӈатал гэчевкы ынӈэнъылё нытваӄэнат ӈинӄэгти.
Кытъаткэ-ым сиреникакэн калеткорак уйӈэ гатваленат туркэлит айванаԓьэн йилымил.
Еп элек парохода рыпкэратъёлӄылтэ ынӄэнат, кытъаткэ-ым эʼмитри еп эныпкирэткэ айванаԓьэн букварьтэ.
Ынӄэната чинит мытъяамгон лыгъоравэтԓьэн букварь «Челгыкалекал», нинэйилыԓьэнмури айванаԓьэн елеты.
Алымы энмэч 1932 гивик гэтэйкылин Ленинградык айванаԓьэн букварь «Хванкута игапут».
Ӄулин пыкиргъи письмо заведующэпы Чаплинокэн калеткоракэн Николай Андреевич Братышкингыпы, миӈкы ынан гатвылен, иӈӄун: «Ярак Матлюн гымнан гэԓьулин ыннэн кэликэл, эʼмитлён моргынан нэнъатчаморэ.
Ынӄэн букварь гэныпкирэтлин студентыӈава Институтэн варатыргэн Эйгысӄин Бычкована, эʼмитлён рыӄэвивнин Матлюна.
Матлюна гыто нинэлгыӄин букварь ынкъам моргынан мыттэйкын кэлиӄэй гытамо лыӈынво букварь гыроръотагнэты.
Гэнымкэвлин чинит букварь, тэкэмынӈин ваԓьын.
Ынӈатал иничгыту гэлгылин рыпкэратъё кэликэл, лыгэн-ым мури Лоцман ымъылёӈэт ынкэгйит гавэтгавморэ кэлиткуԓьык рээн.
Ытръэч нэнавалёмморэ вэтгавыт : «Тэмурыгӈэ калеё!».
Моргынапн ынӄэн калейпы мыттэйкынэт 10 тэкэмынӈин ваԓьыт кэлит.
Ӈинӄэгти ынӈатал ныгтыкоргавӄэнат рычичьэтык кэлит.
Ынанъыттъыёлкэн вэтгав, калеё гымнан доскак ынкъам тетрадык «ама» – «иʼны».
Пананкававун вэтчагъэ ынкъам пынлёгъэ: «Эʼми иʼны?».
Ӈинӄэе люнчичевэ, миӈкри нъытвагъан вэтгав атвака иʼны.
Гымнан тырисоватын доскак иʼны ынкъам ынкэйиӈкы тыкэлигъэн вэтгав «иʼны».
Ымыԓьо чичеквъэт.
Эргатэты Карнухакына ынкъам ымыԓьорык доскак плепы нэкэлигъэн ынӄэн вэтгав.
Справка «КС» Эргыпатыԓьн советкэн йилыгъюлетыԓьын, лымӈылгэчеԓьын, доктор филологическыкэн наукэн , ӄол энантомгавыԓьын наукакэн эскимоведенияк Георгий Алексеевич Меновщиков гъурэтлин 25 декабрык 1911 гивик городык Благовещенскык.
Ынан гэкэлиткуплыткулин Ленинградкэн педагогическыкэн инститыт нынныԓьын Герценын факуԓьтет йилыгъюлеткин ынкъам литературэн.
1939-1941 гивиткуӈит Меновщиков нэмэ гатвален Чукоткак.
1959 гивик Магаданык гэтэйкылин кэликэл «Айванаԓьыт».
Наукакэн нутэлейвыплыткук Чукоткаеквэ 1955, 1961, 1970, 1971 гивиткук гэтэйкылинэт ынинэт кэлит «Айванаԓьэн лымӈылтэ», «Лымӈылтэ Айгысӄываратыргэн», наукакэн кэлит «Йилыйил сиреникакэн айванаԓьэн», «Йилыйил нууӄэкин айванаԓьэн», «Нынныт нутэкэлик Чукоткакэн».
1977 гивик Магаданык гэтэйкылин кэликэл энакэтъаткэн Геооргий Меновщзиковын «Чукоткакэн нутэк».
Лариса ВЫКВЫРАГТЫРГЫРГЫНА, мигчитԓьэн Чукоткакэн институтык пытӄыйгулеткин кэлиныгйивэтыԓьин Гымнан Антонина Кымъытваал тэӈвытку тыԓьугъэн кытоот калеткома Эквыкынноткэн калеткорак.
Ынкыри ытлён гэетлин лейвыйиквиԓьын гамганымыткойпы Чукоткак ӄынут поэт.
Мури морыкгэта гатантэнмавморэ ынин ятынвэты.
Ынинэт стихыт мытытвынат ынык ягна.
Стихвэтгавыплыткок ытлён люут вэтгавымгогъэ, наӄам талыгъоравэтԓьаӈа.
Ынин ӄулиӄул ӄынут кагмалеткогъэ морыкагты.
Моргынан мытвалёмыӈӈогъан ытлён йылвыпчеӈиԓьын, чама йылвытипъэйӈэԓьын ӈэвъэнйыръын - ӄынут ытля, чакэттомгын, лымэвыт ытчай.
Ынкы тэвыӈӈок гым: ӄытлыги гаймаӈэн ымы мурыгйиле ынӈин стихвэтгава пычеӈик, иӈӄун ыʼнчичевын ымыԓьорык, миӈкэмил ыʼлгу гэлгэ чиниткин уʼрэннутэнут, чиниткин нымным, ӄаат, яраԓьыт – ытԓьат, ытлыгыт, ынйивыт, ытчагтэ, ынинэԓьыт, чакэттомгыт, йъэлгытомгыт, энааԓьыт, микынти лыгъэтгъуркыт виин мури калеткома ымԓьаляӈэт рыров ярайпы.
Ынӄэн ымыԓьо ӄынут валёма нинэнтигым палёмтэлма ытлён ченэтстиха вэтгавыԓьын.
Чама нивигым: ынӈатал кытвылӄун миӈкри гэггулетлин тастихӈык?
Энмэч гииӈит мытъягъан ытлён уйӈэ нъэлык.
Ӄылгилюу мытылгыркын ытлён этлы ӄынут мургин лыгъоравэтԓьаваратэн поэт, ымы ӄынут мургин нутэтумгыӈэв микынэ нымэйӈъэв рэргыпавнэн морыгваратэн пылчемгъочьатгыргын, пытлеӈычьатгыргын, ыʼлгыԓьатгыргын томгэты, ымы ӄынут ӈэвъэнйыръын, микынэ оʼра тывыркынэн аʼӈалычьатгыргын ыʼлгытомгэты, микынэ ръурэвэннин лыгонмычыкокэн ӄалялвынвэтгавкэн йыръиир, мэӈин люӈивэ гитлин, иӈӄун микынэ вэчьым ивыну рэлгыгнин.
Гымыкгэта, ынӄэн тэӈвытку рывытрэвнин, рыкалыровнэн, иӈӄун гаймаӈэн ынӈин, эвын ынӈин ваԓьын оʼравэтԓьан, ӄырымэн ӈыркылятыԓьылӄылӄыл.
Ӄэйвэлымӈэ вэчьым варкыт оʼравэтԓьат, микынти ивыркыт, иӈӄун ытлён чекалва нымытвагъэ, гаймаӈэн ымы таӈыӈ нъынымытвагъан.
Мынытрилгъэн ынӄэн, ӄэлюӄ ынин вагыргын, ынин нымытвагыргын – ынӄэн ынинэну гатвален, ытлён чинит ченэтръэтъеквэ галягъэ.
Моргынан аʼӄатанкавӈын игыт ынӄэн.
Чеӈэт ынӈин гатвален.
Этъопэл йъэлыги ӈыръыпэгчиӈу мынытчыркын ынан морыкагты калепэляё – ынинэт стихыт, мынрэчичевӈыркын калевэтгавма, ръэрэӄын рай ытлён гэривӈылин ынкы морыкагты.
Иван ОʼМРУВЪЕ Эвынӈуткэкыԓьэ тэленъеп эркылекэ нэтчынэт тэлеӈкинэт ӄутти вагыргыт, ытри кэлийгулетгъэт, ымы ӄутырык нэйгулетынэт тъэтъют вэтгавъелыт.
Эʼквыргъам вэнлыги ӄутырык кумъу ынкъам гытамо нэлгыркынэт ыʼттъыютԓьин пэтытаӈвагыргыт ынкъам ымы ӄитпу ыʼттъыёлягты ваԓьыт вагыргыт.
Кытвыл лыги лыӈык – миӈкри тэӈыркылек ынӄэнат ынкъам ымы игырыткукин вагыргыт яак.
Ынӄэн мыквэтгаво гэлгылин ынӈытэӄ ваԓьык отчёткэн конференциянвык Регионаԓьныкэн общественныкэн организациен авынчукоткакэԓьэн.
ПРАВО ТЭЛЕӇКИНЭТКУКИН Ынанъыытъыёл вэтгавыԓьа члена президиумэн Ассоциациен Григорий Тыӈанӄэргавына вэты ӄэглынангэт гытамо лынъёлӄылё гатвылен ынӄэн вагыргын, наӄам ачгыта игырыткукинэт вагыргыгет, эʼмитлёнат пэтле алваӈ нъэлыркыт.
Чама гивлин, иӈӄун миӈкэмил мури мытракытрэваты гытамычьатык, нэкэм ӈиныԓьыт ынкъам ӄэтпъоравэтԓьат, ынкы вытку мытрэвыӈӈогъа - вай плепы мытинмык лымэвыр мытылвавынат таӈвагыргыт кылек.
Григорий Андреевичына тывнэнат чиниткин майӈатгыргын, ӈинӄэю вамакэн, титэ ыргын ынӈатал мэйӈытывэлю гэлгылинэт чычеткинэт йытоткоԓьыт, ынкъам ымы гатвылен мэгчератгыргын ӄутырык мэйӈэттумгык рээн, микырык рээн гэӄитпыԓьэтлин ымваӈэт.
- Мури гэмэйӈэнмури эвын таӈыныплепавъё вагыргынляма эвынӈуткэкыԓьыт, ӄорак рээн, чавчыво ынкъам аӈӄагыннэгӈыттыԓьо гинмури ымыԓьоморэ – лыгъоравэтԓьаморэ, ӄаарамкыморэ, айванаԓьыморэ, чуваныԓьыморэ ынкъам юкагирыԓьыморэ, элвэԓьинэт вагыргыт гэмо гэлгылинэт.
Ӈаргынэнак тымля гэмэйӈэнмури лыги лыӈэ ынкэкинэт ваԓьыт вагыргыт, эʼмитлёнат нинъэйвэ йытоткоԓьа вэты гытамо гэлгылинэт ягталятынво ымыԓьоморэ, - плытковачык гивлин Григорий Тыӈанӄэргав.
Винрэтыԓьэ Губернаторэн Владимир Етыԓьынэ гамыкытвыленат правот эвынӈуткэкыԓьин кумъу ынкъам гытамо лыӈык куԓьтура варатэн, ынкыгрээн омӄаӈыттыгыргын, эʼмитлён нэмыӄэй итыркын куԓьтурано эвынӈуткэкыԓьин.
Ытлён гивлин, иӈӄун гэрэпытлиӈычьэнӈэ ынкъам гэкытъымэтэ вириӈык правот, ваԓьыт вагыргык эвынӈуткэкыԓьин.
Лымӈэ гивлин, иӈӄун Анадыркэн районык эрмэрык ынкъам Ассоциацияԓьа энмэч ӈирэӄэв гивиӈит нэнлеркын фестиваԓь «Эʼраӄор».
Ынӄэн коргаквыргын, иӈӄун рэмкын ӄитпэвыркын таэʼраӄораӈкы, тамооӄааӈкы.
- Ӄэлюӄ рагэнэвма гумэкэтэ таӈымыԓьо рэмкын, пыкитԓьэн лымынӄо ынкъам гамгота иʼрэк, мытлёчетык, ӈавынрагтатык, тумгыԓьэтык.
Лыгэн-ым, гэркылетэ таӈвагыргыт ыʼттъыютԓьин, инэнӄитпэвыԓьыт варатык.
Ынӄэната, гымыкгэта, рагэнэвыт ӄээӄын тъиву рытчыёлӄылтэ ынкъам рымкавъёлӄылтэ, - гивлин винрэтыԓьын Губернаторэн.
ВЭТЫ ЧИНИТ ГЭРИНЪЭТЭНӇЭ Урэмигчитԓьэн, делегат конференциен Ивылтикин филиалгыпы Ассоциациен Вера Тэвлянто гивлин, иӈӄун ытлён ӄорагынрэтынвык гатвален 11 гивиӈитти ынкъам ынан лыги гэлгылин оратваԓьын совхозык «Пионер» директоро итык Буглак, мэчынӈытэӄ уйӈэ нъэлыԓьын, пэлӄэтыԓьын, микынэ гэйгулетлин лыгъоравэтԓьэн вэтгав ынкъам ынӄэната гэтэнчичевлинэт нымкыӄин лыгъоравэтԓьаваратэн таӈвагыргыт, ымы ӄорагынрэтгыргын.
Ӄутырык игыркинэт директорырык ӄорагынрэтхозяйствэн мэчейгулеткэ ынӄэнат, ымы ӄорагынрэтгыргын.
Мивык, Вера Николаевна Тэвлянто ӈээкык эргыпатыԓьэн советкэн вагыргынляма бригадирэн ӄорагынрэтыԓьэн Николай Олвавын, гылгыгмиӈӄэй Алитетын, тывъё кэликТихон Сёмушкинын «Алитет уходит в горы».
Ытлеӈи Вера Николаевнан – Виктор Чайвын , въик ытлыгын, гэнъэтлин бригадиро , ыныгрээн мигчирэтыркын ӄол ынин экык.
Лыгэн-ым яатԓьарык, ыргынан, нэркылеркынэт таӈвагыргыт ыʼттъыютԓьин.
Инэнлеԓьын Ватыркакэн представитеԓьствэн Ассоциациен Ремида Кытгавыт гэнанымӈылявлен конференнцияԓьэты, иӈӄун СХПэк «Хатырское» нымкыӄин гивиӈитти директоро итыркын ӄырымэн лыгъоравэтԓьаӈав , мэӈин ӄорагынрэтыԓьа натвыркын «мургин ыммэмэну».
- Ынӄэн эргаквыргын ынкъам коргаквыргын, ӄэлюӄ ӄэглынангэт директор ныӄитпыӄин ынкъам пэнин вэймэнычьэтыԓьын амноӈыԓьэты.
Аʼнӄагыргын, ӄутти ӄорагынрэтхозяйствоткок эрмэт йъарат лёӈкытрэвата рэнтэӈытвэнӈык, мыркоӈ рэтчыӈык нымытвавагыргыт эмнуӈыԓьин ынкъам ынӄэната ӄутти оʼравэтԓьат пааркыт ӄорагынрэтык, ӄолеванвык, эмигчиркэ нъэлыркыт.
Ынӈин гитлин, тэнмычьо, Нэсӄъэкин ӄорагынрэтыԓьын Анатолий Иванович Кыттагын, ӄол ытлыгын ваԓьэн конференциянвык ӈэвысӄэтин.
Гыютԓьэн специалист Чукоткакэн районкэн Сергей Ыʼттъыкэу ныраялгынӈыӄэн ӄолерайонэты.
Ытлён ӄырым эмигчиркэ нынъэлын, ныйгулӄин специалист чама еп ныӈинӄин.
Ваԓьын омакатынвык нымытваԓьын Билибинкэн районык, чит ӄорагынрэтыԓьын ынкъам уткучьыткуԓьын Михаил Дьячков гивлин, ынӈатал аʼнӄагыргын, еп эныйгулевкэ мытынтыркынэт ӈэнъянвэпы специалистат ӈэлвыԓьыкин, микырык нэнъывинрэтыркынэт эмнуӈыԓьыт нымытвак ӈэлвыԓьык.
Вапгыргыт гытамычьаткэн ынкъам энаяакэн ымыԓьо ӄорайпы ынкъам тымъё гыннэкгыпы вэтгаво гэлгылинэт исполнитеԓьныкэн директора Чукоткакэн ассоциациен аӈӄагыннэгӈыттыԓьэн Николай Ыʼттъыӈэнэ, гатвылен, энмэн эвынӈуткэкыԓьин отрасляк ваԓьылӄылтэ чиниткинэт учёныйтэ.
Ынин вэтгав кыленин винрэтыԓьэ сенаторэн Анна Оʼткэн Михаил Додышевына, мэӈин гивлин, иӈун ӄорэн нэлгыт, рынныт, чупъэт гытамо люӈылгэ, ринтыркыт, алымы ынӄэнат нэмыӄэй майӈыгаймычьыт.
Гуԓьнара СИБГАТУЛЛИНА «Улица Даԓьнего Востока» - ынӈин гатвылен овэчвынкалыровкэн торпрограмма Государственныкэн лыгъоравэтԓьэн-айванаԓьэн ансамблен «Эргыръон», эʼмитлён коллектива ранкалыровы Ярак вараткэн минъутэминӈэткин Анадырык 29 октябрык.
Ынӈытэӄ артистыт ганватленат овэчвынкалыровляйвынвэпы нотаеквэйпы Даԓьний Востокэн.
Моргынан мытванлягъан директор ансамблен Виктор Цвигун тывык ынӄэн ляйвыгыргын ынкъам ӈотӄокэнат овэчвынкалыровтэнмычьыт.
КОРГАВО НЭЛГЫМЫК Талпыӈӈок август «Эргыръон» гэквэтлин нотаеквэгты Даԓьний Востокэн.
Энмэч ӈирэӄэквъэт овэчвынкалыровкы Хабаровскыкэн крайкэн филармонияк, лымӈэ вак нымнымык Троицкык Нанайскыкэн районык крайкэн.
- Кытур мури ӈэнку говэчвынкалыровморэ, нэмэ ӈутингивик ынкы мытытвамык, - нивӄин Виктор Павлович.- Мури онмыкоргаво нэлгымык, гатэпъайӈама .
Ынӈатал гакачьаравморэ ынӈин рырынгиивык.
«Эргыръон» лымӈэ говэчвынкалыровлен Биробиджанык ынкъам Комсомоԓьскык- Амуркэн.
Ынӄоры артистыт гатваленат Владивостокык ынкъам Уссурийскык.
Ыннэн неделяӈэт гатваленат ыннанмытлыӈэн концертыт.
-Тэнмычьын овэчвынкалыровляйвыкэн гэнкытвылевлин, ынӈатал мытэргавыркын, иӈӄун коргаво нэлгымык ырык овэчвынкалыровыԓьыморэ, - рымагтэты нивӄин Виктор Цвигун.- Драматическыкэн театрык Комсомоԓьскик-Амуркэн рыпэт вэтчата накагынмынпэгчавмык овэчвынкалыровыԓьыморэ.
Артистыт колё качьаравыркыт.
Ытръэч аʼнӄагыргын, Даԓьний Востокык «Эргыръон» гэмо нэлгыркын, эйгулеткыԓьин.
Ӄутти городык вытку ансамбԓь овэчвынкалыроквъэ.
Вытку ӄутырык навалёммык ынкъам артистыт ныӄитпыԓьэтӄинэт таӈовэчвынкалыровкы.
Ваплыткок форумык, овэчвынкалыровляйвыгыргыт «Эргыръон» нэмэчыйгулетын.
МЛЯВТАМЭНӇЫЧЬАТГЫРГЫН Чымӄык артистыт ансамблен говэчвынкалыровленат Петропавловскык-Камчаткакэн регионыткокэн фестивалык минъутэминӈэткин авыннымытваԓьыргэн Эйгысӄык, Сибирык ынкъам Даԓьний Востокык, тывъё «Золотые родники», эʼмитлён гатвален ачгыта крычмык Алхалалалай.
«Эргыръон» говэчвынкалыровлен гала-концертык фестивален.
- Крычмыма мури гатваморэ рагэнэвык «Мастера земли Уйколай», - нивӄин авынбалетмейстер ансамблен «Эргыръон» Юлия Тимонина.- Ынӈатал таӈычьыгыргын вама таароӈкрычмык итеԓьменыԓьэн.
Коргаквыргыт гитэк овэчвынкалыровыԓьыт, ӈэвысӄэтӄэйыргин тамэнӈычьатгыргын.
Мури гатваморэ путурэкин тамэнӈычьатгырык, эʼмитлён гэлелин 16 лиӈыткучьывытгырӈит ынкъам 45 минутти энвилкэ.
Ынкы гэӄитпыԓьэтлинэт 50 оʼравэтԓьат – ӄлявылтэ ынкъам ӈэвысӄэтти.
Ыннанмытлыӈыргатрэ тамэнӈычьатгырык гыйивӄэвыԓьу гитлинэт.
Юлия гивлин, энвилкэ поторама млявыԓьыт никвичиӄинэт вэтчатвагты, энвилкэ ӄръачетык.
Поторама гэтипъэйӈэлинэт нэмыӄэй энвилкэ мургин Вадим Чайвын ынкъам ӄутти типъэйӈэԓьыт ӄолерегионгыпы.
- Мургинэт артистыт Надежда Тымӈэвъе ынкъам Аӈӄас Аймэтгыргын нэмыӄэй ӄутырык рээн тэминӈычьу гитлинэт, ӈыраӄавыԓьо гитлинэт.
Ынкъам гинэнпиривлинэт рыпъёта, - рымагтэты гивлин балетмейстер.
– Лылепыԓьыт ниничгытэтӄинэт элкылык, мэӈӄо гэпкирмури.
Аӈӄас ыʼлгу нэтчыгъэн мывгъянва.
МИӇКРИ МЫТРЭТЭМИНӇЫТВИГЪЭ Амрытэнма Виктор Цвигунынэ, амалваӈ ваԓьыт коллективыт гинъэтэтэ, титэ ынӄэныргэн овэчвынкалыровтэнмычьыт гиину ынкъам коргаво гэлгэ лылепыткуԓьэ.
Пэтле ровэчвынкалыровы «Эргыръон» ӈирэче Ярак минъутэминӈэткин.
Ынӄэнат концертыт амалваӈ ваԓьыт.
Ынӈин, октябрык городыԓьа ынкъам рэмкыԓьэ нэрэгитэӈын эстрадныкэн овэчвынкалыров.
Ынкы рэныгйивэнӈыт тамэнӈыгыргыт гамгаартистэн.
Декабрык-ым мачаммылявыт рэгитэӈыт.
- Мургинэт артистыт нытэминӈыӄинэт, ынӄэн ыргынан ӄонпыӈ натаӈынкалыровыркын, - нивӄин Виктор Павлович.
– Артиста нанкалыровыркынат млявыт этлы ытръэч авынчукоткаԓьэн, ымы ӄолеваратыргэн, нымытваԓьыт Даԓьний Востокык.
Чит ыʼттъыӄэй нывэтгавӄэн.
Ытчъэтъым ымъылёӈэт ымы ныкитэ таӈавъеткынка люӈитэ.
Этынвын нинэлгинпэӈъивэтӄин вэтгава.
Таӈымыԓьо нэнатвыӄэн.
Ӄол-ым рыннинэт гаӈавэтына рымараваннэнат.
Ӈавэтын ивнин: - Ынӄэн ынӈин этынва нытвэгыт.
Ӄынвэр вэчыёгъэ этынвын, вуннин ыʼттъыӄэй тымкэты.
Ынан чинит-ым алвагты ялгытъэ.
Кэлы нылейвыткуӄин пэтыралӄаӈынвэпы, ыʼттъыӄэй ԓьунин: - Ынанкэнаӄаегыт, микынэ ӈутку въэнвэты напэлягыт?
- Ӄун-вай этынва.
Алымы киткинуӄэй ӈавэтын тынвэтгаватгъан, - татлыӈыткогъэ ыʼттъын.
- Китъам ӄынкалыроквын, миӈкыри ялгытгъат, - Кэԓьэтэ ивнин.
Въяннэн ыʼттъыӄэй.
Ыʼттъэ такам мооръэтгыпы рыныпкирэвнин Кэлы этынвыярагты.
Рытъылыӈовнэнат этынвыт Кэԓьэтэ.
Инъэ ӈытогъэ ярайпы этынвын, ԓьунин ыʼттъыӄэй, чичеквъи.
Вуннин орвэты ыʼттъын, йилылвинин.
Ынкатагнэпы ыʼттъыӄэй авэтгавка нъэлгъи.
Тымӈэвэтгавыԓьыт оʼравэтԓьат ӄутырык нивыркынэт: «Тымӈэйилынилюԓьэтыркын, ӄынут тымӈэтавтаватыԓьын ыʼттъын».
Самира АСАДОВА, Лымӈ ылтэ ӈэвмиргин Тымӈэквынан
Иван ОʼМРУВЪЕ 1 сентябрык рамгогъа кэлиткугивиӈит: Ӈутингивик ӄол ынанъыыттъыётлкэн кэлингйивэтыԓьин авынчукоткаԓьэпы Татрон нъынъэлынэт 105 элеӈитти оʼраттагнэпы (1911-1981).
Увэлекин калеткорак Татро гэкэлиныгъюлевлин Пётр Яковлевич Скорикына, пыкитԓьэ Чукоткагты кэлиныгйивэтыԓьу 1928 гивик, мэӈин тэкэм Татрона гэвинрэтлин гыюлетык лыгъоравэтԓьэн йилыйил.
Ӈотӄоры Татро, Тэвлянто (нъэлыԓьын председателё Чукоткакэн окрисполкомык – Ред.)
ынкъам Парфентьев ынанъыттъыёл гэнӈивылинэт калетконво Ленинградык Институтык айгсӄываратыргэн.
1935 гивик Татро гамголен кэлиныгйивэтык чычеткин нымнымык, ӈэръамытлыӈгэвэԓьын калеткорак.
Ынан гэнкэлиныгъюлевлинэт чукоткакэн тэкэлиӈыԓьын Юрий Рытгэв, эргыпатыԓьын кэлиныгйивэтыԓьын РСФСР Маргарита Рыкваткот, редактор-йилыԓьэтыԓьын Магаданкэн такнигаӈынвык Май Легков, ӄол ынанъыттъыёлкэн риӈэтвыткуԓьын лыгъоравэтԓьэпы Дмитрий Тымӈэтагын, тэкэлиӈыԓьын ынкъам учёный Владилен Леонтьев.
Чиниткин тайкыёк кэлик Татро гамыкытвылен Леонтьевына ынкъам Рытгэвынэ.
Иван ОʼМРУВЪЕ Ӈэргэрръуркын.
Ӄорат аʼйӈаӈӈоаʼт.
Ынӄэн ӄол чавчывэн ӄэтпымэгчервагыргын, титэ лыги ынкъам тъиву лынъёлӄылтэ ынкэгйит нымкыӄин вагыргыт: ԓьоёлӄылтэ тыркыԓьыт кэтгучьыт, ымы рэквытти, ӄоралпооръатгыргын ымы ваԓьылӄыл, ёнрыёлӄылтэ ынкъам ӄатвыёлӄылтэ рулчьэт рэквытти.
Аймавтыляма аʼйӈагыргын ӄорэн корреспондента вэтгавтомго гэлгылин наукамэгчетԓьан Магаданкэн наукагъёляткэн институтык сеԓьскакэн хозяйствэн Георгий Брызгалов.
КАТГОӃОРАЙПЫ ГАТВАТА КЭТГУӃЭЮУТ – Георгий Яковлевич, янор нъытвыгъан, ръэнут ынанъыттъыёл лыги лынъёлӄыл ӄорагынрэтыԓьа, иӈӄун нъытванат ӄэюут оʼрамръаԓьо, кытрэвыԓьо?
– Ӄорагынрэтыԓьа тэленъеп лыги гэтчылин, иӈӄун энаръэёттэ рэквытти тыркыԓьа ӄулиӈэлвыԓьыкин кэтгуӄэюуԓьыт.
Уʼрэтыԓьыт ӄэюут пэтле нымэйӈэтӄинэт, кытэ нытъылыӈӈоӄэнат.
Кытэ гатвата ыʼсӄэӄут, ымы мэчуйӈэ въиԓьыт, кыттывэԓьыт ӄэюут гыръома.
Уʼрэтыԓьыт ӄэюут катгоӈ ваԓьыт, нытэӈмэйӈэтӄинэт ӄэюукинэк гытоёттэ рэквытэ энаръэёттэ ыннэнӈэлвыԓьыкинэт тыркыԓьэ.
Ӄаалпооръатгыргын ӄулиӈэлвыԓьык ваԓьылӄыл ӄунэче ӈыронгэвэӈэт, иӈӄун тэӈмутлыԓьу нъытваркынат ӄорат – катгоӈ ынкъам оʼрамръаԓьо.
Вэты гэԓьутэ, гэюнрэ кэтгучьыт тыркыԓьыт.
Ӄоралпооръатгыргын этъопэл гэнлетэ аʼйӈаӈӈок тыркыԓьыт, титэ гэтэӈвытрэтэ ынкъам танԓьоӈ катгоӈ ынкъам оʼрамръаӈ ваԓьыт тыркыԓьыт ынкъам рэквытти.
Ыныкит рэквыт нымэйыӈӄин, ныкэтгуӄин, ымы ынӈин гакатгопэрата ӄэюу, этчыӈ ваԓьо гэмэйӈэтэ.
Лыгэн-ым йытоткоԓьэпы, ынӄэныргэн ывэкэйпы ымы гапэрата тыӈэрэт – ӄэюут.
Ынӄэн авнантыяатка ӄорагынрэтыԓьа ынкъам ӄонпы ганпэлява ӈэлвыԓьык кэтгучьыт ӄорат.
Тыркыԓьыт эвын этчыӈ ваԓьылӄылтэ рэквыткинэк – 30-40 килограммэл, ымы катгоӈ ваԓьылӄылтэ.
Ӄорагынрэтыԓьа вэты вэймэну, эӈъэлю гэлгэ, лыги, ӄаёйпы гэлкыле, миӈкэмил катгояаԓьыт тыркыԓьыт ынкъам рэквытти гыръоԓьыт.
Лыги ынӄэн рытык, ӄымэл-ым таӈгыевкы гэтче, эʼмитлёнат тыркыԓьыт ынкъам рэквытти рыпэлявъёлӄылтэ ӈэлвыԓьык аʼйӈама тыркыԓьыт ынкъам таймыӈа рэквытти.
Эʼквыргъам энъататгыргыт тэӈэлвыԓьыӈкин гэвытрэтэ вытку титэ ынӄэн мигчир ӄонпы рылек, ымгэвэӈэт.
Таӈалвыԓьыгма ынӈин энвилкэ тъарыӈ гатвата ыʼсӄэӄут – аʼӄагръоӈ ваԓьыт рэквытти, ӄатвыткоӈӈок-ым ӄэюут гатваӈӈота 5 килограммэл этчыӈ.
Аʼйӈаӈӈогыргын аймавма вэты гэтэӈынчичьэтэ ӈэлвыл, гэнлетэ энанчымӈаквыргын.
Гырокы тыркыԓьыт гэйгулетэ, миӈкри ваԓьыт эʼйӈэк, ӄэйвэ эты ракатгопэраӈыт энаръэк рэквытти.
Тыркыԓьэ аʼйӈама энаръэёлӄылтэ амрытэнма 15-20 рэквытти ынкъам турмэйӈэтыԓьыт ӄэюут.
Гэмгэӈэлвыԓьык ваԓьылӄылтэ икутъэр тыркыԓьыт рыннычвэёттэ тынылвэнаӈата.
МЫКЫӇ РЭКВЫТТИ – МЫКЫӇ ӃЭЮУТ – Миӈкэмил мыкэԓьу ваԓьылӄылтэ рэквытти ӈэлвыԓьык, иаʼм?
– Ынӄэн ӄол вагыргын тэӈэлвыԓьыӈкин лыги лынъёлӄыл.
Ыныкит мыкыӈ ратваркынэӈыт рэквытти, ымы мыкыӈ ратваркыӈыт ӄэюут, тэкичгын.
Яачыӈкэнат гивиткуӈит ӈэлвыԓьыткук округкэн мыкыӈ ванӈӈоаʼт рэквытти сеԓьхозпредприятияк нынныԓьын Ыʼттъыёлкэн Ревкомэн Чукоткакэн ,«Марковский», «Возрождение» , «Канчаланское» ынкъам «Хатыврское».
Вэты рэквытти ымыԓьэты округык рымкавъёлӄылтэ 55 процентатагнэты, ӄутти -ым хозяйствоткок – 60 процентатагнэты ынкъам ымы мыкыӈ.
Рэквытти гэюнрэ ӈэргэрык коралыткома.
Рэквытти гаяата 2-12 гивиӈинмил ынпэԓьыт.
Гэйгулетэ, миӈкэмил ынӄэнат гатаймыӈа, гагръота.
Таймыӈыӈӈок рэквытти гэтэӈынчичьэтэ, рулчьэт товарныкэн лымэвыр янраӈалвыԓьыкрытчыёлӄылтэ.. Аʼйӈама этъопэл ӈэлвыл чеэкэй гэгынритэ, ыннанляӈыӈӄач.
Пэтле плыткогыргын аʼйӈагыргык, гивэ, плепы ваԓьын, ӈэлвыл гынкыԓьын.
Ӄымэл-ым ымы ръурэнӈыт катгоӈ ваԓьыт ӄэюут.
ТЭЛЕӇКИНЭТ ЫНКЪАМ ИГЫРКИНЭТ МИГЧИТТИ ТЭӇЭЛВЫЛЬЫӇКИН Ӈэлвыԓьык ымыԓьо зооветеринарныкэнат мигчитти гынрыру гэлгэ специалистарык.
Мачымыԓьо мигчитти тэӈэлвыԓьыӈкин игырыткукин вагыргынляма тэлеӈкинэмил гэнлетэ.
Наукакэн мигчитԓьэ гэрэԓьуӈэ энъатыӈ ваԓьыт мигчитти тэӈэлвыԓьыӈкин, лыги лыӈэты генетика, таӈъяаӈ ваԓьын ӄорагынрэтгыргык.
Яачыӈкэнат гивиткуӈит мигчитԓьэ мургин институтык нэтэӈынчичьэтынэт мигчитти тэӈэлвыԓьыӈкин сеԓьхозпредприятияк «Возрождение».
Ынкэкинэт ӄорат ныкэтгуӄинэт, ныгынкыӄинэт.
Ӈалвыԓьэты СХП «Амгуэма» яачыӈкэнат ыннанмытлыӈэн гивиткуӈит гэюнрылинэт ымыԓьэты мыкыӈ 9 тысячкэнак ӄорат тэӈэлвыԓьыӈкин.
Ымы «Пионер» катгогынкыӄааԓьын, таӈъяаӈ ваԓьыт тэӈэлвыԓьыӈкы ӄолехозяйствоткок.
Матрёна ДОЛГАНСКАЯ, урэмигчитԓьэн, нымным Ламутское Анадыркэн районкэн Ламутскик тынымытваркын тэленъеп, ӈутку гъэликэтигым, гэвмиӈэтигым ынкъам тыкачьарытваркын.
Ӈутку таӈпэраԓьын гыролмакы, гумкылин, чымче вээм, оʼравэтԓьат ниӈвиӈӄинэт, микырык нэркылеркынэт тэлеӈкинэт таӈвагыргыт, лыги нэлгыркынэт ыʼттъыютԓьэт.
Гым тытгымэтыркын нэмыӄэй кылек нинъэйвыт ытлыгин, ытԓьэн, ынинэԓьин ынкъам гымнинэт ӈэвмиргыргин.
ЫНПЫЯНВЫТ АВНАВЭНВЫПАЛЁМТЭЛКА ВЭТГАВЫЛЬЫТ Гъурэтигым гым Экулымэкин эмнуӈкы.
Нижнеколымскыкэн районкэн Якутиякэн АССР (чымче Чукоткайпы) августык 1954 гивик - ӄымэк Майӈыгэляӈӄачормык ӄача, мэӈӄо танԓьоӈ мэйӈыгилгилти.
Эмынкы ганымытваленат ынкъам ымы игыр нымытваркыт лыгъоравэтԓьат.
Амӄынканикулак нэквэтигым, тэтумыгӈэ, бригадагты, нинэвинрэтигым ӄорагынрэтык ытлыгын.
Ыныгрээн нынъюйгым, ныгалгаӈыттэгым.
Ыммэмэнэ гагтоленат ӄонъачгынкэн нэнэнэт.
Нинэвинрэтигым ыммэмы рымэйӈэвык ӈэнъянвыт, нытапанраӈэгым, нытэнэлгыӈигым, нываӈэйгым.
Ынинэԓьын Гриша ӄонпы ныкэлийгулетӄин.
Тыкэлиткуплыткун мынгытгэвэкалеткоран, ынӄоры – Провидениякэн СПТУ.
Гэмигчирэтигым Марковкэн совхозык ӄорагынрэтыԓьо-рагпэԓьо, вэтгавъёлгыткоԓьо Ламутскыкэн отделенияк хозяйствэн.
ТЪЫЛЫӇӇОЛЬЭПЫ - ЧЕКЫЯАГТЫ АМНОӇЭТЫ Гымнинэт ыʼттъыютԓьэт, эчвэра, онмычавчыво гитлинэт, ныялгытӄэнат рыровагты Чукоткайпы, миӈкы ӄол нитӄинэт нытваӈӈоӄэнат майӈытъычгыргыт.
Гымнин пытӄыӈэвмиргын гэпэлӄэтлин 106 элеӈитыԓьу 1963 гивик.
Гэмо гымнан, иаʼм ӈээккэӄэю вама ӄонпы нылевтытъылигым.
Гымнинэт уʼрэттумгыт гувичвэтэ, гым-ым гарычгытвата ёрочыко.
Ынкачыкойпы нинэгитэйгым увичвэтыԓьыт тумгыт.
Ёрочыкойпы нэнавэнвыпалёмтэлегым пыӈылтэлыԓьыт ынпыянвыт, алымы ганъотава палёмтэлык вэтгавыԓьыт ынпыянвыт, гивэ ытри морыкы, вай рувъэленӈыт тургинэт вилют, ӄнур ӈан миргин рэнъэлӈыт.
Миргын титэ ӈан гэвилюнӄитэвлин ынкъам ынӄэната ынинэт вилют ынӈин говъаляпэраӈӈоленат.
Ынӈатал лымалё нинэлгымури ынӈин тэнанайылгавӈыԓьыт морыкы ынпыянвыт.
Пытӄыӈэвмиргэ нэнатвыӄэнат ваԓьыт аʼӄавагыргыт ынкъам ымы таӈвагыргыт кытооркэнат.
Ыныкит ялгынма ныԓьуӄин тылянвык нымным, янор ёпатыԓьын нынӈивыӄин ынкыри – ынпыъоравэтԓьан лымэвыр тъытԓьэн.
Ыныкит яраӄачайпы ытлён нымынгынэлёӄэн ынкъам нывайӈэйпыӄэн, ынӄэн вэты гагчавыԓьылӄылморэ галяк, ытлён-ым ынкы ныпэлятӄэн, ӄэлюӄ энмэч тъычгыргынӈагъэ ынӈэнваратгыпы, миӈкри ӄун нымнымыԓьыт тъылыркыт лымэвыр энмэч гэвъилинэт.
Ыныкит-ым нымнымык мэӈин люнтъылыԓьын, ымыԓьо оʼрамръаԓьыт, ырык нырэвивӄинэт пыкитԓьэт кэвынво лымэвыр оʼптытъар ыʼлёӈэтынво.
Ӈэнку нытараӈӄэнат, нытэнкэвӈыӄинэт орвыт, нынниӄинэт чимэтыԓьыт плекыт, нытэнмавӄэнат рымагтэты ялгыттылянво.
Ӄулин ялгыттыляма кмиӈэтыԓьын ӈэвысӄэт въигъи, нэнэны-ым егтэлетгъи, кытъаткэ-ым уйӈэ гатвален кынлыватыԓьын, йыӄӄэй ыммэмэнэ рээн нулювын йытоё нэнэны.
Ялгынма нытъэттывиӄин ӈэлвыл, ымы оʼравэтԓьат тъарыӈ нынъэлӄинэт эмвъиткук.
Эʼквырга вэнлыги тылеԓьэ нытэӈыркылеӄинэт ымыԓьо вагыргыт, Миргыт нивӄинэт: «Лыги ӄылгыркыниткы, ӄыегтэлыркынитык таӈнымытванво яатԓьат, кмиӈыт ытлювъёӄагтэ».
ЭКУЛЫМЭВЭЭМЫК РОЧЫӇКЫ Ынкъам ныялгытӄэнат рыровагты Чукоткайпы.
Ӄынвэр нъирын мэйӈывээм, ԓьэлеӈкы лымэвыр гырокы, этъым.
Нэԓьун нымным, ӈылынтоԓьыт ярат, ыʼттъыт, оʼравэтԓьат ынкъам мооӄаат.
Лыгэн-ым вагыргын ынкым ныӄитпытылеӄин, мэӈин рочавэты лёӈпэраԓьын, ымыԓьо оʼрамръаԓьыт.
Вэтгавыԓьыт люнчичевэ нынтыӄинэт пыкитԓьэ.
Ынӄоры нивынэт, ынӄэн ӄаарамкыт ынкъам юкагирыԓьыт, гатваленат ымы лыгъоравэтԓьат, киткинуӄэй мачалваӈ мурыккинэк вэтгавыԓьыт, эʼквыргъам танчечавыӈ.
Мэйӈэтык нэйгулетын, ыргынан нъирын Экулымэвээм.
Нэнръэчевынэт ӈэлвыԓьыт ынкъам пэлятгъат рочгыԓьык рээн нымытвак.
Мургин ыммэмы юкагирӈаво гитлин, нэмыӄэй онмычавчывэн ройыръэпы.
Тивыркын, гымнин ӄол пытӄыӈэвмиргын гаягталытвален 116 элеӈитти, гэпэлӄэтлин 1973 гивик.
Ынӈингивик гым энмэч ныкэлиткуйгым Провиденияк.
Ръэчетыԓьин ройыръык нывэтгавӄэнат ыргичгу ӈирэнйиле, гаймаӈэн ымы ӈронъеля.
Ныкэмэтъынтаӄэнат посёлкагты Колымское, ӈэнку нынымытваӄэнат ӄорарамкыт, юкагирыԓьыт ынкъам якутыԓьыт, ымы русиԓьыт.
ГЭКЭЛИЙГУЛЕТЛИН ЛИКБЕЗЫК Ынӈытэӄ гымнин Ламутскэпы тытелефоныткогъан гымнин ынйив пынлёнво ӄутти вагыргыт мургинэт ыʼттъыютԓьин.
Ытлён гымык ынпыӈ ваԓьын ынкъам лыги ынан нымкыӄинэт вагыргыт ыʼттъыютԓьин ынкъам чычетнутэнут.
Редакцияйгыт!
Тынӈивыркын торыкы виилыгтын.
Мраӈӄач мургин пытӄыӈэвмиргын, ынык ӄача ынин ӈээкык – мургин ыммэмы.
Гымнин ынинэԓьын Гриша нивӄин, иӈкун виилыгтык мургин ытԓьэн мыкыӈ 70-к элеӈитти.
Мургин ытлыгын гъурэтлин 1930 гивик.
Ӈэвмиргын калевэтгавык гэйгулетлин.
Ликбезык гэныйгулевлин, титэ кэлиныгйивэтыԓьын нылейвыӄин бригадаткогты ӄорагынрэтыԓьэн.
Ӈэвмиргын нытгымэтӄин кэлийгулетык, ыʼлыткынык ныкэличитӄин.
Мургин ытлыгын нэмыӄэй нэнкэлиткувын ликбезыԓьэ, ӈыраӄ класстэ плыткунинэ, ынӄоры чейвэ, гэкэӈэ, конэта нылӄытӄин гойгогты.
Ырык кэлиныгйивэтыԓьу гитлин лыгъоравэтԓьан.
Энмэч мэйӈэтык ынӄэн морыкы натвыгъан.
Ӄолебригадак кэлиныгйивэтылдьу гитлинэт ӄорарамкыт, юкагирыԓьыт.
ГАЙМЫЧЬЫТ ШВЕЙЦАРИЕН Игырыткукин вагыргыт вама мургин Экулымэкин амноӈэты нылейвыӄинэт учёныйтэ.
Лыги тылгыркын, ытри гыроръок ныпкирӄинэт ынкъам морыкаӈӄач нытваӄэнат гытгаръотагнэты.
Ыргынан ныйгулетӄинэт галгат, ныԓьуӄинэт мамонтэн ваӈӄыттэ.
Наӄам нымкъэв гатваленат мамонтываӈӄыттэ, 1970-ӄав гивиткук ынӄэнат вертолётык ныйӈэӄинэт ынкъам нынэквэтэвӄинэт.
Майӈынотагты.
Ынӄэн ымы гатвылен гымнин ынинэԓьэ, мэӈин тэкэм нымигчирэтӄин сеԓьхозуправленияк.
Лыги тылгыркын, конэта ныпкирӄинэт учёныйтэ, манэграта нитӄинэт, мури ныпэгчиӈэнмури, ръаоʼравэтԓьат моркыӄач нъэлгъэт.
Титэ гымнин ынинэԓьын гатвален музейык Швейцариякэн, ынкы ԓьунинэт тынэёттэ лыгэвиръыт ӄляволен ынкъам ӈэвысӄэтин.
Ивтыл гэкэлилин: М ака Александра, нымным Колымское, Якутиякэн АССР.
Ынӄэн тынэёттэ мургин ӈэвмиргэ.
Титэ ынӄэнат эвиръыт ынан гэннилинэт ынкъам гэркурлинэт ӄулинутэԓьэ?
Этааны, лыгитэленъеп.
Мигчитԓьэт музейкин ынинэԓьэ Гришана ивнинэт, энмэн ытлён йылгыгмиӈ Макан Александран ынкъам тэгъеӈыркын рырагтатык ынӄэнат эвиръыт.
Ытлён нивын, чамъам, ӄэлюӄ ынӄэнат – гаймычьыт государствэн.
Иван ОʼМРУВЪЕ Ӈутингивик лыгъоравэтԓьэн тастихӈыԓьэн Владимир Тыӈэсӄынин нъынъэлынэт 70 элеӈитти (1946-1979).
Ытлён гинъэтэтлин раройвавык куԓьтура ынкъам литература Чукоткакэн.
Ынинэт стихыт ӄонпы накалевэтгавыркыенат калевэтгавыԓьа, ымы кэлиткуԓьэ.
Эвныпэ ынӄэнат гэтэнтэйкылинэт, ынкы гатаӈытвыленат ваԓьыт вагыргыт.
Чама, этъым, гэтэӈйилыԓьэтлинэт русиԓьымил ӄол даԓьневостоккэн поэта Анатолий Пчёлкинынаэ.
Поэма ынин «Солнце на ладони», калейпатъё аԓьманахык «На Севере Даԓьнем» - ынанъыттъыёлкэн чукоткакэн литературак.
Тайкыма ынӄэн Тыӈэсӄынин гатваленат 24 элеӈитти.
Ынӄэн поэмак тастихӈыԓьа плепы гатвыленат тэлеӈкинэт ынкъам игырыткукин вагыргыт айгысӄываратыргэн.
1978 гивик гэтэйкылин такалеӈынвык ынин кэликэл «Олени ждали меня» вагыргыгъет чавчывэн, Анадырь, мургин эвынным, Варкын аӈӄачормык.
Ӈоот нутэнут эвынъым Эркуркыԓьин омык.
Тиркытир тъэръэв ӄэргатыркын, Аӈӄы ӄынур тэргатыркын, Эчги рыгъевкы кытийга Ӈотӄо ляйвыма этынво.
Гивэ омнотакэн ытԓьат: «Эйгысӄыкин оʼравэтԓьат Этэнӈыткукыԓьинэт, Акоргычьаткыԓьэнат…» Ӄэйвэ ӈаргынэн рилетыркын – Варат ӄитпыԓьэтыркын: Варкыт ръэттэ, ярат – Таӈытваркын варат!
Чит миӈкы варат ныӈъоӄэн Ынкъам нымным нытваӄэн, Чит аʼйӈавъё варата: «Въэӈ» - Тор-Анадырь томгатгъэ.
Пэтле гивит галягъат, Лыгэн ӄынур галгат.
Игыр уйӈэ ӈъочьын – Въэӈ– Варкын нымным Вагыргэн.
Майӈырат томгатыркыт, Гырголягты ӄутыркыт.
Лыгэн ӄынур галгат.
Амноӈэты тылеркын.
Анадырь ӄэйвэ ынпэквъи, Гымыкмиргымил нъэлгъи – Ытлён йъэлыги ӈинэквъи Ынкам таӈпэраӈӈогъэ.
Ӄэйвэ ӈаргынэн рэӄивъеркын.
Вэнлыги варат коргычьаркын, Тэркэты тэнӈэвыркын… Вагыргын тэӈытвиркын!
Владимир ТЫӇЭСӃЫН
Александра ӃААНТАӃАЙ, кэлиткуԓьын 9-ӄав классык нымнымык Канчалан Анадыркэн районкэн Ӄаантаӄайынтэ ынанмыкычьо итыркыт мургин нымнымык.
Гым ынкэкинэйгым.
Ынанынпычьын ынӄэн ройыръыкэн Зинаида Ӄаантаӄай ӈавытлывэ эргыпатыԓьэн ӄорагыгнрэтыԓьэн Геороен Социалистическыкэн Мигчиркин Иван Петрович Аʼрэнтон, микын вагыргын игыр тытвыркын.
РЫЛЫВАТЪЁ ӇЭВЪЫТТЪЭ Титэ Иван Петрович Аʼрэнто нъэлгъи Героё Социалистическыкэн Мигчиркин, ынӄэн гатвален декабрык 1963 гивик, ытлён нымкыче ганэргыпавлен газетайпы, наӄам этлы журналиста эммурыгнутэкин, ымы ӄулинутэкин.
Тэнмычьо, ӈан болгарияԓьэн журналиста Борис Крумлвына, микынэ гэкэлилин: «Аʼрэнто лыгэнӄун акалырокыԓьэн, ниӈвиӈӄин, тэнчимгъуԓьын.
Гэмэйӈэтлин эмнуӈкы, ымваӈэт ӄорагынрэтыркын, тумгэ тэӈу нэлгыркын, ынкъам ымы ынан тумгыт иӈвиӈу лыӈыркынинэт…».
Ынӈингивиткук уʼрэтыԓьыт ӈинӄэгти ӄутырык нытэнынныӈӄинэт Аʼрэнтоно.
Аʼрэнто гъурэтлин чавчывэн ройыръык Вутувъен, мынгыткэн ыннэнӄэв йытоё кмиӈын.
Ынин ытля Тӈатваал, эʼкывикивыԓьын, ӄол гитлин гаймысӄэвлен ваамӄаеты, ӄуйвик гитъунтэтлин, кмэӈатымгогъэ ынкы.
Нэнэнэӄэй кэрчыко гъурэтлин.
Кмиӈэтыԓьык ӄача мэӈин лёӈытваԓьын ынкъам ӈэвысӄэт мутлытъылыԓьэтыԓьын ынӈин ынкы въигъи.
Вантыргына, чычеткинэԓьэ Вутувъен, ӈалвыԓьэпы пыкитԓьэ, люнԓьутэ рыннин авынраԓьын, капчачаквъэ.
Ваамчормэты тэгрэтгъи ынкъам ԓьунин арычгэты ваԓьын, энмэч авъентока нъэлыԓьын Тӈатваал.
Кэркэрчыкойпы-ым валёмнэн тэргатыԓьын нэнэны туръурэтыԓьын.
Ратчонэн нэнэны ынкъам рырагтаннэн.
Нымнымык уйӈэ гатваленат энанлыватыԓьыт ӈэвысӄэтти ынкъам кмиӈэтыԓьэ ӈэвъыттэ рылываннэн.
Ытлыгын амыглёта ӈавъанэты пэтле пэлӄэтгъи.
Ӈинӄэй нэнмэйӈэвын Вантыргына ынкъам Энмынкауна.
Ӄлявылтэ масӄонпыӈ ӈэлвыԓьык гатваленат ынкъам ырыгрээн гэйичьэмэ Аʼлямрэна рээн ымы Аʼрэнто.
ТЭРМЭЧЬЫӇЫЛЬЫТ МИЛГЭЭРНИНЭТ Еп аʼачеко вама ытлён гэԓьулин бригадиро ӄорагынрэтыԓьык колхозэн «Заря».
Аʼрэнто нивыпэтӄин янор, миӈкри ӄун ынанӈэнчьо гитлин бригадак.
Майӈымараквыргын плыткук Эквыкыннотэты ынкъам Паакэгты гэныпкирэтлинэт танымчаӈынво нымкыӄин оʼравэтԓьат танӈынотайпы.
Нымкыче гагынтавыԓьатыӈӈоленат восӄырайпы танымчаӈъёттэ, микынти гамголенат тэрмэчьыӈык авынӈоткакыԓьэты.
Ыргын рытымучьэвэ ныпирийвыӄинэт райыръыт, нынмыӄэнат оʼравэтԓьат.
Ынӈин, тэнмычьо, ганмылен чычеткинэԓьын Паӈаровтыӈан.
Ӈалвыԓьэпы пыкитԓьэ нэԓьун тымъё, пэтле тэнмаквъат ынкъам гэкэӈэ найъонат тымыткоԓьыт.
Иван Аʼрэнто ӄулин ырыгрээн ԓьувылгыгъи.
Рэмкыԓьыт рыӄамэтвавнэнат.
Люур вай вээлгыпы ԓьунин яалейпы эймэвыԓьын ӄол етыԓьын аʼлыгатганрыԓьын Аʼрэнтона левтык гыргол.
Ытлён ыʼсӄагтатгъэ ынкъам пирисӄыченнин милгэр, тымнэнат рэсӄивыԓьыт.
Ынӄоры оʼптытъар ныкиритти галвавлен йылӄэтык, ӄэлюӄ тымнэнат ванэван гынникыт, ипэ ӈан оʼравэтԓьат.
ӃОРАРЭРМА ӇАВЫНРАГТАТГЪЭ Ынӄэн гатвален Майӈымаравыплыткок.
Ӄулин ӄорарэрма Аʼрэнто мэӈинрэмкин нымным тылянво лыгнин.
Ынкы ԓьунин ӈэвысӄэтӄэй, энмэн Рултыӄэуӈэвыт.
Ивнин ытлён, иӈӄун ыныгрээн ныгынтэвын Аʼрэнтон нымнымэты.
Ӈэвысӄэтӄэй вэтгыԓьатгъэ.
Ынӈингивик Аʼрэнто пыкиргъи ченэткэнаԓьэты аӄаака, эʼквыргъам рэннин ныӈинӄин ӈэвъэн.
Канчаланыԓьа ӄол нынтыӄинэт ӄулирэмкык ӈэвъэнлыӄылти ныԓьуӄинэт.
1960-ӄав гивиткуӈит ынӈатал гаройвавлен канчаланыԓьэн хозяйство, гэнъэтлин хозяйствоно-миллионыԓьо манэйпы.
Иван Петрович гитлин тэӈинэнлеԓьу, пылчимгъуԓьу, ынан рытомгавнэн бригада мэчемӈиныԓьин.
Ытлён ныйгулетӄин ынпыянвэпы ӄорагынрэтык.
Ԓьэлеӈкы 1963 гивик гэӄитырэӈэтлин.
Илыпиӈэплыткук ныкитэ гэчьэчеӈръулин.
Ыʼԓьыл гэӄитылин ынкъам ӄаат галвавыӈӈоленат эвиик ӄитыԓьын ыʼлчыкойпы.
Мынгыткэн ныкэрэтъылёӈэт ӄорагынрэтыԓьа гэнарэрлен таӈавээнвын, эйылӄыкэ гэнъэтлинэт.
Ынӈингивик, ӄэйвэ гатваленат кытвагыргыт, вэнлыги бригада Аʼрэнтон гэмигчиринъэтэтлин, ӈэлвыл люӈычвинтэтыԓьэтыԓьын, ымыԓьэты гэнъегтэлевлин.
Иван Петрович гэныннэтлин Героё Социалистическыкэн Мигчиркин.
1967 гивик пэлӄэтгъи ынин ӈэвъэн Рултыкэуӈэвыт.
Ынык пэлятгъат ӈирэргэтри кмиӈыт еп ныппылюӄинэт - Лёша ытри Сергей.
Виилыгтык танԓьоӈ, кмиӈыт ӄонпы ытлыгык ӄача нымэйӈэтӄинэт.
Нымкыӄин вагыргыт галягъат, Аʼрэнто эмтъылык гапаален бригадиро итык.
МЫТЭӇИНМЭТЫРКЫН РЭРГЫПАВЫК ЫНИН НЫННЫ Инэнмэлевэтыԓьыт йъилгыӈит гакытрэватленат рэнмэлевэнӈык ытлён.Гииӈит рэмэлевӈыгъи.
Ӈэвъэн ынин Чайвытваал нъатчаӄэн, титэ ытлён нэрэтрилӈын маляврайпы, иӈӄун амноӈэты рэквэтэвык ыныгрээн, миӈкы, нымычвынатӄэн, ытлён пэтле рэмэлеквъэ.
Т алпыӈӈок 1980-ӄав гивиӈитти Чайвытваал гэпэлӄэтлин.Кытэ вагъэ эмнуӈкы Аʼрэнто, амынан пэлятык гойгогты ялгытгъэ, миӈкри ӄун эмтъылык элӄуткэ гэнъэтлин.
Гамгаваратэн варкыт чиниткинэт геройтэ.
Ынпыянва-канчаланыԓьа Иван Петрович нарылгыркын чиниткин героё.
Иван Петровичына нэмыӄэй рэргыпавнэн мигчирэ мургин Чукотка.
Антыяаткэгты яатԓьа, мури ынпыянвык рээн мытэӈинмэтыркын ныннгйит Иван Петрович Аʼрэнтон тывык ӄол равытгыр лымэвыр калеткоран Канчаланкэн, миӈкы кэлийгулетыркыт кмиӈыт ӄорагынрэтыԓьэн.
Иван ОʼМРУВЪЕ Ӈутингивик художникэн-ваӈӄыттамэнӈыԓьэн Туккайын нъынъэлынэт 105 элеӈитти (1911-1973).
Ытлён гъурэтлин Увэлек.
Рэӄык экэлийгулеткэ итык, Туккай тэӈвэнлыги чинит, эмӄитпыԓьэтык мигчирэтык, эмтэминӈычьэтык, ынӈатал гэргыпатлен ванӈӄыттамэнӈатык.
Тайкыёттэ, калеёттэ ынан ванӈӄыттэ игыр ромкавытваркыт россиякэн ынкъам ӄулинутэкин музейыткок.
Гыютԓьэрык ытлён натвыркын унмытэминӈыԓьу , микынэ гэтэйкылинэт амалваӈ ваԓьыт гынникыт ванӈӄытык, ӄутти вай ӈотӄэнат: «Пэнрыткоԓьыт иʼгыт ӈалвыԓьэты», «Ръэв ынкъам иʼӈыпчиӄыт», «Кэйӈын ынкъам иʼгыт», «Гырыткогыргын», «Лыгъоравэтԓьэн мляв», « Тэйкэвыԓьыт кэйӈыт».
Эргыпатыԓьын художник, член Союзэн художникэн Россиен, орденынпэрэвъё Октябрькэн Ркеволюциен.
Ытлён гатвылен журналистарык округкэн газетак «Советская Чукотка», ынкыгрээн Михаил Гермашовына – «Туккай – йичьэмиттумгын Вукволын» (1966, 14 майык), Роберта Потапована – «Рамкыԓьатгыргын Туккайына» (1968).
Титэ гэнчичьэтлинэт экономика ынкъам куԓьтура Чукоткакэн раройвавъёлӄылтэ Ыттъыёлкэн съездык Советэн, мэгчерымгоԓьын 22 апрелык 1932 гивик, ӄутырык делегатырык рээн, гавэтгавлен ымы Туккай, микын ынӈингивик гатваленат ытръэч 20 элеӈитти.
Анфиса ШАРЫПОВА, урэмигчитԓьэн, г. Анадырь Гымнан лыги гэлгылин ԓьовылгыгыргын ӈирэӄ таӈъоравэтԓьэн – советкэн пылчемгъоучёныен таракетаӈыԓьэн Сергей Павлович Королёвын ынкъам ынин ыʼлгытумгин, нэмыӄэй эргыпатыԓьэн учёныен Яков Матвеевич Терентьевын, эʼмитлён гатвален 11 августак 1965 гивик нымнымык Уԓьяновка Ленинградкэн областяк.
Ынӄэн ыʼлёӈэт танлёӈынтыяата гымнан, оʼптыма айвэ ваԓьын.
РЪЭНУТ ГЭНУТЭ АКАДЕМИКА?
Ӄулин Яков Матвеевич Терентьевына гэрэтлин письмо Сергей Павлович Королёвгыпы, миӈкы гэкэлилин: «Яков Матвеевич!
Тыкоргавыркын гыныкы аймавма крычмын гым, кытоор ӈиныԓьу итыԓьигым, игыр-ым ынпэвыԓьигым, гыныгрээн титэ ӈан мигчирэтыԓьигым, Королёвэгым.
Гымыкы нэйылгым гынин адрес– нымытваваны, ынкъам тыкоргавыркын гыт кэтъок ынкъам тэнӄитпыӈык.
Эчвэрагыргын гыт?
Ивкэ нъытаписьмоӈын.
Гым ӄол гитэ гатвата Ленинградык, вэчьым мынъыԓьувылгымык?
Этааны, мынъыгичивэнмык кэтъок галяԓьыт вагыргыт.
Гымыкы таписьмоӈкэн ваны: Москва, авынпочтамт п/я № 651 (гымыкы).
Томмачайпыркынэгыт.
Мычвынатыԓьын гыныкы Королёв».
Ынкъам вай 1965 гивик нэмэ гым тырэмкичигъэк ырыкы отпускыма.
11 августак.
Гымнан тэӈвытку гэԓьулин Яков Матвеевич Терентьев талпыӈӈок 1940-ӄав гивиткут Пээкик, миӈкы гым гамэгчерымгойгым феԓьдшеро-акушеркано кэлиткуплыткук феԓьдшеркэн-акушеркэн калеткоран мэйӈынутэк.
Энмэч гаволӄытвэӄамэтваплыткоморэ, нинэгитэмури кино «Бесприданница».
Люур вэниткугъэт тытлык.
Яков Матвеевич гиничгытэтлин, гивлин: « Этъым мэӈин етгъи ӈутку атвакыԓьэн, эвынӈуткэкыԓьыт эвэниткукэ гэрэсӄивэ».
Тывъёлӄыл, ыргынан тытыл ключа лёӈыннымата нынтыӄин.
Яков Матвеевичына рырэсӄивэннин рэмкыԓьын, ынкъам люур ынкы коргэты оммачайпывылгыгъат.
Мури-ым Тамара Лаврентьевна кухнягты мытылӄыт.
«Мэӈин?» – тымӈылёгъан ытлён.
«Этааны, академик Королёв», – эночгъэ.
Ынӈингивик микынэ, ымы Яков Матвеевичына, гэмо нылгыӄин, иӈӄун С.П.Королёв нитӄин авынавиаконструкторо.
«Тырэпкиры Анадырык, ымыԓьорыкы тыранымӈылявӈын, иӈӄун гымнан гэԓьулин академик», – эмӄэлелвынэ тиквъэк.
Тэкэм ынкы нэнавалёмморэ тэнӈыткуԓьыт Королёв ытри Терентьев.
«Этааны, ӄэминэймэвыԓьылӄылмури, – иниквъи Тамара Лаврентьевнана.
– Ръэнут гэнутэ академикырык?».
Мури мытрэсӄивмык аркывкыԓьэн ралкогты, миӈкы мытԓьун рэмкыԓьын.
Гым Терентьевына энатвыгъэ ӈээкку Чукоткайпы, Тамарана-ым Лаврентевнана пынлёнэн: «Ръэнут нынуӄин академика?».
«Картошка нынуӄин, лиглигыт, – таӈъораӈ гочытколен Сергей Павлович.– Эʼӄимлюк нанъотавыркынэгым инэнмэлевэтыԓьэ, эʼквыргъам ԓьувылгык нымэлӄин ыннэн рюмкайыръын пылык».
Моргынан пэтлеӄэй мытӄэминэймэвынэт ӄлявылтэ.
«Ӄырымэнайгым академикэгым, – ӄамэтвама гивлин Сергей Павлович, – ӄонпыӈ тымигчирэтыркын заводык, академикыт-ым вакъотваркыт кабинетчыко».
Ытри Яков Матвеевич эԓьувылгыкэ гитлинэт мыкыӈ 30-к гивиӈитти.
Ыргынан ныкэтъоӄэн чеэкэй мэгчератгыргын 1930-ӄав гивиткуӈит тайкыма ынанъыттъыёлкэнат ракетат.
УЧЁНЫЙ ТАНЫМЧАӇЫНВЫК Королёв гамӈылтэтлен, миӈкри ытлён гэтэвиминӈылин вама танымчаӈынвыванвык.
Ытлён рытымучьэвэ гэпирилин ынкъам восӄырак гэтчылин, ыннанванвыԓьын ӄэлгичыку, вусӄымчыку ынкъам ӄивъечыку.
Ӄэргычьын пылвынта айпыё нытваӄэн гыргол, чоттагнык гэԓьутэ крысат (майӈыналгыӈойӈыԓьыт пипиӄылгывытрыт).
Газетат ынкъам вэтгавъёлгын уйӈэ, ымы чычеткинэԓьык рээн люнԓьувылгыԓьыт, нынъотавӄэнат ытри ԓьувылгык тумыгрээн.
Ытръэч ныкитэ нъэйӈэвӄинэт пынлёйвынво, ыʼлё нынъотавӄэнат йылӄэтык.
Атъотытвэкэгты, Сергей Павлович нимыръэӄин, нымытлёчетӄэн рэлку, гыюленнин азбука Морзе, ныпэгчаткоӄэн рэнмык ӄулиӄэлгик ваԓьэты, оʼраӈ чинитывикик рээн ныпычвэтгавӄэн, нувичвэтӄин…Восӄыракэнат мигчитԓьэ люнчичевэ нынтыӄин ынӈин имырэӄыԓьын ытлён ынкъам гитэчьэтэ нынтыӄин, нымӈылёӄэн, ӄэйвэ эты люнтутъытвитэ итгъи.
Ӄол нынтыӄин ныноратвавӄэн эʼйӈэвкэ пынлёйвынво.
Ынкъам ынӈин вак ытлён нычемгъоӈӈоӄэн, иӈӄун ытлён ӄырымэн эʼӄэԓьын варатэн, ипэ ынӄэнат оʼравэтԓьат, микырык рытымучьэвэ нэпиринэт ытри восӄыратваԓьыт, танымчаӈынвынвык ваԓьылӄылтэ.
Эмитчымигчирэтык, амтъарӄамэтвак ытлён гатъылыӈӈолен, аванныка нынъэлӄин, ныпээтӄинэт ынинэт гыткат, лыгэн-ым энмэчевын пэтле въиԓьылӄылю нытвыӄэн.
Эʼквырга-ым люур вай ӈэвысӄэтэ-инэнмэлевэтыԓьэ ытлён санитаро йыпаннэн маляврак.
Рыегтэлевнин, рымэлевэннин, кытъаткэ-ым нынны ынӄэн ӈэвысӄэтин винрэтыԓьин инэнмэлевэтыԓьин рытээваннэн.
Ытлён имырэӄэ нырэнмэлевэнӈыӄин.
Ӄынвэр мэлеквъи, маляврайпы ӈытогъэ ынкъам нэмэ этчымэгчерынвэты нанӈэвыӈӈогъан.
Лыгэн-ым тэпэнинэӈэ ваӈӈогъэ лагерык.
ӃЭТПЪОРАВЭТЛЬО ГИТЛИНЭТ Сергей Павлович тыкэтъоркын таӈъоравэтԓьо, пылчимгъуԓьу.
14 январык 1966 гивик вэтгавъёлгэпы мытвалёмын, энмэн таӈавэтываӄ пэлӄэтгъи советкэн учёный, академик Сергей Павлович Королёв.
Гымнан тынӈивыгъэн телеграмма Яков Матвеевичына ынкэгйит.
Ӈотӄоры ынан гэнӈивылин гымыкы письмо, миӈкы ынан гатвылен, иӈӄун Сергей Павловичгыпы гэпкитлин письмо, калеё 31 декабрык 1965 гивик.
Ынкы гатвылен: «Тургивиӈит аймавтыляма тытэнӄитпыӈыркынигыт, гымнинэйгыт ыʼлгытумгигыт.
Ымы ынӈин ӄиквын гынин Тамара Лаврентьевна.
Гым аʼтав-ым панэна еп тымигчирэтыркын, ымыԓьэты январык маляврак тыратвагъа, тырэмэлевыркын.
Ӄутти вагыргыт тэпэнинэӈэ йыӄытчоркыт».
Тамара Лаврентьевна нивӄин, иӈӄун Яков Матвеевич ынӈатал гэпыннэвлин рытымӈэвык ыннъалек, авъеткынка гэнъэтлин, нытэргатӄэн, нылвавӄэн йылӄэтык, тъэръэв ныӄамэтваӄэн.
Чинит ытлён, Терентьев нэмыӄэй пэлӄэтгъи вама ыʼлёӈэт космонавтикэн, 12 апрелык 1983 гивик, Тамара-ым Лаврентьевна – 26 ноябрык ынӈингивик.
Титэ ӈан Пээкик вама ытри – Яков Матвеевич ынкъам Тамара Лаврентьевна гымыкы гитлинэт ытлыгу ынкъам ытԓьано.
Ынӄэн аʼӄантыяатыӈ.
Лымӈэ Заведующая отделен национаԓьныкэн куԓьтурэн ДНТ Елена Тэвлянкау гэнанымӈылявлен, энмэн 9 апрелык Анадырык гатвален айвэрэт, миӈкы урэмигчитԓьэ ынкъам оранымытваԓьа Чукоткак Анфиса Никитьевна Шарыпована гатвылен ынин ԓьовылгыгыргын кытоор ӈирэӄ учёныйырык Сергей Королёвына ынкъам Яков Терентьевына рээн.
Гэпытлиӈычьэтлинэт ынкъам гэкэтгултэтлинэт маравратыԓьыт Чукоткакэн Эналватык советкэн варат Майӈымаравынвык 1941-1945 гивиткуӈит.
Ынанэргыпычьо тӈэрэтырык итыркыт анваткыԓьэнат маравынвэпы художник Михаил Вуквол ынкъам лётчик Тимофей Елков.
АРТИЛЛЕРИСТ ЫНКЪАМ ХУДОЖНИК Вуквол гъурэтлин 1914 гивик Увэленк ӄача ӈъочьыройыръык.
Ынин ытлыгын Ӄалмо гыннигӈыттыԓьу гитлин, охотаплыткок-ым нываӈӄыттамэнӈатӄэн, имыръэгынникыт ванӈӄытгыпы нинэтэйкыӄинэт, ынӈин итык нинэныйгулевӄинэт эккэт.
Йичьэмиттумгыт Вуквол ытри Туккай пэтле ейвэлю гэнъэтлинэт, чинит гэрэегтэлӈылинэт еп ӈинӄэю вама.
Нымтумгэ ыʼлгу нылгыӄин Вуквол акалыроԓьаткыԓьэн, пэнин рэвинрэнӈыԓьын ырыкы.
1932-1933 гивиткуӈит Вуквол гэмигчирэтлин йилыԓьэтыԓьу Чукоткакэн райисполкомык.
Имырэӄык гыютԓьу итык Вуквол пэнин рисоватывԓьын, рыпэт-ым еп 19-ча элеӈитыԓьу гэнъэтлин инструкторо-нинъэйвыткуԓьу Увэлекин ванӈӄыттамэнӈырак.
Ынин рисоваттэнмычьыгъет ӄол нынтыӄинэт нытэйкеыӄинэт ӄутырык ваӈӄыткалеёттэ.
Тайкыёттэ-ым ынан итыркыт кыляёно ӄутырык ванӈӄыттамэнӈыԓьа Чукоткакэн.
Ӈаргартагнэпы 1936 майтагнэты 1937 гивиткукин Вувол гэмигчирэтлин Москвак, гэвинрэтлин рытэнмавык Республикакэн выставка варатэн минъутэминӈэткин, эʼмитлён ганкалыровлен мартак 1937 гивик Третьяковскыкэн галереяк.
Майык ынӈингивик Вуквол гэквэтлин Ленинградэты калетконво подготовитеԓьныкэн отделенияк Институтэн айгысӄываратыргэн, ынӄоры гэнъэтлин студенто ынӄэн институтык.
Ленинградык ытлён ныйгулетӄин рисоватык ынкъам нитӄин нинъэйвыткуԓьу ӄутырык, гитлин йилыԓьэтыԓьу ынкъам редакторо кэлик лыгъоравэтԓьаелымэл, рисоватыԓьо лыгъоравэтԓьэн лымӈылкалек Тыӈэтэгнынин.
1938-1941 гивиткуӈит гэтэйкылинэт АМӇырооткэн кэлит эмвинрэтык ымы Вуквол.
Сентябрык 1939 гивик Вуквол гэнътлин солдато Челгы-Армияк.
Гитлин артиллеристо, письмот ынан нинэнӈивыӄинэт Витебскэпы.
каленыгъеватыԓьэты Ынан гамыкытвылен тайкыёлӄыл ынанъыттъыёлкэн «Русиԓьин-лыгъоравэтԓьэн словарь».
Вукваол ганмылен нотавэрэгма маравынвык 1942 гивик.
МАРАВЫНВЫК ГЭПЫТЛИӇЫЧЬЭТЛИНЭТ Гырокы 1934 гивик студентыт-эйгысӄыԓьыт гатаписьмоӈленат председателеты правитеԓьственныкэн комиссиен винрэткин чеплюскиныԓьыт Валериан Куйбышевына: «Миӈкэмил гэвинрэтлин лыгъоравэтԓьаварат челюскиныԓьэты, ӄэйвэ эты ырыкайпы гатваленат пытлеӈъоравэтԓьат.
Ытри Куйбышевына гататлынленат, иӈӄун ымы ырыкваратгыпы гэвытрэтлинэт пытлен+оравэтԓьат.
А8нӄагыргын, ытри тъэръэв гатвыленат кэлик…», Игыр лыги мытлыӈӄлегъёт нынныт гыннигӈыттыԓьин, магляԓьэн ынкъам чавчывэн полярникырыкы6 ыргынан нытэйкыӄинэт рэӈъатвывакъонвыт, ныривлыӄинэт тылечьымытӄыт, тэйӈэтти, ӄутти яанаӈат.
Йъарат гагтывэнратленат челюскиныԓьэты ынкъам рэӈъатвыткоԓьэты ӈэнъянвыт рыляёттэ секретара Чукоткакэн райкомэн комсомолен Тимофей Елковына.
Ынӄэната рывэтгыԓьавыплыткок рытомгавык Анадырык аэроклуб ыныкы ганывъёԓьавлен ԓьук аʼачекыт ывнкы гыёлятынво.
Ынан эӈъэлю лыгнин румэкэвык манэт корынво гыюлеткин самолёт, парашюттэ ынкъам ӄутти яанаӈат.
Тимофей ынӈингивик гитлин секретаро Анадыркэн райкомык комсомолен, ынӄэната янор аэроклубык гыюлетыԓьу люӈитыԓьын.
Гыюлетыплыткук аэроклубык Елков рымагтэты гэкэлиткулин Тамбовскыкэн калеткорак ГВФ.
Ыʼттъыёлкэнат гивиткуӈит маравмакэн гэми 0433ирэтлин аэропортык эʼӈыткынкэн Шмидтын.
Ынӄоры гэкэлиткулин Сасовскыкэн авиационныкэн училищек.
Гамголен нутэвириӈэты Ленинградскыкэн фронтык, эʼми гатвылен газетак «Правда» 15 июнык 1944 гивик калек «Штурмовики громыт врага».
Гатвылен, иӈӄун 14 июнык гамголен нутэвириӈэтык ныӈинӄин риӈъэтвыткуԓьын , уʼрэтыԓьын Чукоткакэн нотачьомыткынык лыгъоравэтԓьан Елков.
Риӈъэтвын Елковын мъэмитэ гэнпыткэвлин, Эʼквырга-ым рыпыткавъё тыдечьык риӈъэтвын ынан ганвакъовлен чиниткин рэӈъатвывакъонвык».
Ытлён гэнутэвириӈэтлин 566 штурмовиккэн авиационныкэн полкык 13-ӄав риӈэнэӈэткукин армиен, эʼмитлён бомбанэнтыткоԓьо нитӄин Кареԓьскывкэн нотаеквэӈӄач.
Тимофей нытэкэлиӈӄин ӈавъанэты маравынвэпы: «Ӈутку ынӈатал тычимгъунӈэгъэк… Чимгъуу тылгыркын, титэ эʼӄэԓьыт мытралвыӈынат, титэ рэплыткугъэ мараквыргын, ынкъам моргынан чеэкэй кынмал эналватгыргын мытрэкрычмыӈын.
Чама чимгъуу тылгыркын Чукотка, мургин Увэлен, ԓьовылгыгыргын гымнинэт чукоткакэнат ыʼлгытумгык рээн…».
…26 июня 1944 гивик нотавэрэгма Выборгскыкэн маравынвык риӈъэтвын Елковын гапэнрылен ӈрокеʼ «эʼӄэԓьин «мессера», Ынкы ганмылен ӄамайвыё ӈронляӈо орденыԓьын Красного Знамени лейтенант Елков.
Ынӈатал наӄам ытлё н ягталма нымычвынатӄэн таписьмогма Тымӈэтагнына, нэмыӄэй лётчико итыԓьын ынкъам тумгу: «…Лыги гымнан, миӈкы гыт риӈэлейвыркын, игыр маравыркыт , нэмыӄэй кытрэватыркынэтык.
Ынӄэната мургин ытръэч ыннэн кытрэв – вэты эналватык!
Митъэлыги мури тэӈэвын мытрэналваты, эʼӄэԓьыт нотапэнрыткоԓьыт рэтэнымчегӈыт».
Ганмылен Тимофей Елков кареԓьскыкэн ваамӄайыӈӄач Перти.
Гымнин ӄэтпыквын Ройыръын: Вагыргын гымыгройыръэн тымлытваркын историяк Чукоткакэн ынкъам ымыԓьэты мурыгнутин Нина КЭУКЭЙ,кэлиткуԓьын Чукоткакэн филиалык СВФУ нынныԓьын М.К.Аммосовын Аʼнӄагыргын, моргынан, эвынӈуткэкыԓьэ мытынтыяатыркынат чычеткинэт ыʼттъыютԓьэт.
Ынӄэн мургин эвматгыргын.
Алымы чычеткинэԓьыт эргаво гэлгэ, ӄэтпыкво вагыргык яатԓьэн.
Аӈъачгыргын рэегтэлӈык гэмо лыӈык ыʼттъыютԓьэт, история Чычентнутин вэты лыги лынъёлӄыл, ымы ваны, миӈкы гъурэтигыт.
Тэӈвыткеу пэгчиӈу тылгынэт чычеткинэт ыʼттъыютԓьэт нъэлык гымнинэт 12 элеӈитти.Вагыргыгъет ытԓьэн тэлкылынэт гымнинэт чычеткинэԓьыт.
Лыги ӄылгыгыткы ӄутти гымнинэт чычеткинэԓьыт.
РАГРОЛМЫКЭН ТЫЛЯНВЫӃАЙ АМНОӇЭТЫ Гъурэтигым гым 8 апрелык1998 гивик.
Тэргавыркын, иӈӄун гымнин уʼрэтнутэк гъурэтлин ымы эргыпатыԓьын ымнотаеквэк тэкэлиӈыԓьын Юрий Рытгэв.
Тэргавыркын, иӈӄун гъурэтигым Чукоткак, эʼмитлён ӄутырык нарылгыркын нутэтэгну.
Тычичевык, аʼӄатвыӈ чычеткинэԓьыт лыги элгыкэн чычетнутэнут, ынкэкин ӈаргынэн эйгулеткэ, эчичевкэ.
Гымнин варкын ымыԓьо качьарэты нымытванво, Яраӈы, ройыръын.
Рагролмык вааркын ляйвыръэт амноӈэты.
Ыныкит ынкы нывилык, гэԓьутэ гыролмакым таӈпэраԓьын кынмаӈӄы К8ытрын, лымӈэ Чукоткакэн аӈӄы.
Гэԓьутэ нутэсӄын, миӈкы гавакъота галгат такытчыйголгыӈынвы, иʼиʼк-ым гэвытрэтэ амалваӈ ваԓьыт йъыт.
Ынӄэнат гымнан аʼӄантыяатыӈ.
ЫММЭМЫ НЫКОРЫӃЭН, ТЭНЧИМГЪУЛЬЫН Нынны гымнин ытԓьэн –Кэуӄэй (Ыʼттъытэгныӈэ) Дина Николаевна.
Вэчьым, гымнин ытлыгын гэтэгъеӈлин, ыныкит ръурэвы ӈээкык, лылет ынинэт рапэраӈыт ӄнур ытԓьэн.
Ымы ритгъэ никвъэв, Гымнин ыммэмы гъурэтлин Нунъэмук.
Ынан эӈъэлю лыӈыркынинэт калевэтгавык кэлит.
Гымнан нэмыӄэй коргаво тылгыркынэт калевэтгавык ынӄэнат, нэкэм вулӄытвик ярак вама.
Ыммэмэнэ ыʼлгу лыӈыркынинэт таӈпэраԓьыт яанаӈат.
Ытԓьак рээн гым гэтэӈычьэтэ, алымы ӄол нинэнтыӄин эʼӄэтэгъеӈыԓьигым гъэйӈэчьивэ ынан.
Ынан гамӈылёта гым миӈкри кэлдиткуԓьигым, гэнинъэйвэ рэӄык.
ЫТЛЫГЫН КЫЛЯЁНО ТЫЛГЫРКЫН Гымнин ытлыгын Станислав Викторович гъурэтлин 1971 гивик.
1987 гивик ынан гэплыткулинэт 10 класстэ Нэсӄъэкин мынгытгэвэкаленткорак.
Ытлё гэйгулетлин ваӄытык рисоватык, ынин гатвален ныппылюӄин чиниткин ванӈӄыттамэнӈыраӄай Ӄытрык.. Тайкыёттэ ынан ганкалыровленат вама тэлеӈкинэткукин крычмыт, лымӈэ Анадырык.
Ваӈӄытгыпы тайкыёттэ шахматтэ гымнан гиину тылгыркынэт.
Ынан гым нинэныйгулевӄин рисоватык.
Ӄымэл-ым тыйгулетынэт рисоватык гынникыт.
Ынан инэнинъэйвыгъи, миӈкри этъхопэл тэйкык герб Чукоткакэн районкэн.
Гымнин тайкыё жюритэ ганъялен ынкъам янотыԓьо титгъэк.
Тымычвынатыркын, ыныкит кытрэватык гаймаӈэн тэминӈычьэтык имырэӄык винрэтэ йытоткоԓьа, ыргынан нинъэйвык.
Гымнин ытлыгын ынӈин гитлин.
МИРГЫН – ТРАКТОРЫТКОЛЬЫН ЫНКЪАМ ГЫННИГӇЫТТЫЛЬЫН Гымнин миргын Николай Ыʼттъытэгын гъурэтлин эмнуӈкы 1947 гивик, гэкэлиткулин Ӄытрыкин калеткорак.
Гэплыткулинэт ынан 7 класстэ.
Гэйгулетлин тракторыткоԓьо нымытвама Нунъэмук.
Тэлеӈкы мургин варат гэйгулетлин ванвыԓьок нымытвакэн – ынныяенвык ынкъам гыннэгъянвык.
Ымы Нунъэмун ыргын гэԓьулин.
Ынкэкин эквыйынрысӄэпы нытэӈвытрэтӄин аӈӄы.
Ынкаткынгыпы танԓьоӈ галяԓьыт ръэвыт, галгат.
Охотникыт лёнрапойгыӈыԓьыт, нынмыӄэнат румич мыкэԓьу гынникыт, наӄам ӄонпы таароӈо ынкъам гытамо нылгыӄин инэнъегтэлевыԓьын ырык ӈаргынэн.
Нунъэмукин эмнуӈ, нивӄин миргын, гуунъылин, гапъонлен, гынатэлен.
Нунъэмулин гатваленат ӈэлвыԓьыт Гонмыкытрэватленат нунъэмулин ратагнымытваӈык, ӄонпы гэмигчирэтлинэт.
Ымы игыр гымни н миргын Коля охотаркын, ынныӈыттыркын, нымкъэв амноӈгыпы лейвыркын.
Ынан рыйгулевнин гыннигӈыттык экык Евгений, мигчирэтыԓьын полицияк ынкъам ытлыгык рээн ӄол гитэ аӈӄагыннэгӈыттыркын.
МЭГЧЕТРОТЛЬАН ЫНКЪАМ НИӇВИӇӃИН ӇЭВМИРГЫН Гымнин ӈэвмиргын Ыʼттъытэгныӈэ Галина Алексеевна (ӈээккэӄэю вама Любезнова) гъурэтлин 1950 гивик нымнымык Суслиха.
Ынин ройыръын янор гэмигчирэтлин колхозык.
Ынӈатал йытоткоԓьа ытлён мэгчетротԓьо гэнмэйӈэвлин, гыпиԓьу, ванӈэԓьо.
1965 гивик ынан гэплыткулинэт 8 класстэ.
Ынӄоры гакалеткомголен Кинешемскыкэн педучилищек.
1969 гивик гаялгытлен Чукоткагты, гэԓьувылгылин миргык Коляна рээн, ыʼлгыԓьэтгъэт, ройыръын нантомгавын.
Ыргин уʼрэтгъэт гымнин ыммэмы ынкъам экык Евгений.
Ынӈин чеэкэквъэт ӈэранваратэн ӈиныԓьыт.
ЫʼТТЪЫЁЧА КАЧЬАРӃЭТПЫВАГЫРГЫН Гымнан тыралвавӈын мыкытвык мургин ройыръын вагыргэпы ӈэвмиргин Галян.
Амалваӈ рэмкын гаваргытомгата.
Эʼквыргъам ытлён итгъи морыгройыръык нэмыӄэй ӄэтпыкво, мэкына ымыԓьоморэ таӈнолыӈ.
Ӈутку гыюлетгъи тэмурыгӈэ ывик, ваӈэк, ӄэлюӄ омавэръыка ӄырымэвын мэмылӈыттык.
Гымнин ӈэвмиргын мурыккинэк алваԓьолӄытԓьан.
Ынинэт кырвирти ынкъам лылет тэмурыгӈэ лёӈпэраԓьыт.
Ытлён ниӈвиӈӄин, ытлювъёӄагтэ ынан тэӈыгйипыркынинэт, тэӈынмэйӈэвыркынинэт.
Гымнин ӈэвмиргын Галя итыркын эрму Архивныкэн отделык.
Гым еп ныӈинигым, гэмо гымнан ӈотӄокэн чемгъотвагыргын, эʼквыргъам вэты тырэтгымэтыркын ринъэтэнӈык таӈнымытвак.
Виин-ым калейпы тырэлкылӈыркынэт вагыргыт, ыʼттъыёча-ым … таӈнымытваггыргын.Вэчьым гымнин яатԓьа ӈотӄоры этэйкыгшнин очерк вагыргыгъет гымнин лымэвыр гымнинэт йытоткоԓьыгъет .вагыргыгъет гымнинэт кмиӈыргин, тывъё «Таӈнымытваоʼравэтԓьан».
Светлана КОЧНЕВА, заместитеԓь директорэн бибилиотекэн нынныԓьын Тан-Богоразын 10 октябрык гэнъэтлинэт 110 гивиӈитти оʼраттагнэпы Мария Фёдоровна Клейн (1905-1966) – библиограф, ынанъыттъыёлкэн директор Анадыркэн библиотекэн.
ВАРШАВАЙПЫ АНАДЫРЬТАГНЭТЫ Мария Клейн гъурэтлин Варшавак.
Гэмэйӈэтлин Киевык, ройыръык ӈэвмиргин – ытлыгин ытԓьэн.
Гэкэлиткулин гимназияк, 1921 гивик ынан гэплыткулин мигчирэткин каленткоран.
1926 гэвэтагнэпы, кэлиткуплыткук библиотечныкэн курсык, гамэгчерымголен библиотекак Киевкэн Институтэн языкознаниен.
Галяк ӈирэӄ гивиӈитти Мария Фёдоровнана гэплыткулин Эквычьыкурсыт гыюлеткин ӄулитнутэԓьин йилык.
Гэмигчирэтлин Институтык литературоведениен Украинакэн академиен наук, ынӄоры Киевкэн государственныкэн университетык.
1935 гивик ыʼвэӄучик, инженерык-химикык Клейнына рээн Мария Фёдоровна гаялгытлен Камчаткагты, миӈкы гэԓьувылгылин заместителык председателен Камчаткакэн областякэн исполкомэн Тэвлянтона рээн.
Галяк гивиӈит, янръатыплоткок ыʼваӄочейпы, ытлён эʼликэтгъи, пэнин нынны рыпэлявыйгот.
Декабрык 1937 гивик председатеԓь исполкомэн Чукоткакэн округкэн Советэн депутатэн мэгчетԓьываратэн Тэвлянто гэнъэтлин ынанъыттъыёлкэн выёԓьо Чукоткакэн Верховныкэн Советык СССР.
Ынӈингивик ыʼвэӄучик рээн Мария Фёдоровна гаялгытлен торванвэты – посёлкагты Анадырь, миӈкы ганымытвален палӄаттагнэты.
Ынан ыʼлгу гэтчылин ынӄэн эйгысӄыкин чьэчеӈнутэнут.
МИӇКЫ УВЭЛЕЛЬЫН ТАӇНЫМЫТВАӇ, ӇЭНКУ РАЛВАВЫ МАРКОВЫЛЬЫН Ынан пэгчиӈу нинэлгыӄинэт ымыԓьо вагыргыт Чукоткакэн, ынкэкин нымытваԓьыт, история гыюлеткин ынӄэн нутэнут, гынникыт, умкыт, ӈаргынэн, Ымы игыр ынан гыёлятъёттэ рычичьэтыйгут нэнтыркынэт нутэйгулетыԓьэ.
Тэнмычьо, Мария Фёдоровнана пэгчиӈу нинэлгыӄин, миӈкри нытваӈӈоӄэн ывик эвынӈуткэкыԓьин, титэ ытлён ныялгытӄэн ӄолеванвэты чычетнутин.
Ынӈин увэлеԓьын лымэвыр ӄытрыԓьын, энурмыԓьын накавкэтыӈӈоӄэн вак Въэӈык.
Итык-ым ӄутти ныкэвӄинэт, ӄутти-ым панэнагты нэквэтӄинэт.Умкынутэԓьыт ынӈин нэмыӄэй накавкэтыӈӈоӄэнат нымытвак Рыркайпияк.
ЛЫМЫНӃО ГЭНУМЭКЭВЛИНЭТ Чукоткак Мария Клейн мэгчерывмгогъэ библиотекак.
Акватыӈӈок Чукоткагты ытлён гатвален Надежда Крупскаянак, микынэ нинъэйвынин ытлён рыӄитпэвык библиотекакэн мигчир Ынаныяакэн Нэкъаяӈӄачык.
13 ноябрык 1937 гивик Клейн гэнъэтлин заведующино Анадыркэн посёлкакэн библиотекак (1947 гэвэтагнэпы нъэлыԓьын Чукоткакэн округкэн библиотекано).
Эмтъивыԓьэтык Мария Клейн мыкатыӈӈогъат кэлит: ынӄэнат нынӈивыӄинэт Хабаровскыкэн крайкэн библиотекайпы, тыӈивынинэт кэлит ымы Надежда Константиновна Крупскаяна, эʼквыргъам мыкычьыт кэлит ынӄэн чиниткинэт Мария Фёдоровнан.
Эвынмигчиру Мария Клейнына нинэлгыӄин библиографияк энантомгаквыргын Северо-Востокык.
Письмок Михаил Сергеевына, учёныйына, ытлён нивӄин, иӈӄун ынан рэнумэкэвӈыркынинэт таӈымыԓьо кэлит Чукоткагъет, ымы статьят, очеркыт, докладтэ, запискат, ӄутти.
Нивӄин, иӈӄун ынӈатал рэтгымэты ытлён румэкэвык калеёттэ эйгысӄынутэгйит, иӈӄун оʼравэтԓьарык, игыр ынкъам ӈотӄоры нымытваԓьа лыги ыʼнылгыркын ынӄэн литература.
Ымваӈэт Мария Клейнына гэнумэкэвлинэт кэлит ынкъам статьят, миӈкы ынӄэнат гатваленат 2460.
ЧИНИТ ӃИТПЫЛЬЭТЫЛЬЫН УЧЁНЫЙ 1939 гивик Мария Фёдоровна гэнъэтлин выёԓьо Камчаткакэн областякэн комитетэн радиовещаниен Анадывркэн вэтгавъёлгыузлык, чинит ӄитпу нинэлгыӄин ынӄэн мигчир.
Тыляма Майӈымараквыргын гэмигчирэтлин ынкы вэтгавъёлгыузлык лыги рытчынвы пыӈылтэлтэ ТАСС.
Алятагнэпы 1948 гивикин Мария Клейн гамэгчерымголен Анадыркэн отделденияк Государственныкэн банкэн заместителё авынбухгалтерэн.
Тэӈмигчирэтыԓьын 1960 гивик ытлён гинэнпиривлин Анъякалета округкэн комитетэн КПСС ынкъам исполнитеԓьныкэн комитетэн округкэн Советэн депутатэн мэгчетԓьываратэн.
Мария Фёдоровна гитлин ванэван ытръэч гыютԓьу ымыԓьо вагыргык, ымы эӈвэӈъоравэтԓьо.
Ыныкы пыкитԓьэт учёныйтэ майӈынотайпы нылӄытӄинэт гыёлятынво вагыргыт ыныкайпы, ымы тымӈалголяӄ микынти, микырык нырэйгукленӈыӄинэт вагыргыт эйгысӄынутэԓьин.
Мария Фёдоровна уйӈэ гэнъэтлин 18 февралык 1966 гивик.
Ынӈингивик ынин фонд гэнумкэвлин Государственныкэн архивык Магаданкэн областэн.
Лымӈэ 2015 гивик Публичныкэн библиотеката нынныԓьын Тан-Богоразын рэныгйивэнӈынинэт икутъэр лыги лынъёттэ вагыргыт, ваԓьыт чиниткин учрежденияк.
10 октябрык гэнъэтлинэт 110 гивиӈитти оʼраттагнэпы Мария Фёдоровна Клейн – ынанъыттъёлкэн заведующая Анадыркэн библиотекэн.
Чукоткак Мария Клейнына гэнумэкэвлинэт кэлит вагыргыгъет Владимир Германович Богоразын – учёныен, этнографэн, йилыгъюлетыԓьин, поэтэн ынкъам прозаикын, микын 27 апрелык ӈутингивик гэныгйивэтлинэт 150 гивиӈитти оʼраттагнэпы.
Эргыпатыԓьын нынну Владимир Тан-Богоразын Публичныкэн библиотека гэтчылин 25 гивиӈитти яалегты, 1990 гивик, миӈкы гантомгавлен Отдел нутэгъюлеткин литературэн.
Надежда ДЫШЛЕВИЧ, кэлиткуплыткуԓьын 2015 гивик Чукоткакэн округкэн профиԓьныкэн лицейык (кэлигйит «История Чукотки», округкэн газетагъет «Советская Чукотка» - «Крайний Север» ынкъам пыӈылтэлыгъет урэмигчитԓьин нымнымкин) Вама социализмавагыргын гантомгавленат янор артеԓьтэ ынкъам товариществот.
Ынӈин, 1932 гивик Марковкэн районык гантомгавлен сеԓьхозартеԓь «Светлая жизнь» нымнымык Варээӈ, миӈкы гатваленат хозяйствот ӄаарамкэн-ӄорагынрэтыԓьэн.
1940-1941 гивиткук гантомгавлен сеԓьхозартеԓь «Полярная звезда» нымнымык Берёзово.
Ынкы гэнумэкэвлинэт хозяйствот лыгъоравэтԓьэн-ӄорагынрэтыԓьэн райвачыӈӄачкэн Чукоткакэн.
Ынӈингивиткук хозяйствоткот манаӈ ваԓьыт мачамӄорагынрэтыԓьо нитӄинэт.
ӇИРЭӃ КОЛХОЗТЭ ЧЕЭКЭЙ НЪЭЛГЪЭТ Ынӈингивиткук нытаӈэргыпатӄэнат варээӈкэнат ӄорагынрэтыԓьыт.
Ыргин мигчир лыги гэтчылин советкэн правитеԓьствота.
Ынӈин, 9 декабрык 1950 гивик Указыгъет Президиумэн Верховныкэн Советэн СССР ордена Ленинын гинэнпиривлин бригадир ӄорагынрэтбригадэн колхозкэн «Светлая жизнь» Кирик Дьячков.
Рытомгавма колхозтэ гэнчеэкэвлинэт колхозтэ «Полярная звезда» ынкъам «Светлая жизнь», гэтчылин ыннанколхозо «Путь к коммунизму».
Гантомгавленат лымӈэ ӄутти отраслят – ынныӈыттыкин лымӈэ гыннигӈыттыкин.
Рэмкын лымӈэ нуунъыгичиӄин, эʼмитлён нынэквэтэвӄин бочкачыко Анадырэты.
Ӄымэл-ым колхозникыт йъварат лёӈӈъота этыӈӈогъат.
ХОЗЯЙСТВО НЪЭЛГЪИ МЫКОТРАСЛЯЛЬО Ининик 1950-ӄавкэнат гивиӈитти нымнымэты гэныпкирэтлинэт короват – ынӈин томгатгъэ коровагынрэтгыргын.
Ӄымэл-ым галывээръа ванӈӈогъат варээӈыԓьыт, Лымӈэ рэмкын моогъэ тыӈачьыроолӄылынӈавык.
Тэкэм ынӈингивиткук варээӈкэн колхозык мэгчерымгогъат пыкитԓьэт танӈынотайпы ӈиныԓьыт гыюлмигчитԓьэт.
Ынӈин колхоз нъэлгъи мыкотрасляԓьо, миӈкы нымигчирэтӄинэт мэгчетротԓьат оʼравэтԓьат.
1954 гивик Москвагты ВДНХагты ӄэтпыянвыт гэнӈивылинэт: председатеԓь колхоэн Иннокентий Павлов, ӄорагынрэтыԓьын Эʼчетку ынкъам уткучьыткуԓьын Дьячков.
Варээӈэты Марковгыпы маглята ынкъам ӄората кимитъыривлетыԓьу нитӄинэт мэчемӈэвысӄэтти Атыт, Аттак, Нина Эʼвытваал, Нина Аʼрэтагына, Каакувыргына, Натаԓья Кытга.
Ымы ныӄитпымигчирэтӄинэт уткучьыткуԓьыт – Василий Шарыпов, Андрей Берёзкин, Дмитрий Павлов ынкъам ӄутти.
Элек колхозникыт нымгоӄэнат въэйгыркик.
ТЭӇМИГЧИРЭТЫЛЬЫТ ГИНЭНПИРИВЛИНЭТ 1960-1970 гивиткук ынӈин гэтчылин Варээӈкэн хозяйство - совхозык гатваленат амӈырооткэн бригадат.
Янотыԓьын бригадир Фёдор Тыккыӄай гинэнпиривлин ордена Трудового Красного Знамени.
1980 гивиткук ялгытык ныяаӄэнат конэт.
Ӄорагынрэтык тъиву гэ\тчылин бригадакэн подряд.
Гинъэтэтлин дояркаӈав А.Е.Никонова.
1981-1983 гивиткуӈит хозяйство гунминъэтэтлин ӄорагынрэтык: майӈыӄаат ынкъам ӄэюут мэчынкы мыкэԓьу гэнъегтэлевлинэт.
Нымкыӄин ӄорагынрэтыԓьыт гинэнпиривлинэт ордена ынкъам медаля.
ГЫМНИН ЫММЭМЫ – ДОЯРКА Игыр сеԓьхозпредприятияк «Ваежское» гынритыркыт короват, ӄымэл-ым ӄонпыӈ ынкы нэркурыркын лывээръын.
Гымнин ыммэмы фермак мигчирэтыркын дояркано.
Еп калеткома гамголен ынкы ӄитпыԓьэтык.
Тэӈмигчирэтыԓьын ытлён гинэнпиривлин Анъякалета Губернаторэн ынкъам Анъякалета эрмин Анадыркэн муниципаԓьныкэн районкэн.
Огородык хозяйфствэн нэнынӈэвыркынэт огурцит, помидортэ, картофеԓь, капуста, свекла, ымы майъолян, редис, репа, лымӈэ баклажантэ, перец, морковь, арбуз ынкъам лимонтэ.
МЫЧВЫНО ӇЭНЪЯНВЫТ Ыʼттъыёча вытрэтыркыт нымкыӄин мигчитти раройвавынво хозяйство, миӈкы, гымыкгэта, ӄорагынрэтгыргын вэты унмытъиву лынъёлӄыл.
Кытоор гатваленат мынгыткэн ыннэн парол бригадат, игыр гынугъэт ытръэч ӈыроӄ, миӈкы мигчирэтыркыт тъэркин гыютԓьэт ӄорагынрэтык.
Ӈэлвыԓьыт яачыӈкэнат гивиткуӈит тъэттывигъэт, бригадак уйӈэ ӈэвысӄэтти.
Лымӈэ кытоор гэмгэӈэлвыԓьык хозяйствэн чит гатваленат чиниткинэт ӄаат, игыр ынӄэнат тэлпыгъэт, рэмкын ынӄэната люнрэӄитпыԓьэнӈэ итыркын ӄорагынрэтык, лымӈэ манэмынгыквын унмытъэттывигъи ыргин.
Эʼрыкут-ым мытрэнымкэвӈыркынэт ӈэлвыԓьыт.
Ымы сеԓьхозпредприятияк «Важеское».
Этъопэл вэймэну рытчык ӄорагынрэтгыргын, ынкэкинэт мигчитԓьэт.
Вытку ынӈин, гымыкгэта, нэмэ мыкӄааԓьо ынкъам аройвыԓьо рэтчыгъэ ӄорагынрэтгыргын – авынотрасԓь Чукоткакэн.
Гантэнмавлен Ирина РОМАНОВАНА, Иван ОʼМРУВЪЕНА ЕП ӇЭВЫСӃЭТӃЭЮ ТЫЛЕЧЬЫТКУЛЬУ ГЭЙГУЛЕТЛИН 120 километрмэл урэԓьу гойгойпы Кэӈиергын гатвален нымным Эпран, миӈкы нынымытваӄэнат уткучьыткуԓьыт, аӈӄагыннэгӈыттыԓьыт колхозэн «Возрождение» Ивылтикин районкэн, ройыръык охотникэн Роман Тэвлячайвунэн гъурэтлин ӈээккэӄэй.
Йытоткоԓьа ытлён нэтэнынныӈын Клара Кэԓьэӈӈэну.
Ӈээккэӄэй гэмэйӈэтлин калеткомготагнэты ынӄэн нымнымык.
1954 гивик Клава ыʼтвэ итэ тэӈвытку галымӈэнален ытлыгык аӈӄагыннэгӈыттынвы.
Ынкатагшнэпы моогъэ ынин мэгчератгыргын.
Энмэч 13-ча элеӈитыԓьу Кларана тэӈыйгуленнин руԓьмотор (тылечьын) веԓьботык яаё.
Ытлыгэ рыйгулевнин ӈээкык ыʼтвыԓьэтык.
Тылечьыткуԓьу энма Клара норатваӄэн аӈӄаляйвык.
Ынкы ытлён пытлиӈэквъи, тъивчимгъунӈэгъи.
Эвые ынӈин ваԓьылӄылтэ охотникыт.
УТКУЧЬЫТКУКИНЭТ 74 ЭЛГАРТЭ Клара ынӈатал ы8лгу рытчынин аӈӄайпы ляйвыгыргын.
Ԓьэлеӈкы-ым масӄонпыӈ рыляйвыӈӈонэн ытлыгэ ытлён откочьыёпатынвэты.
Ӈэнку ынан рыйгулевнин ытлён чичевык ӈаргынэн, откочьынтыватык, плепы аԓьокэгты рытык ыʼлчыку уткучьыт.
Ынкы Клара пэтле нытэминӈытвиӄин уткучьыткук.
Тэӈвытку ынин нынны эргыпатгъэ районык ӈыраӄав кварталык 1956 гивик.
Ынӈингивик Клара Кэԓьэӈӈэнэ гуткучьылинэт 10 элгартэ, ытлыгэ – 13.
Клара Кэԓьэгӈӈы нъэлгъи гыютԓьу уткучьыткуԓьу колхозэн.
1958-1959 гивиткукин ԓьэлеӈкы ытлён гонмыкытрэватлен откочьыёпатык, тыкэчьу ынан нинэлгыӄинэт тэӈкывэйыт, тэӈыйгуленнинэт чиниткинэт откочьыткованвыт.
Пэтле нымкэтӄин ынан йыԓьё государствогты элгарналгын.
Кларана мыкыӈ ӄутырыкинэк , ымыӈ ытлыгыкинэк тымнэнат элгартэ.
Откочьыткопааӈӈок ынан гуткучьылинэт 74 гынникыт.
Ӄол мэӈин ынӈин люӈинъэтэтыԓьын!
«ГИНЪЭТЭТИГЫМ ЭМӃИТПЫЛЬЭТЫК» Ынин гыюлмигчир ӄутырык пэгчиӈу нэтчыгъэн.
Пынлёма ытлён Клара ӄонпы ночыткоӄэн: «Тэтумыгӈэ титыркын».
Ӄытлыги, нинъэтэтӄин ытлён эмӄитпыԓьэтык мигчирэтык.
Ынӈин ӈэвысӄэтӄэй ӄол чекыяа ваԓьын нымнымгыпы нъэлгъи ынанкынтачьо уткучьыткуԓьу Магаданкэн областэн, охотника ытлён натвыӈӈогъан «кэӈиергыкин эӈэӈыԓьу».
Ытлён гэтэнӄитпыӈлин охотника, ӄорагынрэтыԓьа – ымыԓьо мигчитԓьэ округкэн.
Крычмыпэрагты ыныкы гэйытлинэт орден Ленинын ынкъам золотокэн медаԓь «Серп и молот» 9 мартак 1960 гивик колхозкэн клубык.
Галягъат гивиӈидти.
Эмтъылык Клара Кэԓьэӈӈы ӄынвэр паагъэ уткучьыткук.Энма ваӈэԓьо нымнымкин ванӈэрак ынан нинэтэйкыӄинэт омавэръыт ӄотырыкы охотникырыкы.
Пэтле ытлён гэквэтлин ӈотӄэн вагыргэпы.
Татьяна АСАДОВА, кэлиныгйивэтыԓьын калеткоракэн нымнымкин Канчалан Анадыркэн районкэн Эвынӈуткэкыԓьэ гатаӈыныплепавленат вагыргыт яанво ымыԓьо ынӄэнат чьэчеӈнутэгйит ынкъам нымытвамэгчервагыргыъет.
Ӈуткэкыԓьэ плепы наяаркынат гаймычьыт нутэкин, кавэты: тараӈгыргын, тавэръыӈгыргын, гыннэгӈыттыгыргын ынкъам танныӈгыргын, ӄорагынрэтгыргын.
Нымкыӄинэт ынкэкинэт вагыргыт панэна ымы игыр яанвыйгот рытыркыт.
Ынӈин эвынӈуткэкыԓьин омавэръыт панэна яаркыт.
Гамгаӄорагынрэтыԓьа ынӄэнат таӈъяаӈ унмычьэчеӈэтык ӈэлвыԓьык вама.
Игыр вэтгаво лынъёлӄыл кмэӈынмайӈаквыргын.
Социализмавагыргын вама амалваӈ рытчык нымытвавагыргыт, энантымӈэвыԓьо итгъэт эвынӈуткэкыԓьин ӄэтпыԓьатгыргык.
Онмыплепы чит ваԓьын кмэӈынмайӈаквыргын тылетэлпэ этыӈӈогъэ, эркылекэ рытчыӈӈогъэ.
Гантыяатымголенат лымӈылтэ ынкъам тэлеӈкинэт вагыргыт, кылылетэ ваӈэгыргыт, таӈпэрагты тавэръыӈгыргын.
Талпыма XX век ынкъам энэнэма XXI век авынчукоткаԓьэн чекалваӈ пэраӈӈогъэ нымытвавагыргын.
Реформат 1990-ӄавкэнат гивиткукин энаачо итгъэт эӈэлвыԓьыкэ нъэлык ынкъам уйӈэ рытчык ӄутти мэгчервагыргыт, мэӈӄо ымваӈэт чит гатомгата ымыԓьэты нымытвавагыргын эвынэйгысӄыԓьин.
Игыр ӄутти панэна ӄитпыԓьыт, аройвыԓьыт эвынэйгысӄыԓьыт эмигчиркэ нъэлгъэт ынкъам ынӄэнат ӈъотвэӈӈогъат эмигчиркэ вак.
Лыгъоравэтԓьэн мыкыӈ ваӈӈогъат йытратъычгыргыт, ымы аʼӄэмлёԓьатгыргын ӄолеванвыкэнак мыкыӈ ваԓьын.
Ӄол вагыргын йъарат-ым тинэнъэӄэӈыԓьу итгъи эвынэйгысӄыԓьык.
Ынӄэн кмэӈынмайӈаквыргын калеткорак-интернатык рырова йытоткоԓьэпы.
Ынӄэната аморатвак ынкы мэйӈэтык, кмиӈыт ӄынвэр ӈунри тыленъэле итгъэт йытоткоԓьэпы, тылетэлпэ итгъэт чаакайытвагыргыт чычеткинэԓьин.
Оʼраӈ мынивмык.
Унмыпэтле уйӈэ гэтчылинэт тэлеӈкинэт таӈвагыргыт ынкъам ымы алваӈ гэтчылинэт чемгъотвагыргыт ынӄэнат варатыргэн, ыргинэт куԓьтура ынкъам ымыԓьо яанаӈат, гэвыӈӈоленат, энмэн эвынӈуткэкыԓьин таӈвагыргыт раӄылӄылтэ.
Ыргынан нантыяатыӈӈонат чиниткин куԓьтура, чычеткин йилыйил, ымыԓьо лыгэяанаӈат.
Игыр таӈыӈ, энъатыӈ рытчынво вагыргыт, ӈунри рытчынво аʼӄалтатгыргыт, эвматгыргыт, аʼтав-ым рэмкын унмыӄитпыԓьэтыркын ынкэгйит, иӈӄун нэмэ кылямгок варатэн таӈвагыргыт.
Кмиӈыт нанакватавыӈӈонат элек каникулама ӈалвыԓьэты, йытоткоԓьа ытри нанмэгчерынролявыркынат ынкы.
Ынкэгйит йытоткоԓьыт ивкэ кмиӈык рээн чычетйиле нъымгонат вэтгавык, ытри нъымгоркынат лымӈылык, тэлеӈкинэткук.
Ӄымэл-ым ымы нэмэ нъывытратыӈӈонат крычмыт, аӈаӈыткогыргыт.
Аны ивкэ, нутэтумгытури, нъыпаатык йъарат мыкъэӄимлюк, ӄэлюӄ ӈан нэнэнэ тури вагыргык майӈанма тэӈэвын тэнмычьо, мычвыно нэлгыркынитык.
Лыги ӄылгыркыниткы кыляёлӄылтэ нинъэйвыт мургинэт ыʼттъыютԓьин.
Анфиса ШАРЫПОВА, урэмигчитԓьэн, г. Анадырь Ытлён гъурэтлин 24 июлык 1936 гивик Янракыннотык, лыги лыӈыркынинэт пыӈылтэлтэ миргин ынкъам ӈэвмиргин, ытлыгин Тыӈэнтэун ынкъам ытԓьэн Екатеринан.
Миргин гэӈэвмиргэ гатваленат 16 кмиӈыт -амӈырооткэн ӈинӄэгти ынкъам ымы ынӈин мыкэԓьыт ӈээккэӄэгти.
Галяԓьыт вагыргыт ынкъам игыркинэт тывыркынэнат Вера Рултыӈана.
РИӃУВНЭЛГЫТ НЫЛПУУРЪЭТӃИНЭТ ТЭЙӇЭТЭ -Майӈымараквыргын гымнан таӈытвыӈ ытръэч тывъё гымнин ытԓьата, – нивӄин Вера Николаевна.
– Мараквыргын тыляма мургинэт янракыннотыԓьыт нытэйӈэтӄинэт мэчемтэкичгэ аӈӄагыннэкэн: мэмылытъоля, рыркатъоля, унъэлытъуле, ръэвытъуле, лымӈэ ыннэ.
Тымынво ынӄэнат гаяаленат милгэрти.
Ынӈингивиткук мурыкэкыԓьыт ынкъам рочгыӈӄачкэнат айванаԓьыт тымӈалголяӄ нырэмкичивылгыӄинэт, ынкъам гымнин миргын Нутэвйи нылейвыӄин Аляскагты пооръынво риӄувнэлгыт роолӄыля.
Гымнан лыги тылгыркын, миргэ нинэрэтӄинэт ыпляан тэючгычыку ынкъам лывээръын кукэчыку.
Нинэнумэкэвмури ронво мыргот, номыԓьыт аечганма, нинэгыркимури уунъыт: линлиӈыт, лыгуунъыт, вэривычьыт ынкъам ынатэт.
Мытӄымыт морыкы нитӄин роолӄылё, омомо ынкъам ээку ёрочыко.
Аӈӄаԓьэн итыкэвын гатваленат ӄорат, кытъаткэ-ым тъэркинэт.
Ынӄэната мытӄымыт, аӈӄатъолтэ, рэпалгыт нылпууръэтӄинэт ӄоратакэчга, ӄораналга эмнуӈыԓьин-чавчывэн, микынти элеръук наӈӄачормыӄэнат.
Эмнуӈыԓьэ аӈӄаналгэпы нытэйкыӄинэт чааттэ, култэт, эвъюнтыкыԓьинэт плекыт ынкъам ӄонагтэ, лымӈэ имыръэнутэт, яаёлӄылтэ нымытвак.
Аӈӄаԓьа-ым ӄораналгэпы нытэйкыӄинэт рэтэмыт.
Налгэпы ӄорэн ӈэвысӄэтэ нытэйкыӄинэт эвиръыт, плекыт, ӄонагтэ, кэркэртэ ӈавысӄатэты ынкъам кмэӈэты.
Кэмэтъылпооръыткогыргын лыгъоравэтԓьаваратэты вэты вагыргыӄэтпыԓьатгырго нитӄин.
Нытваӄэнат ынӄэната рагэнэвыт, рэмкын ныԓьувылгыӄин лымынкы, миӈкы нымытлёчетӄэнат, нытэйкэвӄинэт, ныръилеӄинэт, ныӄэплювичвэтӄинэт, аʼачека-ым нырэԓьуӈӄинэт ӈэвъэнлыӄылти.
Ӈэвысӄэтти нытэминӈычитӄинэт ваӈэк, ывик.
Рыпъёно нитӄинэт имыръэнутэт: чайкокат, чай, ӄэмэт, чааттэ, рэпалгыт, ыʼттъынэлгыт, тааӄ, кылылет, титит, ӄутти.
ПОЧТА МАГЛЯТА РЫПКЭРАТЪЁ Ыммэмы рагпэԓьо нитӄин, ытлыгын Тыӈэнтэу 1935 гивик Петропавловскык-Камчаткакэн гииӈит гэкэлиткулин курсык партиякэн ынкъам советкэн мигчитԓьин ынкъам ынкы гыюлетыплыткук гайпатлен председателё сеԓьсоветык.
Ымваӈэт маравма ытри магляԓьын Сиреникайпы эмэрмэрык лыги лынъёлӄыл почта ныривлыӄин, ынӄоры нынватӄэнат ытри ынӈин ваԓьын гапочтама.
Малятытвама ӈаргынэн тылянвык ытри нытваӄэнат 9-10 ныкэрэтъылёӈэттэ, ӄол нитӄинэт ёаʼнма норатваӄэнат тылек, наӄам чама нытваӈӈоӄэнат аʼӄалтатгыргыт.
Ӄулин ытлыгын гэнъылвиривлин тылеԓьын, ыʼлчыку вагъэ.
Ӄэтэв оʼраӈ гатвален мрагмынгытлыӈын ынкъам левыт.
Аʼтчама оʼравэтԓьтат, ытлён ныномаватӄэн ыʼттъэ, нынмылюӄин.
Ярак вама наӈӄагыннэгӈыттыӄэн.
Ӈэвмиргэ Нутэӈэутынэ ӄонпыӈ нинэнниӄинэт лилит, памъят, иръыт, плекыт ынкъам ӄутти омавэръыт ваԓьэты майӈымаравынвык.
ВЪЭГЫРГЫН ЫТЛЫГИН ЫʼЛЁК ЭНАЛВАТКЭН 9 майык гымнин гэнъэтлинэт ӄымэк 9 элеӈитти ынкъам ынӄэн ыʼлёӈэт лыги тылгыркын.
Ымыԓьо мургинэт нымытваԓьыт ныкоргычьатӄэнат – майӈымараквыргын гэплыткулин.
Ынӈэнъылё гавэтгыԓьатленат килвэйык ӄорагынрэтыԓьык рээн ӈэлвыԓьык.
Гымнин ытлыгын гавэтгыԓьатлен тэнӄитпыӈык ӈэлвыԓьыԓьыт ынкъам ԓьусӄивык чакыгэт Тъэюӈӈы (гымнин ытчай).
Ынан гэркурлинэт ӄэвииръыт.
Ӈэлвыл нытваӄэн 8-10 километрмэл урэԓьу нымнымгыпы, мачымыԓьо гуйгуԓьыт гэквэтлинэт ӈалвыԓьэты, йытоткоԓьа гым нанпэляквым ярак.
Умэкэтыԓьыт чавчыват ытлыгэ ганкоргавленат, иӈӄун майӈымараквыргын гэплыткулин.
Челгы-Армията галвыленат эʼӄэԓьыт_фашистаԓьыт, рывэлынкыӄунэвнинэт ымыԓьо, ивнинэт: «Ымы тури гэвинрэттури , гэӄитпыԓьэттури мигчирэтык рэналванӈык.
Тэкэм ынӈэномаканма ӄол чавчыв Нотапынмэпы, микын гиткэлинэт колхозатынво ӄаат, пылвынтыԓьын явъарэӈата гакыплёлен ытлыгын парвытгырык.
Пэтле гэрэтлин гойгогты, кытъаткэ-ым налвавын рыегтэлевык – въигъи.
Ытлён нулювын 12 майык тэмурыгӈэ, гарынпэглявлен пограничиника ӄонпыӈакватыԓьын ыʼттъыютԓьагты.
Ынӈин вагъэ вагыргын, титэ въигъи ытлыгын такамъылёк Эналваткэн 9 майык 1945 гивик.
Энмэч галягъат 70 гивиӈитти ынкатагнэпы.
ВЯТКАКЭН АʼАЧЕК КЭЛИНЫГЙИВЭТЫЛЬУ НИТӃИН 1954 гивик мургин нымнымэты пыкиргъи ныӈинӄин кэлиныгйивэтыԓьын торымгоклассыԓьэн Михаил Кузнецов нымнымгыпы Пакшай Уржумскыкэн районкэн Кмровскыкэн областэн, энмэн мариец.
Кэлиткуплыткук Уржумскыкэн педучилищек ытлён гэнӈивылин мэгчератынво Чукоткагты.
Мури мытӈавтыӈмык 10 декабрык 1955 гивик вама 25 гивиӈитти рытомгавтагнэпы Чукоткакэн национаԓьныкэн округ.
Гъурэтлинэт нэнэнэт: ӈирэӄ ӈээккэт ынкъам экык, ымыԓьо кэлийгулетгъэт: ӈээкык Галя Ӈэйӄыӈэ феԓьдшер, Мария Валеткэ бухгалтер ынкъам экык Владимир Кузнецов – тараӈыԓьын, амӈырооткэн йылгыгмиӈыт.
Гым этэӈкэлийгулеткыԓьигым, ытръэч ӈыраӄ класстэ тыплыткунэт.
Гымык кэлиныгйивэтыԓьу гитлинэт айванаԓьын Сергей Николаевич, нынны тынтыяатын ынкъам лыгъоравэтԓьан Пётр Номынкау.
Гинэнкэлитувлин эмвулӄытвик Михаилына, ӄутырык рээн, нэмыӄэй эйгулеткыԓьэ кэлиткук.
Ыʼлё-ым гэмигчирэтигым ывиԓьу кынъёрак ынкъам маляврак.
Ыʼвэӄучитэ ыʼлё нинэныйгулевӄинэт нэнэнэт, вулӄытвик-ым – майӈыянвыт, лымӈэ ӄорагынрэтыԓьыт, ваԓьыт ӈэлвыԓьык, нылейвыӄин ырыкайпы Челгыраԓьык рээн , миӈкы гатваленат кэлиныгйивэтыԓьын, инэнмэлевэтыԓьын, киноткоԓьын, нэнатвыӄэнат торпыӈылтэ, рывэтгаквыргыт ынкъам мигчитлыӄылти правлениен колхозэн, ваԓьыт вагыргыт ,эʼмитлёнат гэкэлилинэт районкэн ынкъам центраԓьныкэн газетак.
Ӈэлвыԓьыԓьэ ытлён ыʼлгу нылгыӄин.
Ытлён ырыгрээн нывэтгавӄэн талыгъоравэтԓьаӈа, гыюленнин йилыйил.
Нымытвама Янракыннотык, кэквъи морыгвагыргэты, нынныӈыттыӄин, нуткучьыткуӄин.
Мури Михаил ынкъам мургинэт кмиӈыт гатваморэ ынин уʼрэтнутэк нымнымык Пакшай.
Лыги тытчынэт ынинэт ӈирэргэтри йичьэмиттумгыт ынкъам ӈыроргатрэ чакэттыт.
Ынин ытлыгын Гавриил Иԓьич Кузнецов, титэ эӈэвъэнкэ гэнъэтлин гинэнмэйӈэвлин кмиӈык, ынан рыкэлийгулевнинэт ымыԓьо ытри.
Ӄол итгъи Михаил эйъуткусӄиви ӄитыԓьын мэмлеты, тылянвык ёоʼръогъэ, тымӈэквъэ, горатвален ыннанванвык ръэтгэлек, ӄынвэр ӄитывъигъи.
Ытлён нэнарэръёвын нымыттваԓьа чейвэ, риӈэнэӈэтэ ымы, нэԓьугъэн вытку галяк оʼптытъар ыʼлёӈэттэ ыʼлниӈэԓьын орвыткынык.
Кэлиныгйивэтыԓьу гитлин Михаил мыкыӈ 20-к гивиӈитти.
Ынин олёвынвын гынрыру нэлгыркын ынан рыйголявъёттэ кэлиткуԓьэ.
Пэлӄэтыплыткук Михаил ынкъам ӈылетыплыткук яраӈы гым тыялгытык Ватыркагты Беринговскыкэн районкэн, миӈкы энмэч нынымытваӄэнат гымнинэт кмиӈыт ынкъам ручевыԓьын ытля.
Михаил нымкыче гинэнпиривлин анъякалета, премията, кытъаткэ-ым таӈымыԓьо Михаилын ынкъам гымнинэт документыт ранлыванма гэлвылинэт.
Игыр Вера Николаевна пенсияԓьо итыркын, нымытваркын Анадырык, миӈкы нымытваркыт ынкъам мигчирэтыркыт ынинэт йылгыгмиӈыт.
Ӄулин Вера Николаевнана пиврэӄытъуле энанӄамэтвакъэ – ынӈатал нычачаӄэн рытакэчгылгав ынӈэнаӈӄагыннэкэн мытӄымыт, нэмыӄэй йитгилгын.
-Анадыркэн кынмаӈӄы элек мыгпиврэӄыԓьын.
Ивкэ ӈан ӄутти нанъынмыркынат, нэнъынвилыткувыркынэт роонво вэлыткорайпы «Мургин и Рэмкын», – плытковачык гивлин Вера Николаевна.
– Тэгъеӈыԓьэ пэтле нэнъыркурын пиврэӄытъул, микырык гэнкэвлин рук еп майӈанма ынӄэн таӈроолӄыл.
Гаймаӈэн нэнъылпууръэтын ратъё ӄоленотайпы короватакэчгын, свиьятушёнка.
Раиса ЗОТОВА, кандидат медицинскыкэн наукэн, г. Анадырь НЫМНЫМ ЧАПЛИНО Гъурэтигым гым айванаԓьэн нымнымык Новое Чаплино Провидениякэн районык, эʼмитлён варкын кынмаӈӄачормык Ткачен.
Ытля гымнин – Рэнтыӈа, уʼрэтыԓьын Ӄивагʼмитык.
Паспортанӈак ытлён гэныннэтлин Марияно, нъэйӈэвӄин-ым нутэтумгэ Мария Павловнано, чама лыгэн – Машано.
Йытоткоԓьыт ганъялгытатленат Старое Чаплинойпы мал-1958 гивик.
Рэӄъум?
Нивӄинэт, энмэн чымче варкын уран, ӄутти-ым гивэ, эйичгэ ваны мимлетыркынин.
Ытԓьата масӄонпыӈ нэнакэтъоӄэн ралӄаӈынвын, маӈэнӄач въэныт гатвата, чымче гылмэмлыванвыт.
Мыкыӈ нэнатвыӄэн Старое Чаплино, мэӈӄо чымче аӈӄы – гыннэгӈыттынвын.
Тымганма кынмаӈӄачормын Ткачен ынӈатал нытаӈпэраӄэн, гыролмакы ӈэйыт, ӈроӄ ынӄоры гатва Комсомоԓьская, Пионерская ынкъам Октябрёнская.
Ынӈэнӄач ӈэргэрык гуунъынӈэтэ.
РАЯГТАЛӇЫГЫРГЫН Тэлеӈкы мури нынымытваморэ оттырак ывинтэтэ рытыԓьык.
Гым майӈанма ынӈатал эӈъэлю гэлгылин тоттыӈгыргыгн.
Наӄам кытыйгыванвык пэтле ныӄытвыӄинэт пэнъёлгыт ынкъам рэмкын колё нымкъэв нытапамъяӈӄэн.
Ԓьэлеӈкы вылӄывыл ныӄитыӄин.
Гамгарак нытваӄэнат бочкат гэмлыма, ратъё ковлёрвыаймыԓьа.
Чама тинтин гэрэтэ трактора.
Этинкэ вак нинэнылгэвмури ыʼԓьыл.
Ёаʼнма ээгнилгыт нылпъиткуӄинэт ынкъам мури ээкэткэ вама вусӄымчыку нынъэлмури.
Ээкэтык нэнаяаморэ мытӄымыт.
Наӄам ымы майӈыёаʼнма вэнлыги ныкэлиткумури.
ВЫКВОВЭЧВАТГЫРГЫТ ЫНКЪАМ ЛАПТА Нувычвыԓьэнмури, еп ӈээккэӄэю гэринӈигым мэлевӈэвысӄэту.
Чама ыʼлгу нинэлгымури выквовэчватгыргыт ынкъам русиԓьин лапта.
Гэнарэръёва малявракэн мырытъынвык ӄэргычьытъолтэ, тинпувтыӄэгти, эʼмитлёнат нинулювмури ӈотӄоры энарэрынво ынӄэн.
Волейболыткокэн ваны чымче калеткорайпы гатвален, мури ӄонпы ынкы гаратваӈа, ӄэлюӄ ныпэгчиӈэнмури, нэмыӄэй нырувичвэнӈымури.
НЫЧАЧАӃЭН ХЛЕБ ЫНКЪАМ МАРАВРАТЫЛЬЭН ТАМЭНӇАТГЫРГЫТ Ынӈингивиткук ӈэргэрык морыкы ӄонпыӈ парохода нинэныпкирэтӄинэт кимитъыт.
Нэнэнэт пэнинэт ынӈэнӄач, кынмаӈӄачормык ваԓьыт, миӈӄы ӄол гэнтэ гэԓьутэ раратъёттэ кымчек, майъолян, ӄутти.
Парохода нинэныпкирэтӄинэт роолӄылтэ, эвиръыт, эмыръаяанаӈат.
Лыгэн-ым лёӈъота нинмури.
Тахлемӈыԓьо нитӄин Татьяна Ивановна Аносова-Ащепкова, микынэ ынӈатал нычачаӄэн хлеб нинэтэйкыӄин.
Ӈъотваԓьатык ытля пэнин татапочкаӈыԓьын рывэлытковынво, наӄам ӄол гитэ нынкиритӄин ваӈэк, ӄымэл-ым инъэ нинэплыткуӄинэт яраплякыт тэйкык.
Ымваӈэт мурык ыʼлгу нинэлгымури маравратыԓьыт, наӄам амалваӈ ваԓьыт.
Элек ытри нырыткуӄинэт ӄаагнавытконвык, ԓьэлеӈкы-ым тигэ лейвыԓьыт гыролмакы нымнымык.
Ырыгрээн чаплиноԓьыт вэты гэкрычмэ.
Клуб нычьууӄин, эʼквыргъам рэмкын ӄонпы гэчевкы нывтваӄэн.
104 РУБЛТИ – МЫГМАНЭТ Совхозык «Заря коммунизма» гатвален ваӈэран, миӈкы ӈэвысӄэтти нытэвиръыӈӄинэт гыннэгӈыттыԓьэты, элек-ым тамытӄыӈынвык нынъэлӄинэт.
Ынӈингивиткук аӈӄачормыкэнат нымнымыткогты нинъэмэтӄинэт тымъёт ръэвыт пэгчаткота «Звёздный».
Мытӄымыт бочкачыко нынэквэтэвӄин Владивостокэты парохода.
Ӄулин ытԓьата инэмигчитԓьугъи тамытӄыӈынвык ынкъам ӄымэл-ым мынгыкво тылгынэт 104 рублти, нымкыӄинэт гымыкы манэт.
Ытԓьата курнин гымыкы яаёлкеыл гэтленъютэ велосипед.
Лымӈэ гатвален мурык рэӄовран, миӈкэкин гынникыт аӈӄагыннэгтакэчга ныквэйӄинэт мигчитԓьэ.
Наӄам калеткорак вама ӄол гитэ гарамэмылытъолӈа, гарарыркатъолӈа, эвыр ӄычейыръыт гэрэнуӈэ, уйӈэ ваԓьыт интернатык.
ЧАВЧЫВАТ ВАГЫРГЫТОМГО ГЭЛГЭ Коралыԓьанма чавчыва мури ӄонпы ныӄаанманморэ.
Наӄам чавчыват мачалваӈ нывэтгавӄэнат, ӈэвысӄэтти – ӄынур гайыркывэтгава, ӄляволтэ-ым –г эрычгывэтгава.
Гымнан вэтгавыԓьыт талыгъоравэтԓьаӈа люнчичевэ нинэнтигым.
Ытԓьата чавчыват нинэтэвиръыӈӄинэт, лыгэн-ым рэмкыт гэкимитъылпууръэтэ тэлеӈкы.
«МЛЯВ ВЭТЛИН» – ЙЫӃӃАЙЪЫМ!
Ымваӈэт айванаԓьэн нымнымык рэмкын гамлявлен ынкъам гэтипъэйӈэллин вама амалваӈ ваԓьыт крычмыт.
Ынӈингивиткук гымнин гатвален лелелпэраԓьын вытычгын.
Элеръук нынтойгым ынкъам нымгойгым ӄэргычьыгъет танԓьоӈ ытԓьата млявык.
Калеткомгок путурэк намгомык рыйгулевык Сигунылик Марина Ивановнана.
Ӈоткатагнэты лёӈынтыяата ӄутти млявыт ынкъам грэпыт.
Тэнмычьо «Мляв вэтлин» – ынӈатал йыӄӄайъым!
НОВОЕ ЧАПЛИНО ӃЭГЛЫНАГЭТ ТУРЫТВИГЪИ Калеткорак мурык гатвален грапчакэн коллектив, эʼмитлён гамгакрычмыма нытипъэйӈэӄин.
2005 гивик гым нмэ гатвайгым чычеткин нымнымык.
Ӄэйгыпэ нымным Новое Чаплино гэтурытвилин, мыгтотраԓьын, ваннаԓьыт, аʼляёраԓьыт ынкъам мыгӄэлгиԓьыт.
Варкын тортылячьыран.
Гэтэйкылин ковлёрвыран.
Администрациен мэгчетрак ӄача вытрэтыркын малявраӄай.
Ымы нэтэйкын кынъёраԓьын калеткоран.
Гакоргавэгым нымтумгык рээн.
Наӄам гатаӈкэтъота ымы тэлеӈкин нымытваваны… Мури гакоргымайӈанморэ!
Гаӈъалнымытваморэ, вэнлыги гакоргынымтваморэ.
Рэто ӄол гэнтэ мургин пэтыраӄай, миӈкы гакачьарытвайгым, миӈкри ӄун гымыгрээн гатвален гымнин ыммэмы.
Ытлён аʼӄантыяатыӈ!
Гантэнмавлен Иван ОʼМРУВЪЕНА Чукоткак кумъу ынкъам лыги нэлгыркын нынны ваӈӄыттамэнӈыԓьэн-художникэн Вукволын.
Лыгъоравэтԓьарык ынкъам айванаԓьа тэнлыги ынӄэн нынны – ваӈӄыттамэнӈыԓьэн, микынэ ганэргыпавлен Увэлен, ынкэкинэт оʼравэтԓьат.
Ӄорагынрэтыԓьа , гыннигӈыттыԓьэ торыкы гаймаӈэн наранымӈылявӈын, иӈӄун ытлён ӈиныԓьу солдато маравынвэты гэквэтлин ынкъам ганмылен эʼӄэԓьэ вэрэӈма мургин Уʼрэтнутэнут.
Ӄол материалык газетэн «Советская Чукотка» 1970-ӄав гивиткук Вуквол гатвылен корреспондента Владимир БОНДАРЕНКОНА.
«ГЫМЫГРЭЭН СОЛДАТО ИТЫРКЫТ ТАӇЪААЧЕКЫТ» … Ытлён нъэли солдато Челгы-Армияк еп амгока Отечественныкэн Майӈымараквыргын.
Акватыӈӈок маравратчастэты ынан гэкэлилин письмо Ленинградгыпы Центраԓьныкэн музееты В.И.Ленинын, миӈкы энмэч ганомкавытвален ынан кале ваӈӄыт.
Чевмыписьмок москвакэн художникына А.И.Дондышына ынан гатвылен: «Ӈоткатагнэпы гыт ӄыта-письмоӈыркын Челгы-Армиягты, ӄытвыгын, ыʼмто миӈкэ-мил ваԓьын кале гымнан ваӈӄыт.
Адрес аʼтав тырэнӈивыӈын элгулеӄ пэтле.
Челгы-Армиягты тэквэтыркын 23 сентябрык – артиллериягты, ынкъам тивыркын, юрэӄ ӈэнку ръэнут тырарисованӈын музееты.
Челгыармияԓьэн тинэнӄитпыӈ гыныкы Вукволын.
21 сентябрык 1939 гивик».
Маравратыԓьэн ваӈэлтатгыргыт, гыёлятгыргыт амӄынэргатык… Эʼквыргъам ымы ынӈин вама художник ныри-соватӄэн, иӈӄун ӈотӄоры ваӈӄытык ынӄэнат кэлик.
Армиятвакэн вагыргын Вукволына ӄитпу нинэл-гыӄин.
«Гымыгрээн солдато итыркыт таӈъаачекыт, тэнчимгъуԓьыт» нэнанымӈылявӄэн письмок ынан кэлиныйгулевыԓьын Пётр Яковлевич Скорик.
«ЫНӇАТАЛ ФАШИСТЫЛЬЫТ КЫТРЭВАТЫРКЫТ ПЭНРЫТКОЛЬАТЫК, ЫТРИ-ЫМ МОРГЫНАН МЫТЫНМЫТКОЙВЫРКЫНАТ» … Ырытпэгляткота, эна-нымӈылява Совинформбюрон мараквыргын моогъэ таӈавэтываӄ мургинэт городыткогты ынкъам нымнымыткогты.
Нэкэм гэӈъэлетлинэт ынӄэнат, микырык ынанъыттъыёл нэнрынгиивын пэнрыткоԓьын эʼӄэԓьын.
Полк артиллеристыргэн, миӈкы солдато нитӄин Вуквол, нэмыӄэй маравынвык.
«Фашистыԓьыт кытрэвпэнрыткоԓьатыркыт, – ныта-письмоӈӄэн маравынвэпы ӈиныԓьын солдат ечьамэттомгэты Туккайына, - моргынан ытри мытынмыткойвыркынат, мэслюнйылӄэтэ мытитыркын.
Ыныкит-ым гэйылӄэтэ, рэто гэлгэ Увэлен чычеткин.
Ынӈатал ынӄэн чекыяа варкын.
Ымы Ӄытрын рэто тылгыркын… Тымӈэръантата аʼӄалпооръатыӈ Чычетнутэнут.
Чукотка, Россия… Ынӈатал ӄэглынангэт гэргава ынӄэн тывма!».
Ӄолеписьмок Вукволын гакалевэтгава ынан унмъэӄу лынъёт эӄэԓьыт.
Письмо гэкэлилин пушкаткынык маравпэнрыткоплыткок эʼӄэԓьыт: «…Гапэлятленат амыргынан пэнъёлгыкэнат ӈылынтоёлгыт эвыр пуйъэтӄы-ԓьыт гынуԓьыт рэнмыт.
Гынунык чит нымнымин рыпилгувэ йымэс-ӄыёлгын.
Ынӄэн вэты аʼӄантыяатыӈ!».
ЫТРИ ВЭТЧАТВАРКЫТ ЧЕЭКЭЙ– ЧЕЛГЫАРМИЯЛЬЫН ЫНКЪАМ ГЫННИГӇЫТТЫЛЬЫН Вукволына чимгъучыку гэтчылинэт маравмакэнат вагыргыт.
Ынан ынанъыттъыёл лыгъоравэтԓьэпы гатвыленат нотавэрэӈатгыргын.
Ынан ынанъыттъыёл чимгъуу гэлгылин рыкалыровынво искусствок чегройӈатгыргын, вэты эʼӄу лынъёттэ маравпэнрыткогыргыт ӄоленотагты, ӄолеваратэты.
Маравынвык ӄэлюӄ-ым Вуквол ӄырымэвын ны-ваӈӄыткалечетын.
Ынан ытръэч тэйкынинэт ӈирэӄ карандаша рисоватъёттэ ынкъам тыӈивынинэт ынӄэнат Чукоткагты.
Ӄол рисункак гэныгйивэтлин челгыармияԓьын, микынэ нэнатынпыӄэн валята рыпэт ӈыроргатрэ фашистаԓьыт.
Эʼӄэԓьыт нъаӄапэраӄэнат ынкъам аяйвачкэгты рыкалыровъёттэ.
Ӈирэӄэв рисункак гэтэӈыныгйивэтлин оʼмрычаакайытвагыргын маравыԓьэн ынкъам ырыкы винрэтыԓьин рэналванӈык.
Ытри чеэкэй вэтчатваыт – челгыармияԓьын, ӄэгнэвыткуԓьын аʼӄаьэты, ынкъам чукоткакэн гын-нигӈыттыԓьын, миикынэ нинэй-ылӄинэт риӄувнэлгыт фондты нутэ-вириӈэткин.
ЫНКЫ ТАНЛЬОӇ ЫʼЛГЫЛЬАТГЫРГЫН ВАРАТЫРГЭН ЧЕЛГЫ-АРМИЯГТЫ Ванлята маравынвык ваԓьа жудожника йичьэмиттумгэ Туккайына ӈирэӄ ынӄэнат рисункат йылнинэт ваӈыткалечетыԓьэты Ӄытрыкин куԓьтбазакэн Оннона.
Ынан рисункат кэлининэт ваӈӄытык.
Тайкыё чукоткакэн ваӈӄыттамэнӈыԓьа гэнӈивылин ӄэвииръу Центраԓьныкэн музееты Челгы-Армиен.
Декабрык-ым 1942 гивик Москвайпы гэпкитлин письмо, миӈкы гатвылен: «Тумгытум Онно!
Гынин ӄэвииръын, тантайкыё рыкалыровыркын игыр Центраԓьныкэн музейык Челгы-Армиен.
Ынкы танԓьоӈ ыʼлгыԓьатгыргын ымыԓьо варатыргэн мурыгнутин пытлиӈыԓьын_Челгы-Армиягты, нутэвириӈэтыԓьэ аʼӄаԓьэпы.
Коллектива мигчитԓьин музейык челгыармияԓьымэл гыт нэнвэлынкыӄунэ-выркынигыт.
Эрым ЦМКА Федянин».
Письмо, тыӈэвыё маравынвэпы Вукволына, миӈкэкин конвертычыко гатваленат ӈирэӄ рисункат, гитлин ытръэчкинэну.
ЫНАН ГЭНИЙГУЛЕВЛИНЭТ РИСОВАТЫК ЛЕНИНГРАДКЭНАТ ӇИНӃЭГТИ …Авъеткынка нылемури равытгыръеквэ городэн Ленинград, норатваморэ нывэлытвак кэтъоквык маравынвык ваԓьэты ӄача.
Вай ӈотӄэн калеткоран № 210, ваԓьын Невскыкэн проспектык, миӈкы Вукволына, энма студенто Институтык айгысӄываратыргэн нинэнлеӄин кружок рисоваткэн.
Ӄол рэнмык яракэн Невскыкэн проспектыкэн гэкэлилин: «Гражданторэ!
Ӄагнавыткома пушката ӈотэнӄачкэн равытгырык вак ваймангыргын».
Ивтыл-ым гэкэлилин «Кэтъонвы пытлеӈычьатгыргын ленинградыԓьэн вама 900-ыʼлёӈэткэн блокада городэн ынӄэн калеё ганпэлявлен».
Кэлиныгйивэтыԓьын Вукволын Пётр Скорик гэнанымӈылявлен, иӈӄун ӈотэнрак лыгъоравэтԓьэн аʼачека гэныйгулевлинэт рисоватык ленинградкэн ӈинӄэгти.
Ытлён акалготкэкыԓьо, мэгчетротԓьо ынкъам тэӈкэлиткуԓьу гитлин.
Гитлин… Ынӈатал этчаравэтгав.
Ынӈэнвэтгавык – гылёгыргын, лыги лынъё мынгытъёт гивиткуӈит, аʼӄанылпъэӈ ваԓьын чаакайытвагыргын егтэлыԓьин ынкъам маравынвык тымъён…
Анфиса ШАРЫПОВА, урэмигчитԓьэн, г. Анадырь Дарья Филипповна Никитинан 26 мартак рэнъэлӈыт 85 элеӈитти, мэӈӄо ӄымэк 40 гивиӈити гитлин секретаро ынкъам председателё Варээӈкэн сеԓьсоветык вараткэн депутатыргэн.
ТОРВАГЫРГЫН ТОРВАНВЫК НЪЭЛЫК – Гымнинэт йытоткоԓьа: ытлыгэ Филипп Михайловичына, ытԓьата Фекла Осиевнана Павловырык гэнмэйӈэвлинэт 7 кмиӈыт: 3 эккэт ынкъам 4 ӈээккэт, – нивӄин Дарья Никитина.
– Гъурэтигым Осёлкинок, мэӈӄо гым уʼрэтык йытоткоԓьыт гаялгытленат торванвэты, эʼмитлён гатвыӈӈолен Варээӈ.
Еп антомгавка колхоз гатваленат тумыгрээн ванвык Осёлкино, ваԓьын чымче Крепостык.
Ытри, этъым, кытэ ӈэнку ганымытваленат авээнвыэнарэрма, ӄытлыги рыпэт 20 гапарочма гивиӈитти голвытваленат.
Торванвык гатваленат амрытэнма 20 ӄаарамкэн ройыръыт, ынкыгрээн Павловывнтэ, Дьячковынтэ, Берёзкинынтэ, Шарыповынтэ.
1941 гивик ыргынан гантомгавлен сеԓьхозартеԓь «Светлый путь», председателё гайпатлен Иннокентий Павлов, туземныкэн советык эрму гэԓьулин Максим Павлов.
Нымнымӄэйык гэтэйкылин калеткоран янор ӈэранклассыԓьын, яачы ӈраӄав класстыԓьын.
Ынкы кэлиныгйивэтыԓьу гитлинэт ӈирэргэтри русиԓьин ӈэвысӄэтти, аʼнӄагыргын, тынтыяатынат ыргинэт нынныт.
Тъэркинэт гатваленат кмиӈыт.
Ытри нынмэйӈэвӄинэт интернатык, ӄэлюӄ ыргинэт йытоткоԓьыт масӄонпыӈ гатваленат эмнуӈкы, ӈалвыԓьыӈӄач ынкъам откочьытконвык.
Интернатык кмиӈыт нынӄамэтвавӄэнат.
– Ӈэнку гымнан тыплыткунэт ӈраӄ класстэ, ынӄоры Марковок – 8 класстэ, – нивӄин Дарья Филипповна.
– Нымнымык гэтэйкылинэт ныппылюӄин малявраӄай, лымӈэ элгытавран ынкъам вэлыткоран, миӈкы вилыткумигчитԓьу гитлин Василий Семёнович Шарыпов.
Кимитъыт ныныпкирэтӄинэт Крепостэпы чинит варээӈыԓьа.
Крепостэты нылӄытӄинэт ӈирэӄ-ӈроӄ ӄляволтэ гъыттъыма.
Эвычагты алянталма ыʼттъыт ыʼтвыткынык вакъота нынтыӄинэт, гыргочагты-ым тыляма ыʼттъыт ныкылгэтӄинэт эʼмэтыԓьу ыʼтвык ваамчормыеквэ, ынӈин гэвинрэтэ оʼравэтԓьэты.
Нымнымык гатвален ымы тахлебӈыран.
Гамгаройыръэн гатвален огород, миӈкы нынынӈэвӄинэт картофеԓь, капуста, ӄутти овощит ынкъам тааӄ.
– Микынэ нэныгъюлевтык огородык мигчирэтык?
– тымӈылёгъан гымнан пычвэтгавтомгын.
– Ныпкирӄин Марковэпы агроном Гунченко, омаканма ынан нэнатвыӄэн, миӈкри рынӈэвык тыӈачьыроолӄылтэ.
Ытлён гэпкитлин Чукоткагты Молдавияйпы ынкъам нымытвама Марковок мигчирыплыткук пэнин эʼйӈэнэӈэткуԓьын скрипката.
ЛЫВЫНВО НОТАПЭНРЫТКОЛЬЫТ Нымнымык ӄача мыкуунъыԓьу гатвален: лиӈлиӈыт, рыттыт, вэривычьыт, лыгуунъыт.
Лыгэн-ым ӈэргэрык нэнэнэт гуунъыгилитэ, гэвинрэтэ ынпыянвэты огородык.
Нымнымык мачамӄорарамкыт ганымытваленат, ытри нуткучьыткуӄинэт, нынныӈыттыӄинэт.
Ымыԓьо гэвинрэтвылгэ нитӄинэт.
Ӄорат эмкыкыԓьин, ӈотӄоры ынӄэнат гэйытлинэт колхозӈалвыԓьэты, миӈкы бригадиро гэԓьулин Кирик Дьячков, мэӈин тэӈмигчирэтыԓьын гинэнпиривлин ордена Ленинын.
– Гымнин ытлыгын гитлин охотнико, наӄам ныкынтэчьэтӄин, гинэпиривлин гыйивӄэвэ «Ворошиловский стрелок», – нивӄин Дарья Филипповна.
– Чымӄык гыннигнэлгыт ынан нинэйылӄинэт Фондэты нутэвириӈэткин, ыммэмы-ым ынкъам ымыԓьо ӈэвысӄэтти нытэплеӈӈыӄинэт, нытэлилиӈӄинэт, нытиръыӈӄинэт, ынӄэнат ниилӄинэт кэмэтъырагты.
Ымыԓьо ромакавъёттэ эвиръыт нэнагтыӄэнат Марковгыпы выёԓьа-уполномоченныя.
ГАТВЫЛЕН КОЛХОЗ «ПУТЬ К КОММУНИЗМУ» Эркыпыԓьын йынрысӄын вээмчурмыкин ӄынвэр тылерэтэ итгъи, вээм ръилек гуйгун гимлыръутэ.
Ынӄэната нэнарэрымгогъан элвэԓьин ваны, миӈкыри таӈъялгытыӈ.
1951 гивик тимитэ торванвэты ачантатгъат, миӈкы игыр варкын Варээӈ.
Ынкыри умэкэтгъэт берёзовыԓьыт лыгъоравэтԓьэн колхозыԓьыт «Полярная звезда» ынкъам рымыԓьавъё колхоз натвыӈӈогъан «Путь к коммунизму».
Ымыԓьо кмиӈыт Павловыргэн гэкэлийгулетлинэт: Иннокентий Филиппович гитлин председателё колхозык, ынан гэкэлиткуплыткулин Хабаровскыкэн партиякэн Эквычьыкалеткоран, Максим Филиппович гэмигчирэтлин Марковкэн райкомык партиен, Алексей гэнъэтлин вэтгавъёлгыткоԓьо, гэмигчирэтлин геологияк.
Дарья ынкъам Вера – кэлиныйгулевыԓьу, Елизавета гэнъэтлин агрономо.
ГЭНКЭЛИТКУВЛИНЭТ ӃОРАГЫНРЭТЫЛЬЫТ Дарья Филипповна, титэ гитлин кэлиныйгулевыԓьу гуйгук, лымӈэ нылейвыӄин амноӈыԓьэпы, ӈэнри нитӄин гэкэӈэ лымэвыр маглята.
Нытваӄэн бригадак Кирик Дьячковын рыйголявынво пастухыт кэличитык ынкъам калевэтгавык.
Дарья Филипповна нивӄин, энмэн ытлён ныгтыӄэн гэкэӈэ чинит бригадира лымэвыр Максимына.
– Ӄорагынрэтыԓьыт ӄонпыӈ ныкоргавӄэнат гымыкы пыкэтԓьэты, торпыӈылтэ валёмык ынкъам рыпкэравъёгты тыӈэвыёгты, – нивӄин Дарья Филипповна.
– Кэлиныйгулевыԓьу титгъэк 1959 гэвэтагнэты.
ЭНМА ПРЕДСЕДАТЕЛЁ СЕЛЬСОВЕТЫК Ынӈингиик ытлён гъэйӈэвлин мэгчерынво секретаро Варээӈкэн сеԓьсоветык ынкъам энмэч сентябрык 1962 гивик гэԓьулин председателё, миӈкы гэмигчирэтлин 2001 гэвэтагнэты, лыгэн-ым ӄымэк 40 гивиӈитти.
Нымкыӄин мигчитти эӈъэлю гэлгылинэт амӄынъычо: ранӈакэн ынкъам нымытвакэн, ройыръытвакэн ынкъам калеткоракэн, малявракэн ынкъам вилыткукин.
– Ынӈатал гэӈъэлетэ ранпаавӈык эʼӄимлюԓьэтык, – нивӄин Дарья Никитина.
– Ӄонпыӈ гынрыру гэлгэ, титэ рывэлытковъёлӄыл эʼӄимыл.
Эʼквыргъам, нивӄин Дарья Филипповна, таӈэтъо кытвагыргыԓьо гапэраленат 90-ӄав гивиӈитти галяԓьын векэн, титэ рэмкын горатвата аманэмынгывыка вак, титэ Варээӈэты ганоратвава эрэткэ роолӄылкэмэтъыт: ыпляан, сахар, ыпалгын, корыпат ынкъам ӄутти.
Ымы асолка уйӈэ солятынво ынныт, асахарка уунъык яанво.
Мэмлянма-ым ынӈатал гаваӈэлтата.
Лыгэн-ым ымыԓьо вагыргыт аʼӄатвыӈ рыров вама армайпы, районкэн авыннымнымгыпы.
Справка «КС» Дарья Филипповна Никитина – урэмигчитԓьэн Россиен, отличник калеткогыргыкэн.
Гинэнпиривлин ордена «Знак Почёта», медаля, нымкыӄин анъякалета, гыйивӄвэ эналватыԓьэн социалистическыкэн ӄръачеткэн.
Гъывэӄучитэ Владимирына рээн ыргынан гэнмэйӈэвлинэт ӈээкык Натаԓья ынкъам экык Валерий.
Мэйӈэтыркыт ыргинэт ӈэръамытлыӈыргатрэ йылгыгмиӈыт-ытлювъёӄагтэ.
Иван ОʼМРУВЪЕ Ринъэтэнӈык гыёлчетгыргык фондэн «Купол» 2014 гивик гэтэйкылин такнигаӈынвык русиԓьин-айванаԓьэн словарь.
Пыӈылтэлыркын тасловарӈыԓьын кэлиныйгулевыԓьын Чукоткакэн многопрофиԓьныкэн колледжык Натаԓья Радунович.
ПЛЕПЫ ВАЛЬЫН ВАГЫРГЫГЪЕТ – Русиԓьин-айванаԓьэн словарь чаплиноԓьэн вэтгавыгъет гэтэйкылин яанво студента колледжэн, калеткораԓьа Чукоткакэн АО, Государственныкэн педагогическыкэн университетык нынныԓьын А. И. Герценын Санкт-Петербургык, миӈкы нэныйгулевыркын айванаԓьэн йилыйил, – нивӄин Натаԓья Петровна.
– Ынпыянвыт нынымыкин Сиреники Валентина Брагина ынкъам Арон Нутаугъе, Вэлӄылкин – Галина Схак, Новое Чаплинокэн – Анатолий Салико гэвинрэтлинэт гымыкы тасловарӈык; гэнинъэйвыткулинэт танчечавынво ӄутти вэтгавыт ынпыянвыт Провидениякэн Людмила Аʼйӈаӈӈа, городкэн Анадырь Светлана Тагъёк, учёный-лингвист Санкт-Петербургэпы Николай Вахтин.
Ымыԓьо ытри тынвэлынкыӄунэвыркынэт!
– Гыт ивыркын, иӈӄун словарь ганоратвавлен тэйкык – мыкыӈ 10-ак гивиӈитти.
Отчой … – Вынэ ынӄэн урэкыԓьин.
Ынӈатал тыкачьаравыркын тэйкыплыткук словарь.
Ынӄэн тымгогъан тэйкык, титэ тычичевын рытыяатымгоё Чукоткак мургин айванаԓьэн йилыйил, титэ талпыӈӈогъат гыюлеткинэт йилык кэлит, ымы русиԓьин-айванаԓьэн словарь, эʼмитлён плепы нъыпэрагъан яанвы игыркинэт вагыргыгъет.Аʼӄалтатгыргыт гыюлеткин айванаԓьэн йилык гэвытрэтлинэт еп советкэн вагыргынляма, титэ калеткорак Чукоткакэн наныйголявымгогъан гыёлятгыргын йилык кытэ ынпычьыклассык, ымы ӄол гитэ мачалваӈ ганлямголен энаныйголяквыргын йилык тъарваратыргэн.
Ӈоткатагнэты гаяаленат ытръэч ӈирэӄ словартэ: академическыкэн словарь айванаԓьэн-русиԓьин йилин, тайкыё 1970 гивик Рубцована Е. С.
(19000 вэтгавыт) ынкъам калеткоракэн русиԓьин-айванаԓьэн, тайкыё Меновщиковына Г. А.
(5000 вэтгавыт), эʼмитлён рыплепавъёлӄыл таӈъяанво.
Тайкыё гымнан словарь рэвинрэты энаныйголявыԓьэты ынкъам калеткоԓьэты, ымы ӄотырыкы рэйгуленӈыԓьэ тэӈыйгулетык айванаԓьэн йилыйил.
ВИНРЭТЫЛЬЫЛӃЫЛ ГЫЮЛЕТЫК ЙИЛЫЙИЛ – Ивкэ нъытвыгъан мачмыкыӈ словарь, Натаԓья Петровна.
– Ынӄэн ӄырымэн тымӈэсловарь-вэтгавйыръын, ынкы варкыт нымкыӄин тэнмычьыт яакэн вэтгавык, тэкэлиӈык, пычвэтгавык.
Йилыйил айванаԓьэн ынӈатал нитчыӄин рэйгуленӈык, ынкэкин грамматика, миӈкы инъэту итыркыт суффиксыт вэтгавынтомгавыԓьыт.
Словарык варкыт пыӈылтэлтэ гамгавэтгавыгъет ынкъам ынӄэн винрэтыԓьылӄыл тэӈыйлетык вэлер чымӄык вэтгавыт айванаԓьыелыкэн.
Наӄам словарь нъывинрэтын этлы ытръэч гыюлетык грамматика айванаԓьэн йилин, ымы тэнчичевык куԓьтура айгысӄываратэн, ыргинэт чимгъут, нымытвавагыргыт.
Словарык варкыт этнографическыкэн ынкъам историческыкэн вагыргыт варатэн.
Лымӈэ ынкы гэнчеэкэвлинэт икутъэр приложеният: суффиксыт айванаԓьэн йилин; таблицат грамматикэн; гыйивӄэв нутэкэликин ныннык, ныннык ӈэвысӄэтин ынкъам ӄляволен.
Яама словарь кэлиныгйивэтыԓьэ гаймаӈэн тантайкыӈ амалваӈ ваԓьыт кэлиткукин кэлит гыёлятынвы айванаԓьэн йилыйил.
Словарь винрэтыԓьылӄыл ӈотӄоры тэйкык кэлит торымгокалеткоԓьэн, ынпычьыклассыԓьэн, электронныкэн дискыт.
Словарь гэтэйкылин такнигаӈынвык «Лема» Санкт-Петербургык.
Словарь «КС» Ымнотаеквэкэн ыʼлёӈэт чычеткин йилин крычмыркын эмӄынгивик 21 февралык рыягталявынво ымыԓьо ваԓьыт йилыт варатыргэн.
Правитеԓьствота Чукоткакэн АО майык 2014 гивик ганъомравлен Концепция энанаройвавкэн чычеткинэт йилык авынчукоткаԓьэн (лыгъоравэтԓьэн, айванаԓьэн, ӄаарамкэн) 2014-2025 гивиткуӈит рыягталявынво, раройвавынво ынкъам рыйголявынво чычеткинэт йилыт.
Гэныгйивэтлинэт эвынмигчитлыӄылти кэлийгулеткин, наукэн, куԓьтурэн ынкъам искусствэн, тагазенӈыкэн, такнигаӈынвыкэн ынкъам информационныкэн-коммуникационныкэн технилогиен.
Лымӈэ, 21 февралык – Ымыԓьынотаеквэкэн ыʼлёӈэт чычеткин йилин.
ЭРГЫПВАГЫРГЫН АЙВАНАЛЬЭН КУЛЬТУРЭН Николай ВАХТИН, наукакэн эвынмигчитԓьэн Институтык лингвистическыкэн гыюлеткин РАН, доктор филологическыкэн наукэн (Санкт-Петербург).
Калевэтгавымгок кэлилӄыл, гым гиничгытэтигым, иӈӄун колё мэйӈымигчир гэтэйкылин, гэмэтивэтигым – ӄэйвэ эты словарь гэтэйкылин ыннанъоравэтԓьата?
Ымы вак винрэтыԓьын ынкъам нинъэйвыткуԓьыт, тывъёттэ ыʼттъыёлкэн страницак, вэнлыги тайкыё гамыкпэрален.
Тивыркын, рэԓьуӈыткы калейпы эргыпвагыргын айванаԓьэн куԓьтурэн.
Словарь тывыркын русиԓьин-айванаԓьэн, ынӄэн тэкэмынӈин, ӄэлюӄ игыр пынлёк «Миӈкыри тывык ынӄэн айванаԓьымэл?» русиԓьыйилык гыютԓьэ айванаԓьа – нымытваԓьа Чукоткак мыкыӈ гавалёма пынлёкэнак «Миӈкыри ынӄэн тывык русиԓьымил?» айванаԓьа, микынти гэйгулетлинэт айванаԓьымэл вэтгавык, аʼткэвма-ым – русиԓьымил, наӄам ытри игыр мэчуйӈэ нъэлгъэт, тъэркинэт.
Тасловарӈыԓьа винрэтыԓьу гэлгылинэт гютԓьэт нинъэйвыткуԓьыт айванаԓьэн йилык.
Ынӄэн майӈэнъататгыргын тасловарӈыԓьэн: ӄэлюӄ гыютԓьэт оʼравэтԓьат эвын ӄырым алвагты нывэтгавынат, тэкэмйилыгйит рэнинъэйвыткуӈыт.
Словарь мыкыӈ 600-ак страницаԓьын.
Ынкы мыкыӈ 10000-к словарныкэн статьят, алфавитыгъет йыпатъёттэ.
Вэтгавымкын гэтэӈынчимгъувлин тэйкык ынкъам ынкы варкыт ванэван ытръэч русиԓьин вэтгавыт, ымы лыгэн эмыръавэтгавыт, яаёттэ айванаԓьа.
Тывъёлӄыл, иӈӄун ынӈатал таӈӄэглынангэт, онмыплепы гатвыленат словарык айванаԓьэн вэтгавыт, наӄам танчечавынво вэтгавык гэныгйивэтлинэт ымы удареният ынкъам гласныйыт, эʼмитлёнат вытку рыгйивэтгъэт словартагнэпы Е.С.Рубцован, тайкыё 1970 гивик.
Ынӈатал ынӄэн мэйӈинъэтэт.
Лывмӈэ мивык, иӈӄун тасловарӈыԓьа колё онмыплепы гэныгйивэтлинэт грамматикакэн гыёлятгыргыт.
Словарык варкыт нымкыӄин амалваӈ ваԓьыт вэтгавыт, эʼмитлёнат гавалёма амӄынъычо ынкъам гэкэлилинэт лымӈылык, кэлик.
Лыгэн-ым тывъё русиԓьин-айванаԓьэн словарь – ынӄэн эргывпвагыргын айванаԓьэн куԓьтурэн, эʼмитлён вэты рэвинрэтгъэ азиякэн айванаԓьэты гыюлетык чычеткин йилыйил.
Таӈычьыгыргын, иӈӄун варкыт оʼравэтԓьат, микынти рымагтэты ринъэтэнӈыркыт рэнэнъегтэлевӈык чиниткин варатык, чычеткин йилык.
Энмэн вай ынӈот гатвален.
Ӄол рэмкыԓьын нырагтакватӄэн, наӄам-ым ынин яраӈы лыгэчекыяа.
Нылеӄин.
Ӄынвэр-ым ԓьунинэт эвлетэлы тылеԓьыт ӄаат.
Ӈутку ытлён нанӄамэтвавын, нанчаёвын.
Ынӄоры-ым намӈылён: – Леӈытаӄ уйӈэ атак*ъакыԓьэгыт?
Ӄутынэ-ым ивнин: – Ӄыгитэ ӈан мургин варкыт ӈыраӄ ӄорат, ӄол ӄынлейвыгын.
Эквэтгъи энмэч вусӄынкиръук.
Люур ыʼттъыёча ԓьунин мэчыӄэргын.
Ӄлявыл коргаквъэ, эмӄэлелвынэ чимгъугъи: «Аʼмын-ым рэӄулым нымным.
Вэлер-ым ӈутри тыетык».
Пыкиргъи.
Тэкэмыннэн лыгэран ынкы.
Пыкэтԓьагты ӈытогъат ынпыначгыт ынкъам ӈэвъэнйыръыт.
Иквъэт: – Рымагтэты ынӈэ энлекэ.
Лыгэн ынкы ӄыпэлягынат.
Вай митъэлыги чикинъэ мытраялгыты.
Рэсӄиквъи.
Ӈэвъэнйыръын иквъи: – Ӄытлыгэ ралкогты.
Ӈэвъэнйыръын ӄэминэймэквъи.
Эръэт ничыӈӄинэт, рыпэт мутлытӄыԓьут.
Ӄэмиплыткунэӈу атчьатгъат.
Рэмкыԓьын чит кэттываркын.
Ивнин этынва: – Вынэ ынӈэ акэттывака.
Лыгичикинъэ мытраялгыты.
Атчъатгъат.
Ӈэвъэнйыръэ чинитпучьэтэ чотаннэн.
Ынӈатал-ым гэӄиилӄэтлин рэмкыԓьын.
Кыеквъи эвын таӈамынан нутэк, ытръэч гыролмакы ӈаргыночьэн вэнвымкийӈын.
Ӄутгъи.
Нэмэ эквэтгъи.
Ярак пыкиргъи, вытку ынкы валёмнэн, миӈкы гэткивлин.
Ынӄэн ӄытлыги иʼгэ гэнулинэт ӄаат.
Ынкэӈит ытлён чимгъуй: «Аʼмын вай ӄытлыги иʼгрэмкык гэткивигым».
Ытръэч.
Лыгитэленъеп ӈотӄэн лымӈыл гатвален.
Энмэн гатвален ӄол чавчываԓьын.
Ыныкреэн нынымытваӄэнат ынпэвыԓьыт ынпыначгын ынкъам ынпыӈэв – ытԓьаӄай, ӈэвъэн ынкъам ӈиръэ нэнэнэт.
Ӄол итъи таӈымыԓьэты ӈэлвыл пэӄэтатгъэ ръэтыԓьэ.
Ымы ыннэн ӄораӈы лёӈпэлята.
Амранымытваӈа ройыръын ӄлявыл вэтгычемгъогъэ ылвалӄырэрынвэты.
Ынӈатал таӈъотчой гэлейвыткулин амноӈгыпы.
Лыгэнитык тэӈуйӈэ вагъэ.
Ӄолеыʼлё нывакъотваӄэн тынопыткынык ваамрочыӈкы.
Тиркытир намэчаттыляӄэн.
Йыӈэйыӈ ӄутыԓьын ваамгыпы ынкъам чымчагытгэпы четлыпэрагъэ.
«Аны лыгэчамъам тырэԓьуӈынэт ылвэлют.
Тымӈэ энарэрыԓьатык тыпэӈъивэтык.
Тъэнӄэтыркын рагтык, аʼнӄагыргын ԓьук гытъывъиԓьыт чиниткинэт».
Йыӈэйыӈ кытийга тыттунин.
Люур рочыӈкы ԓьунинэт ярат.
Ярагты эймэквъи.
Ыныкагты ягнааʼт оʼравэтԓьат.
Ӄлявыл иничгытэтъи – ярат, эвиръыт, тэӈвытку рэмкыкинэкин челгыпэраԓьыт.
Таӈымыԓьо оʼравэтԓьат ныӈинӄинэт, ныгтиӈӄинэт, нунтымӄинэт.
Ытръэч тэӈуйӈэ анпыянвыка, эӈинӄэйкэ.
Накоргыягнааʼн, нэнрэсӄивэтын чымчаярагты, начетлыпэраавэръыпатын.
Ынӈин рэмкык ытръэч ымъэнъынэт волӄытвэтагнэты нывитчэтӄинэт, нытипъэйӈэӄинэт ныпутурэӄинэт.
Ванэван мэӈин мэкына ныпэгчиӈэтын, люгмигчирэтэ нытваӄэнат, нытымӈэелынэлёԓьатӄэнат.
Ыʼлёӈэт ныгаляӄэн говэчватыԓьатынвама, тымӈэвэтгавыԓьанма, ывэтчатыԓьанма, тэпъайӈаԓьан- ма.
Ымыԓьэты варат ӄынут кынмал нытваӄэн, ытръэч-ым тымӈъатав.
Гэмо лыгнин, тъэр ыʼлёӈэт ынӈин галягъэ.
Ӄол ыʼлёк пэнъёлгык ӄача вакъотвама тэӈгитэнинэт тумгыт, ынык ӄача ваԓьыт.
Кэтъонэнат ытлыгын, ытля, ӈэвъэнӄэй, кымиӈыӄэгти.
«Аны мэй!
– рывэтгаваннэн ынык ӄача вакъотваԓьын – отчой ӈутку турыкреэн тытвааʼк, наӄам лёӈвалёма тынтыэʼн микынэ чиниткин лёӈкэтъота.
Гыт-ым вай миӈкэкинэйгыт?
Эʼми гынинэт ытлыгын, ытԓьа?
Ӄэйвэ варкыт чиниткинэт?
– Гымнан гэмо, – татлыӈыткогъэ ӄол, – чама раӄылӄылтэ, ынӈин тытаӈытваркын.
– Мытив-ым ымыԓьо гэчиниткинилинэт, мэӈӄоры-ым ныурэтынэт.
Леӈытъа уйӈэ эӈэвкыԓьигыт, экымиӈыкыԓьигыт?
– Рэӄу-ым?
Амгымнан тытаӈытваркын.
Ройыръын мигчирӄэв, эӈъэлетӄэв, ӄорагынрэтӄав.
Чемгъоолӄыля рэкымгытчитгъэ ԓьулӄыл, увик ритчерэтгъэ, кырвир рилгыръугъэ.
Ынӈин-ым ӄонпыӈӈэныԓьэгым, тыгтэӈпэраркын.
Ӄлявыля ривтыленнин кинэкэгти?
Миӈкыри варкыт?
Эӄылпэ мырэԓьуӈынэт ылвэлют».
Мэчынчеӄэй рамэтата рэсӄиквъи ярагты, эӄылпэ йымнэнат ынинэт эвиръыт, тэӈэӄылпэ пэлянэн тэӈвыткукин нымным.
Ытръэч-ым ымы микынэ лёӈкэтъота, чиниткин увик чимгъуу эмлыӈык.
Маччекыятавык таалгялятгъэ.
Челгыпэрарамкын уйӈэ гэнъэллин.
Тымкыткынык вакъогъэ.
Чемгъотвама гэмо лыгнин мэӈӄо пинтыӄэтгъи ынпыначгын.
– Ынӄэн тэленъеп ляйвыткооʼравэтԓьат.
Напэлянат чиниткинэт.
Иӈӄун эвнэгынчиткэ.
Ытчьэт чинит амратаӈытвата.
Чиниткинэт нантыятъынат.
Эʼнӄэтыркыт гынриткук, эмыргин увик таӈэты эмрэнтыӈэ.
Ынӈин вагыргын аʼнӄагыргын.
Ытръэч гэчеватгыргын лыги нэлгыркын, ынӄэната ӄонпы ӈэнытваркыт.
Мэчӄээӄын вак тэӈуйӈэ рэнъэлӈыт.
Наӄам микынэ ӄырым ыʼнкэтъонат.
Ӄынур уйӈэ лёгнымытвата итгъэт.
Ӄэтэв пэтле кэтъонат тумгыт.
Кэннорымагтыгъэ, ынкы рэԓьуӈын ылвэлюн ӈэлвыл.
Ӄыпиригын ынанчымӈачгын.
Кынчывинчыгын ынанъаё ымыԓьэты ӈэлвыл раяалятгъа ынык.
Ынкъам ӄонпы лыги ӄытчыгын, чиниткинэт антияатка, ӄыгынрииркынэт.
Ынӄэн нэнэнэт гынинэт яатԓьат.
Ытԓьа, ытлыгын – гынин вагыргын.
Ынпыначгын лыляпытковэпы уйӈэ нъэли.
Этаны Вагыргын.
Ӄэйвэ ӄлявыля эннорымагты ԓьунин ылвэлюӈэлвыл.
Миӈкыри ынпыначга ивнин тэкэмынӈин итгъи.
Ытръэч ярак пыкирык ягнаԓьыт ԓьунԓьутэ.
Тыллынныматгъэ.
Тумгыӄэгти гэрулевлинэт гытъэ.
Тэӈэӄылпэ рынъюнэвнин пэнъёлгын, аръапатгъэ, рыпаваннэнат памэмля тумгыӄэгти.
Ытръэч.
Текст на русском языке Гантэнмавлен калейпатынво газетак Дина КЭУӃЭЙЫНЭ ынкъам Иван ОʼМРУВЪЕНА (Калейпатъёттэ Анадыркэн муниципаԓьныкэн библиотекак нынныԓьын Тан-Богоразын ынкъам кэлик «История Чукотки») .
История Россиен: Ытлён гинъэтэтлин рыплепавык вавылгыгыргыт эвынӈуткэкыԓьык рээн.
Россиякэн нутэлейвыԓьын, аӈӄаляйвыԓьын, тэнутэкэлиӈыԓьын, нутэйгулетыԓьын Чукоткакэн ынкъам Аляскакэн, лыгъоравэтԓьан Танӈытан, нъэлыԓьын дворянино, гъурэтлин амрытэнма 1734 гивик ынкъам пэлӄэтыԓьын галяк 1795 гивиӈит.
Лыгъоравэтԓьаваратгыпы ытлён, Анормэпы, еп ӈинӄэю тэтъымучьыӈэ гэнэквэтэвлин отряда Павлуцкийын, рагтытыляԓьа маравпэнрытконвэпы 1744 гивик Якутскэты.
Ӈэнку ӈинӄэй, ӄутырык рээн, гантаароӈавлен ӄолекаԓьагты ынкъам гэтэнынныӈлин Диуркиныно, чама Николайыно.
Элгулеӄ-ым, гивэ, Николай Дауркин, вэчьым ӄырымэн лыгъоравэтԓьан, ипэ кэрэкыԓьын: миӈкри ӄун ытлён нъэйӈэвӄин Танӈытаныно (Танӈытан – ынӈин лыгъоравэтԓьата нъэйӈэвӄинэт кэрэкыԓьыт); лымӈэ ынин ытлыгу гитлин кэрэкыԓьын Омшат (лыгъоравэтԓьамэл Оʼмрат), мэӈин, вэчьым, ганмылен маравма лыгъоравэтԓьарык рээн, ытля-ым гаӈэнӄайма рытъымучьвэ гэпирилин, ынкъам ӈэнӄайытвагыргын Дауркинын, титэ втлён гайголятымголен вэтгавык , этъыманы, кэрэкыԓьык рээн гатвален: ӄээӄын, кэлик И. Биллингсын нынныт нутэкэликин гэвытрэтэ кэрэкыԓьин елепы лыгъоравэтԓьамэл.
Якутскик ӈинӄэй гэйгулетлин русиԓьымил вэтгавык, пэтле ынкъам отгэты гэкэлийгулетлин.
Ӄотыргыпы лыгъоравэтԓьэпы, рытъымучьэвэ пэрэёттэ, микынти нымкыӄин гатваленат Павлуцкийын, Дауркин ынангыётԓьо гитлин.
1754 гивик Якутскик Николай Дауркин гэԓьувылгылин майорык И. С. Шмалёвына рээн, микын экккэк, Тимофейына рээн, гэтумгыԓьэтлин нымкыӄин гивиӈитти.
Галяк мытлыӈэн гивиӈитти ӄлигче элеӈитыԓьын Дауркин ӈэвъэнэ Павлуцкийын гэйтлин чычаткэнаԓьэты, микынэ рээн 1760 гивик ытлён гэквэтлин Тобоԓьскэты.
Эʼквыргъам Николай Дауркин нырэнъэлӈыӄин государственныкэн мигчитԓьу.
Сибирскыкэн губернатор Ф. И. Саймонов гавэтгыԓьатлен рытгымэвык ытлён рыплепавынво вавылгыгыргыт лыгъоравэтԓьак рээн, миӈкри ӄун ынан гэйгулетлин лыгъоравэтԓьэн йилыйил, «гэлкытлин ынкъам русиԓьымил кэличитык ынкъам вэтгавык гэйгулетлин».
Ф. И. Саймоновына рыпорантовнэн ынкъам рэквэтэвнин ытлён Анадыркэн острогэты.
1761 гивик Николай Дауркин Плениснерына рээн , турэрмэк анадыркэн командэн, гэквэтлин Чукоткагты.
Янор ытлён Анадыркэн острогык гитлин тымӈэказако, йилыԓьэтыԓьу.
Янор русиԓьэ ытлён мэтиву нылгыӄин, юрэӄ ӈан ченэтваратэты, энмэн нъыгынтэвын.
1763 гивик Николай Дауркин гэтгиливлин нутэлейвык.
Ытлён винрэтык гавэтгавйыръатленат лыгъоравэтԓьак рээн ванвык Красное.
1763–1764 гивиткуӈит Дауркин Чукоткаеквэ гэнуктэлейвылин, ынан тэӈыйгуленнин айгысӄы-нэкъаяӈӄач Чукоткакэн нотачьомыткынкэн, рыпкирэннинэт нымкыӄин яанаӈат лыгъоравэтԓьаваратэн ынкъам тэйкынин нутэкэликэл.
Ӈотӄоры ытлён гатвален нымкыӄин наукагъёляткэн ноталяйвынвык.
Николай Дауркин гунминъэтэтлин рытумгыԓьэвык лыгъоравэтԓьат ынкъам русиԓьыт.
Нотачьомыткын-ым ынанайгысӄы-нэкъаяӈӄачкэн Россиякэн Федерациен гатвыӈӈолен ынин нынныгйит – нотачьомыткын Дауркинын.
Текст на русском языке Иван ОʼМРУВЪЕ .
«Мигчитлыӄылти рыролтатынво аʼӄэмлёԓьатгыргын нымнымыткук Чаакэн районкэн» – ынкэгйит гатвален омакатгыргын ӄитпыԓьин Чаакэн филиален Регионаԓьныкэн общественныкэн организациен «Ассоциация коренных малочисленных народов Чукотки».
ЭНЪАТЭТЫ РЫТЧЫЁЛӃЫЛ ЗАКОНЫНЛЯГЫРГЫН – Омакатынвык гивлинэт, иӈӄун энъатэты этчыкэ федераԓьныкэн законынлягыргын вагыргыгъет эʼӄимлынвилыткувкин чекыяакэн нымнымыткук ынкъам эмъейвэчу лыӈык винвэ эʼӄимлывитлыткуԓьыт, ытри этэнымчеӈкэ рытык, рымагтэты рэвытрэтыркын аʼӄэмлёԓьатгыргын, ипэ этъо мыкыӈ ратваӈӈоӈыт эʼӄимлюԓьэтыԓьыт, – нивӄин корреспондентэты «КС» авынконсуԓьтант Чаакэн районык Управлениен вагыргыгъет авынчукоткаԓьэн Аппаратэн Губернаторэн ынкъам Правитеԓьствэн ЧАО Елена Евтюхова.
– Нэкэм гагтакавкэта, титэ, эмъэӄэмлюԓьэтык ынпыянвыт, гэтэвиминӈэ нэнэнэт, ӄол гитэ гэвъитэ ытри.
Амынӄэната ӄитпыԓьыт филиален Округкэн ассоциациен эрмэрык рээн вагыргынлякэн умэкэтгъэт вэтгаво лыӈынвы мигчитлыӄылти рыролтатынво аʼӄэмлёԓьатгыргын.
ГЫНРЫРУ ЛЫӇЫК ВИНВЭ ЭʼӃИМЛЫВИЛЫ- ТКУЛЬЫТ ЫНКЪАМ ЭʼӃИМЛЮЛЬЭТЫЛЬЫТ Омакатыԓьэты ганымӈылявлен, иӈӄун нынныкалеёттэ эрмэтэ Чаакэн районкэн Евгений Данилюкына, эмтэгъеӈык нымытваԓьыт нымнымыткукин, армарыкы предприятияткокэн ынкъам организацияткокэн, эмынвилыткувъювык рачыко, мигчитԓьин коллективыткок, вэты ромакавъёлӄылтэ вэтгаво лыӈынво ынӄэнат аʼӄалтатгыргыт, иӈӄун ныпаанат эʼӄимлынвилыткувык.
Татлыӈыт эрмэргин гатвыленат ынӄэн омакатынвык.
Оʼраӈ лымӈэ гатвылен мигчир общественностэн нымнымыткук районкэн.
Ӄитпыԓьыт районкэн ассоциациен гивлинэт, иӈӄун ымыԓьо нымнымыткук рэӄитпылдьэнӈыркыт мигчирэтык ынкэгйит, кытъаткэ-ым ынкы мэчуйӈэ ӄэтпъоравэтԓьат тумгырык инэнлеԓьыт.
Ыныкит-ым эпакы рылямгок мигчитти ванвыткок, рэмкын юрэӄ рэнъататыӈӈогъа.
Ынкэгйит кытъымэтыԓьылӄылти ванэван амыргынан эрмэт нымнымыткукин, ымы сеԓьскакэн эрмэт ымыԓьо мэгчерынвыкэн.
Общественныкэн организацияткок инэнлеԓьыт нэмыӄэй чинит ӄитпыԓьэтыԓьылӄылти рэнъатытвэвынво куԓьтурныкэн ынкъам гыюлетккин мигчитти, нэмыӄэй вак ӄутти ройыръыткок, миӈкэкинэт йытоткоԓьыт кытйъарат эʼӄимлюԓьэтыркыт, Наӄам гынрыру лынъёлӄылтэ этлы ытръэч оʼраӈ э\ʼӄимлюԓьэтыԓьыт ройыръыт, ымы винвэ эʼӄимлюԓьэтыԓьыт, ӄынур ӈан ӄутырык аԓьокэгты.
РЪЭНУТ ЭӇИНМУ ТАӇЫЛГЫӇ НЫМЫТВАЛЬА?
Омакатынвык ӄитпыԓьин лымӈэ гэныгйивэтлинэт цифрат ынкъам вагыргыт амэгчеркэянвэн нымнымыткук Чаакэн районкэн, микынти гаймаӈэн катгомэгчерэты пэраркыт.
Миӈкри ӄун ӄол энаачо эʼӄимлюԓьэтык итыркын эмигчиркэ вагыргын.
Итык-ым ытри нэрэмигчирԓьуӈыркынэт, ынанъыттъыёл йытоткоԓьыт, микыргин нэнэнэт еп ныппылюӄинэт, ёргэты ваԓьыт.
Вэтгаво гэлгылин лымӈэ мигчир общественностэн нымнымкин Ырыткучьын.
Ынкы гавэтгыԓьатленат тэӈынчичьэтык законтэ энанпааӈаткэн эʼӄимлынвилыткувкин ынӄэн нымнымык ынкъам рытчык нымным эʼӄимлюкыԓьу.
Ынӄэн омакатнвык ӄитпыԓьин амалваӈ гаӈэнмывэтгавленат, ӄутти гивлинэт, иӈӄун эʼӄимлюкэ рэтчык нымытваԓьыт ӄырым нытвагъан энъататгыргын, ипэ рэмкэнӈыт ванвыт, миӈкы нарамгоӈын винвэ рывилыткувык эʼӄимыл ынкъам рагаймычьавыркынэӈыт винвэ эʼӄимлынвилыткувыԓьыт, элвэԓьинэт гивлинэт – эплеэн тантэнмыӈык, ивэ, ыныкит ымы 3-5 оʼравэтԓьат 30-пы рапааӈыт эʼӄимлюк – ынӄэн нэмыӄэй ӄол энъататгыргыӄай.
ЭӇЪЭЛЮ КМИӇЫТ ЫНКЪАМ ВЭНРАТВЫЛГЫГЫРГЫН Инэнлеԓьын филиален Регионваԓьныкэн общественныкэн организациен Чаакэн районык Александра Военкова гивлин, иӈӄун ӄэйвэ лым мыкыӈ тывъёвык акавкэтгыргыт, вэты игыр унмэкэвку ынкъам пэтле рэнрултэнӈык ԓьоёттэ аʼӄавагыргыт вытрэтыԓьыт эмъэӄимлюԓьэтык нутэтумгыт, ӄэйвэ ӈан ӄутти вагыргыт отгынролтавкэгты пэраӈӈогъат.
Ытлён гэӈинмэтлин, вэты гынрыру лыӈык мигчитти нинъэйвыткукин кмиӈык.
Мигчирык-ым ӈиныԓьык гынрырэтыԓьын Натаԓья Выквыӄай гивлин, вэты авнантыяатка ыʼнынтыркынэт ыргынан ӈэнъянвыт нымнымыткукин ынкъам рыӄитпэвык ытри общественныкэн мигчирык.
Вэты вэнратъёлӄылтэ ытри рэркурӈык мытлёчетъяанаӈат, иӈӄун мыкыӈ нымытлёчетыркынат ыитри ынкъам ыргынан ыʼнынӄитпэвыркынэт эʼптэ ынкэгйит кмиӈыт йытоткоԓьык рээн.
Ръаӄэмлёнпааӈатынво ынкъам мэгчерымгонво районкэн филиал Округкэн ассоциациен ринъэтэнӈыркын ырыкы винрэтыԓьык рээн: директорык государственныкэн учреждениен Чукоткакэн АО « Чаунский Центр занятости населения» Натаԓья Бирюкована рээн, авынврачык Чаакэн районкэн малявракэн Татьяна Вифлянцевана рээн, эрмэк рээн сеԓьхозпредприятиен «Чаунское» (директор Андрей Зубенко), эрмэрык рээн ООО «ЗК «Майское» ынкъам подразделение г. Пээк ЗАО «Чукотская горногеологическая компания».
ИВКЭ ЭВНЪЭӃИМЛЮКЭ НЪИТЫРКЫН!
Актив Чаакэн филиален Регионаԓьныкэн общественныкэн организвциен «Ассоциация коренных малочисленных народов Чукотки» гавэтгыԓьатлен: рычичьэтык вагыргын эʼӄимлюԓьэткин омакатынвыткок ӄитпыԓьин представитеԓьствэн ассоциациен нымнымыткук Аён, Биллингс, Ырыткучьын ынкъам Янраӈай, миӈкыри эʼйӈэвык эрмэт нымнымкинэт, предприятияткокэн ынкъам организацияткокэн нымнымкин, лымӈэ ӈэнъянвыт; винрэтык нымнымыткук оʼравэтԓьат рапааӈыԓьыт эʼӄимлюԓьэтык (тымӈалголяӄ микыну итыԓьыт); рытэнмавык ынкъам тыӈивык председателеты Челгы-Крестэн Чукоткакэн ванлякалекал, иӈӄун тыӈивык нымнымыткогты Аён ынкъам Биллингс ынкэкинэт митгчитԓьэт аʼӄэмлёнпааӈатыԓьыт; ӄитпыԓьэ Калеткоракэн ӈиныԓьин инэнлеԓьин, ваԓьын апрелык Пээкик, нэнъынлегъэн мигчир нинъэйвыткукин кмиӈык «Ивкээвнъэӄимлюкэ нъитыркын!»; тэӈынчичтьэтык вагыргыт ымыԓьо нымнымыткук Чаакэн районкэн вагыргыгъет эʼӄимлюԓьэткин; рытэнмавык Тэнмычьын гыюлчиткин ранпааӈатынво аʼӄэмлё-ԓьатгыргын нымнымыткук.
– Эплеэным мытрэрэӄы ынкы инъэтэтык, вэлер-ым мынтантэнмыӈынат мигчитти ранпааӈатынво аʼӄэмлёԓьатгыргын, – плытковачык гивлин Елена Евтюхова.
Текст на русском языке Дина КЭУӃЭЙ,мигчитԓьэн отделык нутэгъюлеткин Округкэн библиотекэн нынныԓьын Тан-Богоразын Ынӈатал ӄэглынангэт гитэ ӄэтпъоравэтԓьо, ыныкит аӈӄагыннэгӈыттык.
Лымӈэ ынкэгйит рытомгавык грэп, ынӄоры– мляв, миӈкы гатаӈынкалырова эпакы риӈэмъетыԓьын йъаяӄ айгыпы, ынӄоры чинит ынӄэн рыкалыровык морыкы!
«Пыннытвагыргын нымытвак ӈэнку, миӈкы авалёмка гэнтэ грэпыт», – нивӄин Нутэтэин, микын ӈутингивик нъэлгъэт 105 гивиӈитти оʼраттагнэпы (1907-1970).
РЫКАЛЫРОВЫК ТЭӇВЫТКУ ТОРМЛЯВ Очеркык «Песни Берингова пролива» энантомгавыԓьа чукоткакэн литературак Юрий Рытгэвынэ гэкэлилин: «Еп ӈинӄэю энма гымнан лыги гэтчылин, иӈӄун нымытваԓьыт ӈирэӄ чымчывылга ваԓьыт нымнымык – Увэлек ынкъам Науканык – ныԓьувылгыӄинэт грапчанво-млявынво, эʼмитлёнат нытваӈӈоӄэнат плыткук аӈӄагыннэгӈыттыгыргын… Ӄръачетвылгыԓьыт нумэкэтӄинэт ӄонпыӈкэн таароӈо лынъёк выквык ӄача.
Нэкэм нытэминӈычьэтӄинэт увэлекин аӈӄагыннэгӈыттыԓьын Атык ытри науканкэн айванаԓьын Нутэтэин.
Вэты эмӄынгивик ӄръачетыԓьа рыкалыровъёлӄылтэ турыԓьыт млявыт, ыныкит гаяата кытуркинэт, ынӄэн гивэ, вай ӄръачеттомгын эмэлкэ ӄэевыркын ынкъам люнринъэтэнӈэ игыр итыркын.
Ӄэглынангэт, гитэ унмытэминӈыԓьу, иӈӄун ынӄэн рыкалыровык нотатомгырыкы, микырык гэгитэтэ ынкъам гаванлята млявыԓьын-грапчаԓьын пытӄынкалыровык».
Чиниткин грэпык ынкъам млявык Нутэтэинынэ ганкалыровлен итчымигчир аӈӄагыннэгӈыттыԓьэн, наӄам чинит нивиниӄин ынкъам ыныкит ныкынтэчьэтӄинэт ытри, колё нэргавӄэн ынкъам ныкоргычьатӄэн тумык рээн.
Элгулеӄ-ым, ынӄэн вама энмэч ынан эмӄэлелвынэ нэнантомгавымгоӄэнат тормлявыт ынкъам тургрэпыт.
Ынан гантомгавленат млявыт «Сачкование сайки», «Охота на песца», «Охота на китов», «Строители домов», «Ворон».
1958 гивик науканыԓьыт рытымучьэвэ ганъялгытатленат чымче ваԓьэты нымнымэты Нунямо.
«Ялгытык Нунямогты, Нутэтэинынэ гантомгавлен эвынӈуткэкыԓьин ансамбԓь.
Лыги тылгыркын, ынӈатал ытлён ныӄитпыԓьэтӄин ынкы, – нэнакэтъатӄэн Рагтыӈау, ӈэвъэн Нутэтэинынин.
– Репетицияплыткок нырагтыӄэн коргытвагты, млявыт ыныкы гичиву нитӄинэт, эʼмитлёнат нэнатаӈынкалыровӄэнат гыёлятынвы нутэтумгэ.
Ӄол мытинмык мытнъэлмык Увэлек, миӈкы ганымытваленат мургинэт чычеткинэԓьыт.
Ынкы гымнин ыʼвэӄучитэ гантомгавлен ансамбԓь «Уэлен»… 1965 гивик ансамбԓь гувичвыгитэлин этлы амчукоткаԓьа, ымы москваԓьа.
Ынӈингивик Нутэтэин гэтчылин лауреато Ымроссиякэн гыюлчиткин нымнымкинэт овэчвынкалыровыԓьыт ынкъам эргыпатыԓьо мигчитԓьу куԓьтурэн РСФСР».
ТАӇЭРГЫПАТГЪЭ ЭМИНЪЭТЭТЫК Икутъэр гивиӈитти Нутэтэин гитлин методисто округкэн Ярак вараткэн минъутэминӈэткин ынкъам ганымытвален Анадырык.
1968 гивик гантомгавлен профессионаԓьныкэн лыгъоравэтԓьэн-айванаԓьэн овэчвынкалыровкэн ансамбԓь «Эргыръон».
Овэчвынкалыровкэн тэнмычьын тайкыма винрэтыԓьу гитлинэт гыютԓьэт путурэԓьыт лыгъоравэтԓьамэл ынкъам айванаԓьымэл млявык Нутэтэин, Умӄы ынкъам ӄутти эвынӈуткэкыԓьыт.
Нутэтэин гэнъэтлин нинъэйвыткуԓьу айванаԓьэн куԓьтурагъет ынкъам гитлин артисто «Эргыръок».
Ытлён энмэч гэнпэвлин ынкъам ӈэнъянва нъэйӈэвӄин «миргу Нутэтэин».
Ынан ынӈатал гатаӈынкалыровлен тэӈвытку нымытваԓьэты округкэн эвыннымнымык эргыпатыԓьын мляв Тухелянын ынкъам Тепкелянын «Полет чайки против ветра» – «Риӈэмъетыԓьын айгыпы йъаяӄ».
Ӄэглынангэт, ынӄэн мляв, рыкалдыровъё Нутэтэинынэ, таӈэвыӈ, млявкэн мэйӈинъэтэт ынин.
Ынӈот гатвылен ынӄэн мляв-грэп Юрий Рытгэвынэ: «Ынӄэн мляв, этъыманы, наяаркын варата, миӈкэмил пэраркын ынӄэнын вагыргын, нымытвамгоԓьын нутэк, ваԓьын ӈирэӄ нутэтэгнык.
Грэп-ым ынӄэнын оʼптыма лыплявыт, миӈкэмил ынпыяаԓьо итыркыт ӈэгти, вытрэтыԓьыт гычурмык ӈирэӄ майӈаӈӄак ӄача.
Грэп-мляв итыркын оʼравэтԓьэн мэйӈычимгъуну, эʼмитлён лиӈнилюркын оʼравэтԓьэты – ынан валёмыркынэн ынкъам чимгъуу лыӈыркынин тэӈытръэч ынӄэн вагыргын, эʼмитлён ыныкы игырӄэй гаймычьо ынкъам тинэнӄитпыӈу итыркын.
Ынкъам рыкалыровъё вагыргын млявык тэкэм ӄонпыӈкэнаӈо итыркын, ӄнур ӈан вагыргын гыролмакы итыԓьын грапчаԓьык ынкъам млявыԓьык.
Оʼравэтԓьарык, микырык ныгитэӄин ынкъам нывалёмӄэн Нутэтэин, лыги нылгыӄин ӈалгылчемгъогыргын, кычьыматгыргын ынкъам вэты аӈъалчьатгыргын мимлытэгнык рэриӈэпкирӈыӈык.
Кытыйгын энмэч ӄынур ӈан нэналваттэпъайӈаӄэн.
Ярарыткогырга ӄынур ӈан нинэчвиӄин вагыргын таӈамалваӈ ваԓьо – таӈычьыгырго ынкъам аʼӄавагырго, энъататгырго ынкъам кытвагырго.
Кытыйга гайъолен йъаяӄ гынонаӈӄак.
Ынӄэната коргэты ритлинин йъаяӄ, рычымӄэннинэт рилти ынкъам рылыпляннэн гатле таӈэтъо чекыяагты.
Янор йъаяӄ ролпэрагты гатвален ынкъам кытыйга гэныйӄунтэвлин.
Эʼквыргъам рилти вэты кытъыматгъат, мэӈӄо ӈан кэтгутвигъэт, лылетэ нэԓьун чекыяа вытрэтыԓьын аӈӄачормын ынкъам моомгогъэ тайкаквыргын.
Икутъэр минутти галягъат, титэ млявымгогъэ ынпыначгын.
Киткинуӄэй пылмэрэвыԓьын эмынпэвык… Ынӄэн гэԓьулин еп амлявымгока ытлён.
Игыр-ым гэԓьутэ кытъымэтыԓьын оʼравэтԓьан айгыпы.
Ынкъам йъаяӄ итгъи эрмэлтэтыԓьу кытыйгык ынкъам пыкиргъи аӈӄачормык энмытагнык нъэлыԓьын… Нутэтэинынэ ганкалыровлен мляв, ынкъам кытыйга эʼвытлы нинэнтыӄинэт ынинэт мынгыт-рилти, типъэйӈэтумгу нитӄин.
Беринговкэн иʼрвытгырыгйит нъэйӈэӄинэт йъаяӄыт ынкъам ынӄэнырык ныгитэӄин оʼравэтԓьан, микынэ нэнатааӈӄэн гатлен рэӈамъятгыргын.
Оʼравэтԓьарык-ым ныгитэӄин ынӄэн риӈэмйык чиниткин вагыргын млявык».
Ынӈатал ӄэглынангэт Ю. Рытгэвынэ гатаӈытвылен мляв ынкъам рыкалыровъё ынӄэн!
АЙВАНАЛЬЫН-ЫМ – ЯГТАЛЫТВАРКЫН!
КА-АЙ!
Ытлён лымӈэ гитлин таӈпоэто.
Ынанъыттъыёл ынинэт тамэнӈычьатгыргыт тастихӈык гэлкытлинэт эргыпатыԓьа даԓьневостоккэн поэта Валентин Португаловына.
Ынан ԓьунинэт таӈытвыёттэ вагыргыт эвынӈуткэкыԓьин.
Наӄам калеёттэ ынкъам елыԓьатъёттэ стихотвореният Нутэтэинынин гэԓьулинэт вытку 2008 гивик.
Въэтагнэты Нутэтэин гонмыкытрэватлен ынкъам гэӄитпыԓьэтлин нинъэйвык ӈэнъянвэты артистарыкы млявыт ынкъам грэпыт.
Эмигчиркэ-ым вама ныгыннигӈытитыӄин ынкъам нынныӈыттыӄин, нывинрэтӄин чычеткин колхозэты.
Ынин мляв – ынӄэн кыляёттэ таляӈкэнатаӈвагыргыт.
Гамгамлявык ынан нэнатвыӄэнат чиниткинэт чимгъут ынкъам нэнанымӈылявӄэн чиниткин вагыргын.
Ытлён гаӄэтпынымытвален, ынан гэтэӈнинъэйвылинэт ӈэнъянвэты гаймычьыт ынкъам таӈвагыргыт варатэн.
Гэпэлӄэтлин Нутэтэин 4 июлык 1970 гивик Увэлек.
Текст на русском языке на Анфиса ШАРЫПОВА, урэмигчитԓьэн, г. Анадырь : Елена Кикик гымнан лыги еп 50-ӄав гэвэткойпы XX векэн, титэ ытлён ӈээккэӄэю гитлин.
Тэленъеп эԓьукыԓьин, вытку кытур мытԓьувылгымык, тэкэм рырынгээвма 60 гивиӈитти рытомгавтагнэпы нымным Варээӈ.
Игыр нэмэ тытваркын Варээӈык, Лена-ым, никвым, еп 18 июнык гэриӈэллин чииниткин бригадагты № 1.
Кытур ынан гымыкы тывнэн чиниткин вагыргын.
ЭМӃЫНЭЛЕК ӇЭЛВЫЛЬЫК ГЭНЪЭЛЕ – Ынӈытэӄ тыпкирык вертолёта ӈэнӄайнтаԓьа бригадайпы №1 сеԓьхозпредприятиен «Ваежский», – иниквъи кытур Кикикына.
– Морыгбригадагты эмӄынгивик гэныпкирэтэ кмиӈыт.
Ӈутингивик ынкы гатваленат ӈэръамытлыӈыргатрэ йылгыгмиӈыт, ӈыроргатрэ гымнинэт.
Нэнэнэт пыкиринэӈу гавэнратымголенат ынпыянвэты: ыргынан натвэтынат манэграт, томгатгъэ нымным, ӄутти нуӈэлӄинэт, ныӄаантаӄээнат, нэйъуткуӄинэт, ноонъынтаӄэнат, нывонантаӄэнат, ымы нувичвэтӄинэт ӈаргын.
Пыкирык гойгогты, Елена Анатоԓьевнана кэлинин заявление отпускыкэн ынкъам паакэн мигчирэтык.
Директора сеԓьхозпредприятиен Евгений Волковына ивнин ытлён, митъэлии тэгъеӈык нэмэ мытрэпиригыт мигчитԓьу - вэлер-ым элек.
Эчги гуйгук пыкиргъи, малярак рылгъэ, ӄэлюӄ нитчыӄин эмнуӈкин мигчир, чама наӄам кытур ынинэт нъэлгъэт 70 элеӈитти.
НЭРКЫЛЕРКЫН ВАГЫРГЫН ЭРГЫПАТЫЛЬЭН МИРГИН Кытоор бригадак №1 гаӄорагынрэтлен Ленан ыʼвэӄуч Сергей Кикик, ынык ыʼттъыёл – ытлыгын Пэлягыргын.
Ынык яачы бригадиро гэнъэтлин ынпычьын экык Ӄоравъе.
Бригада Еленана чиниткинэну тывыркынэн, ынкы игыр мигчирэтыркын ӈавытлювъёӄай Нелля Пэлягыргыӈа гэккэтэ Антон ынкъам ӈыроргатрэ йичьэмиттумгыт, нэмыӄэй ытлювъёӄагтэ – пастухыт ынкъам лымӈэ тылечьыткуԓьын-вездеходыткоԓьынг Виктор.
– Нымкыӄин гивиӈитти гъувэӄучитэ гэмигчирэнмури Валентина Кэвыӈэвытынэ рээн, ӈэвъэнык Пэлягыргы-Ӄоравъен, – нивӄин Елена Кикик.- Ынинэт 2011 гивик нъэлгъэт 70 элеӈитти.
Игыр бригадиро итыркын Павел Пэӈъэты, нэмыӄэй мургин чычеткинэԓьын.
Лыгэн-ым, яатԓьат Пэлягыргынэн ӈэлвыԓьык варкыт, ыргынан нэркылеркын чиниткин миргын, ынин вагыргын.
Ымы ытлювъёӄагтэ кэвыркыт ӈэлвыԓьык вак.
Ынӈин-ым вай!
ГЭГЫНРИТЛИНЭТ РИӇЪЭТВЫТКУЛЬЫТ ЫНКЪАМ НЫМНЫМЫЛЬЫТ Рымагтэты Лена нивӄин, иӈӄун гамэгчерымголен 16 элеӈитыԓьу ывиԓьу Варээӈкэн маляврак, эʼмитлён чинит ынкэкин мигчитԓьэ гэтэнкэвӈылин, ганомавлен, гэтэрэнмыӈлин.
Ывэӈӈок янор ваамэты наймыӄэнат.
18 элеӈитыԓьу ытлён нэнӈивыгъэн гыёлятынвы Анадырэты.
Кэлиткуплыткук 1962 гивик гамэгчерымголен рэӈъатвывакъонвык Марковкэн ывиԓьу, нинэгынритӄинэт риӈъэтвыткуԓьыт, ынкы мигчирэтгъи ӈирэӄ гивиӈит.
Марковкэн рэӈъатвывакъонвык нымкъэв нывакъоӄэнат самолеттэ ынкъам нитӄин майыӈкы ваԓьо анадыркэн рэӈъатвывакъонвыкэнак.
Варээӈэты ныватык оʼптытъар гивиӈитти мигчирэтгъи ывиԓьу совхозкэн ӄамэтварак ынкъам нэмэ маляврак, ынӄэн кмиӈыт ныппыԓьэв вама.
ЫРГЫНАН ӃЫРЫМ ЫʼНЫНТЫЯАТЫНАТ ЫʼТТЪЫЮТЛЬЭТ – Титэ мэйӈэтгъэт кмиӈыт, ӈэлвыԓьык тынъэлык, ыʼвэӄучик ӄача, - нивӄин Кикик.
– Тъэче ынкы тытгиигъэк, гэмо, аʼтав-ым нэмыӄэй нытгымэтигым, нымкыче ганъяйгым.
Гымнан тымӈылёгъан, итыркын ытлён урэмигчитԓьу кэлигйит, гивлин, ванэван.
– Мури Сергей чеэкэй мытнымытвамык 34 гииӈитти, – нивӄин Елена.- Ынӈатал гитлин вайманъоравэтԓьо, тэнчимгъуԓьу, кынмал мытынмэйӈэвынэт ӈыроргатрэ эккэт ынкъам ӈыроргатрэ ӈээккэт, игыр-ым мургинэт ӈэръамытлыӈыргатрэ йылгыгмиӈыт.
Мургинэт кмиӈыт ымыԓьо мигчирэтыркыт, лыги нэлгыркынигым.
Ынпычьыт йылгыгмиӈыт кэлиткуркыт, ӈэнъянвыт кынъёрагты ӄытыркыт.
Онмыӈан-ым Сергей пэтле ӄонпыӈакватгъэ, игыр нэмыӄэй нъыкоргавын ягталытваԓьо ыныкит нъитын.
Эʼквыргъам мэйӈэтыркыт йылгыгмиӈыт – яатԓьат Пэлягыргынэн.
Тымычвынатыркын, ыргынан лыги нэрэлгыркынэт чиниткинэт ыʼттъыютԓьэт, ӄырым ыʼнынтыяатынат.
Текст на русском языке Гантэнмавлен Иван ОʼМРУВЪЕНА ынкъам Ирина РОМАНОВАНА Ининик XIX век Чукотка мачымыԓьэты нэйгулетын нутэйиквиԓьэ ынкъам аӈӄаляйвыԓьа.
Ынӄэн нутэнут нымкыче гатвылен отчётык Россиякэн-Америкакэн компаниен, амалваӈ ваԓьа экспедицияԓьа, докладык вилыткулейвыԓьин.
Эʼквыргъам панэна еп этэӈыйгулеткэ гитлинэт ӄутти ванвыт.
Пытлиӈыԓьыт нутэлейвыԓьыт ынкъам аӈӄаляйвыԓьыт ынӈатал ныгйинрэӄинэт тэӈыйгулетык чукоткакэнат нутэйиквит ынкъам аӈӄачормыт.
Ӄол ынӄэныргыпы гитлин адмирал, управляющий Морскыкэн министерствэн, директор Гидрографическыкэн департаментэн, почетныкэн член Санкт-Петербургкэн Академиен Наукэн, аӈӄаляйвыԓьын ынкъам рэйгуленӈыԓьын Арктикак, барон Фердинанд Петрович Врангеԓь, микын нынныгйит ӈотӄоры гатвыӈӈолен илир, ваԓьын Айгысӄыгэляӈӄак, Восточно-Сибирскыкэн ынкъам Чукоткакэн аӈӄавытгырык.
ТИТЭ ГЭТЭӇЫНЫГЙИВЭТЛИН ИЛИР Ынанъыттъыёл ынӄэн илирыгйит гэнанымӈылявленат еп 1644 гивик русиԓьин казакыт (Ю.М.Шокаԓьский).
Ининик XVIII век тэӈвытку нутэкэлик гэныгйивэтлин ынӄэн илир якутскыкэн дворянинына Иван Ԓьвовына.
1710-1714 гивиткук ынан гэтэйкылин нутэкэликэл Северо-Востокэн Азиен лыги лыӈэты пыӈылтэлтэ ынкъам ынык ыʼттъыёл тайкыёттэ нутэкэлит.
Ынӄэн нутэкэликэл ынан гэйытлин 1736 гивик Якутскык Т.Ф.Миллерына, кытъаткэ-ым Россияк гэпытӄытэйкылин вытку 1948 гивик.
Ынӄэн нутэкэлик айгысӄыӈӄач Чукоткэн ынкъам нэкъаяӈӄач эʼӈыткынгыпы Шелагскийын гэныгйивэтлин мэйӈилир, миӈкы гэкэлилин: «Илир, миӈкы нымытваркыт лыгъоравэтԓьат», 1811 гивик Иркутскык гэтэйкылин нутэкэликэл, миӈкы нэмыӄэй гэныгйивэтлин ваԓьын илир айгысӄыӈӄач вээмык Экулымэн.
Ваԓьын илир ынӈэнӄачкэн Арктикак гатвылен М.В.Ломоносовына.
1763 гивик Михайло Васиԓьевичына нутэкэлик гэныгйивэтлин айгысӄыӈӄач Чукоткэн ваԓьын илир «Сомнитеԓьный».
Эвынӈуткэкин нымытваԓьа ваԓьын илир лыги гэтчылин ыʼттъыёл европаԓьыкэнак.
Ынанъыттъыёлкэн европаԓьо, микынэ гатвылен ваԓьын илир, гитлин лейтенант Россиякэн флотэн Фердинанд Петрович Врангеԓь.
Ынан гэлкытлин ваԓьын илир лыгъоравэтԓьэн ынпъоравэтԓьэпы.
1821-1823 гивиткук Ф.П.Врангеԓь ӈыроча гаӈӄаляйвылен раԓьоӈынво ынӄэн илир, Илир люнԓьуԓьын, эʼквыргъам Врангеԓь нымычвынатӄэн, иӈӄун варкын ынӄэн илир ынкъам рыгйивэннин нутэкэлик.
Ынанъыттъыёл-ым ԓьунин илир 26 августак 1867 гивик ( галягъат 145 гивиӈитти) америкаԓьэн ръэвӈыттыԓьэ Томас Лонгына.
Лыги лыӈкы ӄэтпыԓьатгыргын Ф.П.Врангелын капитана Лонгына тэнынныӈнин илир нынныгйит русиԓьин офицерэн.
Тэӈвытку илирык гэмпэлинэт 1881 гивик америкаԓьэн ыʼтвэпы «Корвин», миӈкы капитано гитлин лейтенант Берри.
РОССИЯКЭН КЫРГЫЧЬЫН ИЛИРЫК 1911 гивик ыʼттъыёлкэн русиԓьин экспедиция вагъэ илирык Врангелын ляйвыма ыʼтвэ «Вайгач» ынкъам илирык рыгырголяквъэ россиякэн флаг (кыргычьын), 1916 гивик-ым тиркэрмин правитеԓьствота ръомравнэн илир нутэну Россиякэн империен.
1924 гивик ӈыпэԓьэ ыʼтвэпы «Красный Октябрь» гангырголявлен россиякэн флаг илирык.
1926 гивик рывэтгаквыргыгъет Советкэн правитеԓьствэн гантомгавлен ӄонпыӈкэн нымытваваны, миӈкы эрму гайпатлен эргыпатыԓьын русиԓьин гыюлетыԓьын Арктикак Георгий Алексеевич Ушаков.
Илирык гантомгавлен ӈаргынэна-гынрыраткэн станция.
Ынанъыттъыёлкэнано нымытваԓьо илирык гитлинэт эвынӈуткэкыԓьыт, ялгытыԓьыт Нэкъаяӈӄачкэн Чукоткайпы, иӈӄун ынкы моок уткучьыткук.
Намгонат тымык элгартэ, рыркат, умӄэт, галгат.
1948 гивик элерэты гэныпкирэтлинэт ӄаат ынкъам гантомгавлен ныппылюӄин ӄорагынрэтсовхоз.
Инээру нымнымэты Ушаковское илирык гэтэйкылин лымӈэ ӄол нымным Звездный кынмаӈӄачормык Сомнитеԓьная.
Ынкы гэтэйкылин рэӈъатвывакъонвын, эʼӈыткынык-ым Гавайи гантомгавлен маравратыԓьэн радиолокационныкэн станция.
Гынунык илиркин, ваамӄайпыкэргыргык Хрустаԓьный оʼптытъар гивиткуӈит ныгтоӄэн пылвынтын, ынкъам ынкы гэтэйкылин ныппылюӄин нымным, ӈотӄоры пэляё.
РЫТОМГАВЪЁ ЗАПОВЕДНИК Ыʼттъыёлкэнат мигчитлыӄылти гытамо лыӈынво илир гэныгйивэтлинэт еп ӈирэӄэв эрмэтэ нымнымкин – Ареф Иванович Минеевына, микынэ 1937 гивик ганпааӈатлен элгарӈыттыгыргын айгысӄыӈӄач илиркин.
1953 чукоткакэн эрмэт гавэтгыԓьатленат гынрыру лыӈынво ровтынвыт рыркэн илирык Врангелын, 1968 гивик-ым илирык гантомгавлен заказник гынрыру лыӈынво рыркат, умӄэт, лыгэгалгэн кытчыёлгынвыт ынкъам ӄутти галгат.
1975 гивик илирык гатваӈӈоленат овцебыкыт, ратъёттэ элергыпы Нунивак, Магаданкэн облисполком вэтгыԓьатгъэ ынкы рытомгавынво заповедник.
23 мартак 1976 гивик гэнынныкэлилин ръомраквыргын Советэн Министрыргин РСФСР рытомгавынво государственныкэн заповедник «Остров Врангеля», миӈкы гэныгйивэтлинэт илирти Врангелын ынкъам Гераԓьд.
1976-1978 гивиткуӈит илирык ганпаавлен гыепынво отделение ӄорагынрэткэн совхозэн.
Ӈэлвыл ынкэкин гэнтъэрытвэтлин ынкъам ганпаавлен нымытванво лыӈык Звездный.
Лымӈэ гапааленат элгарӈыттык ынкъам аӈӄагыннэгӈыттык 1992 гивик ганпаавлен яак радиолокационныкэн станция эʼӈыткынык Роджерс ынкъам илирык ганпэлявлен нымытваванво лыӈык амынан Ушаковское.
Лымӈэ Илирык Врангелык гыръоркыт ынанмыкычьо умӄэт, ынӄэната лыгъоравэтԓьаварата ынӄэн нытвыӄэн Умӄилиру.
Илирык Гераԓьд нутэк кываԓьын ыннэн квадратныкэн километрмэл гагръота рыпэт 12 умӄэт.
Текст на русском языке Василий ИʼВЫЛӃУТ 1 июлык Галина Нутэнкэун ратвагъа оʼратъылёӈэт.
Ытлён гинъэтэтлин икутъэр литературныкэн гыёлчетгыргык нынныԓьын Юрий Рытгэвын, ӈыроча гинэнпиривлин диплома.
Ынӄэн, ӄэглынангэт, майӈэнъататгыргын тастихӈыԓьэн мургин нутэтумгин.
Корреспондента «КС» пэгчиӈу гэлгылинэт йытоткоԓьыт Галина Федорован, ынык энанмайӈаквыргын ынкъам миӈкри нымытваԓьылӄыл, ыныкгэта, игыр лыгъоравэтԓьаӈав.
«ЙОНИ – ГЫМНИН УʼРЭТНУТЭНУТ» –Гымнин ӈэвмиргэ Тантэтына нымкыче нинивӄин: «Гыыт гъурэтигыт Йонэпоӄыткынык».
Титэ ытлыгэ ынкъам ытԓьата нынлейвыӄин ӈалвыԓьэты гымнин ӈинчьэн чакэттомгын Вера, ынээԓьын-ым Коля Эʼттъытгивэв нытваӄэн ытчайык Нутэӈэвытынэ нымнымык Ԓьурэн, гым ныпэлятэгым аноԓьатынвык ӈэвмиргнык.
Мури нынутэгчимури, нынныӈыттымури, вулӄытвик-ым ӈэвмиргэ нэнатвыӄэнат гымыкы нымкыӄин пагчеӈэты ваԓьыт тэлеӈкинэт вагыргыт.
Ԓьэлеӈкы ытля ытри чакыгэт мурыгрээн нытваӄэнат, ынкъам кынмал моргынан нэнапалёмтэлморэ пыӈылтэлыԓьын ӈэвмиргын.
Ӈэвмиргын ӄонпыӈ ынӈот нымгоӄэн лымӈылык: «Энмэн, Валвыйӈын…».
Эчги гымнин нъэлгъэт мытлыӈэн элеӈитти, гым нэнэквэтэквым нымнымэты Озерный Ивылтикин районкэн, миӈкы тытвагъак мытлыӈэн гивиӈитти, мынгытча элеӈитыԓьу тырагтыгъак Ԓьорагты, титэ энмэч гантээватлен гымнан чычеткин йилыйил.
Эʼквыргъам энмэч галяк ыннэн гивиӈит ӈэвмиргык ынкъам йытоткоԓьык рээн гавэтгавымгойгым чычеткин йиле.
Калеткома мури гатԓьата нинэйилыԓьэнмури кэлит русиԓьин елепы лыгъоравэтԓьаелеты, иӈӄун ӈэвмиргэ нэмыӄэй ныкалевэтгавыркынэнат русиԓьин лымӈылтэ.
Тыкэтъоркын, инъэ гымнан гэтаёлӄыл ӈаргынэн ынкъам тывъёлӄыл, миӈкри ваԓьын.
Эʼнӄэтэгнык ынӈин нитигым, эʼквыргъам ӄулин тыпагчеӈатыӈӈогъак гитэйвык рырова вытрэтыԓьыт ӈэгти, ынкъам ӄынвэр тыԓьоӈӈон, иӈӄун ынӄэнат амалваӈ пэраркыт амӄынэргатык.
Ынӄэн ԓьоё ӄол тынтын тымгон рисоватык.
Нивӄинэт, иӈӄун нинэтэнтэйкигым, яачы учитеԓь нэмыӄэй гэвыӈӈолен, иӈӄун тыринъэтэтгъэ, ыныкит тырарисоватыркын.
Эʼквыргъам ынӄэнат ԓьоёттэ вагыргыт ынкъам ымы ӈотӄокэнат тытвыӈӈонат гымнинэт стихык.
«ГЫМ ЛЮНРЭЧИМГЪУТЭЙВЫӇЭ МЭКЫНА» – Гымнан гэмо, миӈкри ваԓьо итыԓьылӄыл игыркин лыгъоравэтԓьаӈав, - рымагтэты нивӄин Галина Федоровна.- Гымнан мэкына чиниткинэт чимгъут кыляёно люнрэлгыӈэ.
Ыныкит гым рэӄык нылвавыӈӈойгым, вэты ныкытъымэтигым рыръачӈытовык акавкэтгыргыт, иӈӄун чиниткин чимгъун нулвэвыркын, акамаграчетка нынъэлыркын.
Гымнинэт вагыргыт чиниткинэт мэкына люнрэйылӈэ, ӄутыргин-ым энъататгыргыт гымнан таӈвэлво тылгыркынэт.
Ытръэч чинитчимгъугйит тыратваӈыркын.
– Гынинэт кмиӈыт – миӈкри ваԓьыт?
– Гымнинэт кмиӈыт гэмэйӈэтлинэт ынкъам ӄэйвэ ыргынан нэркылеркынэт игырыткукинэт вагыргыт, вэнлыги, ӄнур-ым гымнан, ыргынан лыги ымыԓьо таӈвагыргыт тэлеӈкинэт, нэчичевыркын чычеткин йилыйил.
Ытлювъёӄагтэ таӈычьыгыргыт равэтгавӈыԓьыт лыгъоравэтԓьаелымэл ынкъам англияԓьэн йилымил.
«ГЫМ ГАНЪЯЙГЫМ ЧИНИТ РЫТГЭВЫНЭ» – Галина Федоровна, ивкэ нъытвыгъан, гынинэт стихыт миӈкы гакалейпатленат?
Микынэ ынӄэнат ганъяленат?
Рэӄъум ынӄэнат тэйкыркынэт?
– Гымнинэт стихыт гакалейпатленат приложенияк «Эйгысӄын» округкэн газетэн «Крайний Север», аԓьманахык «Чукотка», журналык «Айвэрэттэ».
Янра ваԓьын кэликэл, миӈкы нъытванат гымнинэт стихыт, еп уйӈэ.
Гымнинэт стихыт пэгчиӈу гэлгылинэт чинит Юрий Сергеевич Рытгэвынэ, ымы гатаӈытвыленат ынӄэнат писателя Евгений Рожковына, кэлиныгйивэтыԓьэ Ирина Гырголӈавытына, мигчитԓьэ музейык Екатеина Оʼткэна ынкам ӄутти методистарык Департаментэн кэлиныгъюлевкин, лымӈэ грэпу гэтчылинэт гымнинэт стихыт эʼйӈэнэӈэткукин-грапчакэн группата «Губернатор», миӈкы инэнлеԓьу гитлин Астров.
Гым тытгымэтыркын чиниткинэт стихык тывык чимгъут лыгъоравэтԓьэн, лымӈэ рыкалыровык таӈпэраԓьын мургин нутэнут.
Тытэйкыркынэт стихыт кмэӈэты.
Тытэйкыркынэт стихыт ыʼлгыԓьэткинэт вагыргыгъет, ӈаргынэнагъет – ынӄэнат мыкыӈ ваԓьыт.
«КОРГАКВЫРГЫТ ТЭМИНӇЫЛЬЫТ ӇИНЫЛЬЫТ» – 2014 гивик ратвагъа 10-ӄав литературныкэн гыёлчетгыргын нынныԓьын Рытгэвын.
Гыт ынкы рэтгиликвъэ?
Этааны, игыр этъо ринъэтэнӈыркын рэнъэлӈык лауреато нынныԓьын эргыпатыԓьын мургин нутэтумгин лымэвыр ытръэч кырвэнтонво ынкы ӄитпыԓьэтыркын чама оʼраӈ ратваӈыркын оʼравэтԓьак, микырык гичиву нэлгыркынэт тастихӈыԓьыт?
– Элгулеӄ, нэмыӄэй ынкы тырэӄитпыԓьэтгъэ.
Эʼквыргъам, эвын нивигым, йъарат люӈытгымэтэ титыркын ӄутырыкинэк ынангыёлчьо итык.
Гым гакоргава, титэ морыкайпы гавытратыӈӈота ӈиныԓьыт гыютԓьэт тэкэлиӈык нутэтумгыт, ӄнур ӈан Слава Торкыл ынкъам Самира Асадова, микырык лыги ченэтваратэн таӈвагыргшыт.
«ГЭЧЕВКЫ ВАЛЬЫТ СТИХЫТ ТАТЬЯНА АЧИРГИНАН» – Микынти россиякэн ынкъам чукоткакэн поэтгыпы гичиву лыӈыркынэт калевэтгавык?
– Гымнан гичиву тылгыркынэт калевэтгавык стихыт нэкъаяӈӄачнотакэнат поэтыргэн, ымы Расул Гамзатовын, эйгысӄыкин поэтгыпы пэгчиӈу тылгыркын мургин нутэтумгын Татьяна Ачиргина.
Аʼнӄагыргын, ымы ыннэн стихотворение Валентина Напаюкын гымнан лёӈкалевэтгавыԓьын.
Ытлён гымыгрээн ӈутингивикин гыёлчетынвык нынныԓьын Юрий Рытгэвын гинэнпиривлин диплома.
Ивкэ ытлён мыкалевэтгавын, кытъаткэ-ым, этаны, нэмыӄэй еп этэйкыкэ ынин кэликэл.
Нивӄинэт, 90-ӄавкэнат гивиткук галяԓьын векэн ынинэт стихыт гакалейпатленат газетак «Мургин нутэнут».
Ивкэ мыԓьунэт… Галина НУТЭНКЭУ …Ёрочыко наӄамлым Аӄочеткынка, Лымӈыл навалёмыркын Таӈавъеткынка.
Вакъотваркыт ээкӄач Ӈээккэӄэгти, Кэлпэраркыт вусӄымчыку Лылеӄэгти.
Нытимлюӈӄин ээкӄач Тэӈилгыкырвирԓьэӄэй, Ыргынан ыʼлгу лынъёӄай, Ныппылюӄин эпэӄэй… ЭНАРЫЛГАТГЫРГЫН Ынкъам эʼми мынгыӄагтэ?
Мынрылгынат кита рылгыӄэгти!
Ыннэн, ӈирэӄ, ӈыроӄ, ӈыраӄ, мытлыӈэн, ӄытлыги, рылгыт вакъотваркыт морыкмынгык.
Нылгинымкыӄинэт рылгыт?
Вэнлыги-ым мытрылгынат!
Текст на русском языке на Людмила РЫКОВА Вай ынӈот ытри титэепкинэт вытку умэкэтгъэт, алымы ыргичгу гавалёма вэтгавъёлгэпы, газетайпы.
Ӄэлюӄ чама аʼӄаляйвыӈ гатвата уйӈэ амытвак лейвинэӈэт, чама наӄам эӄитпычьэткэ амытвак чинит ытри.
Игыр-ым гичивитумэкэтысӄиквъэт.
Конференциянвык отчет вама филиален гавэтгавленат нымнымыткойпы пыкирыԓьыт ӄэтпъоравэтԓьат.
УʼРЭТНЫМЫК МИХАИЛ ВААЛГЫРГЫНЭН Людмила САЛЬНИКОВА – Ассоциация Вэлӄылкин: –Мури мыткытрэватыркын вэты кумъу ынкъам гытамо лыӈык мургинэт тэлеӈкинэт таӈвагыргыт, куԓьтура, йилыйил – гаймычьыт варатэн.
Клубык мигчирэтыркын кружок чычеткин йилык гыюлеткин, гантомгавлен грапчакэн-млявкэн ансамбԓь «Имля», лымӈэ ӈиныԓьин группа «Киягʼнык».
Ынӄэнат коллективыт овэчвынкалыровыркыт, ԓьувылгыркыт ынпыянвыт ӈэнъянвык рээн.
Ӈутингивик вэлӄылыԓьэ нэрэнрынгиивӈынэт 90 гивиӈитти рытомгавтагнэпы нымным, 55 гивиӈитти ансамблен «Имля».
Ынӄэнат вагыргыт кэтъонво гатвален айвэрэт энанэргыпавкэн энантомгавыԓьык ансамблык – Елена Куруӈавын, Клавдия Лейта-Таю ынкъам Анна Рыӈаӈа.
Игыр ыргинэт йылгыгмиӈыт млявыркыт ансапмблык «Имля».
Вэлӄылык гъурэтлин поэт Михаил Ваалгыргын, микынэ гэтэйкылинэт нымкыӄин стихыт.
Ынкы ганымытвален ынкъам гэмигчирэтлин Василий Ятыргын.
Вэлӄылык вама Майӈымараквыргын гэтэйкылин рэӈъатвывакъонвын, мэӈӄо гантакаӈатленат риӈъэтвыт риӈэтылеԓьыт СШАйпы Сибирэты.
Ынӄо гантакаӈатленат мыкыӈ 8 тысячык риӈъэтвыт ынкъам гараквачаленат ынӈэнӄач рыпэт 34 риӈъэтвыткуԓьыт.
Ръэнут чимгъуу нэлгыркын игыр вэлӄылыԓьэ ынкъам ӄитпыԓьэ Ассоциациен?
Ынанъыттъыёл экэвку ыргынан нэлгыркын агтамкэчьаткэгыргын ӈаргынэнак.
Нымнымык гыролмакы лымынкы рэнтытваркыт пылвынтыбочкат ынкъам тэӈимыръэнут рэнтыё.
Ымы лёнтаӈпэрата итыркын рыпаавъё гынрыру лыӈык рэӄовфермано итыԓьын ваны.
Вэты таӈымыԓьо нымытваваны кавэты рытчыёлӄыл.
Яачыӈкэн мынгытгэвэӈэт нымытваԓьыт Вэлӄылык рыпэт гынунмил тъэттывигъэт.
Эквэтыркыт нымнымгыпы оʼравэтԓьат уйӈэ эмигчиркэ нъэлык ынкъам ынӄэн вагыргын экэвку лыӈыркын.
2000 гэвэтагнэпы нымнымык гэтэйкылинэт : калеткоран, кынъёран, яраӈы администрациен ынкъам почтэн, малявран, вэлыткоран, элгытавран, гэчеватваны, мимлынэймэвкинэт ӄымчучьыт.
Гэныпкирэтлинэт ынкъам гэтэйкылинэт ыннанмытлыӈэн канадакэнат нымытварат.
Вачаӄ вэнлыги тъэрылтэтыркыт нымытварат, ӄэлюӄ чама 50 процентамэл мыкэԓьу ынӄэнат пэтатгъат.
Ымы вэлыткорак мыкыӈ ванӈӈогъат рывэлытковъёттэ кимитъыт, роолӄылтэ, ымы овощит ынкъам фруктыт.
Ваӈӈогъэ ӄаатакэчгын.
Аӈӄагыннэгӈыттыԓьыт нэмыӄэй инъэтэтыркыт гынникук.
Плытковачык тивыркын, иӈӄун эвынӈуткэкыԓьэ вэты гытамо нэрэлгыркынэт тэлеӈкинэт таӈвагыргыт морыгваратэн.
ГЫТАМО ЛЫНЪЁЛӃЫЛТЭ ӇАРГЫНЭНАГАЙМЫЧЬЫТ Борис ЫʼТТЪЫГЫРГЫН – Ассоциация Рыркайпиякэн: –Ӄитпыԓьэ ассоциациен эӈъэлю нэлгыркын гытамычьатгыргын ӈаргынэнак.
Эмӄынгивик ӈэргэрык ыргынан нынъюӄин ровтываны рыркэн, иӈӄун ынӈэнӄачагты эвнэймэвкэ нитыркынэт ковлёрвыт ынкъам тымӈэляйвыԓьыт оʼравэтԓьат агтатыткоԓьыт рыркак, титэ капчачавыԓьыт рыркат наромкэвӄэнат ынкъам ӈэнъянвыт нынраквачавъёвыӄэнат.
Мигчир рыюкин ровтынвык рыркэн ганъялден Ымнотаеквэкэн фонда ӈаргынэнагынрыраткэн.
Гэетлинэт мигчитԓьэт фондэн, микырык анъякалета нинэнпиривынэт инъэтэтыԓьыт чукоткаԓьыт.
Инъэтэтык гэӄитпыԓьэтлинэт ыиы ассоциацияԓьыт Рыркайпиякэн.
Этнокуԓьтурныкэн объединенияк «Лыгэвэтгав» рээн нымнымык гантомгавлен общественныкэн совет, эʼмитлён рэнанымӈылявыркын аʼӄэмлёкэгты нымытвавагыргыгъет.
Моргынан ӄонпыӈ гынрыру мытылгыркынэт ӄутти ройыръыт, тэнмавыԓьыт калеткорагты кмиӈыт, эʼӄэлтэтыԓьыт йытоткоԓьыт мытынвэтгаватыркынат омакатынвык.
Игыр кытэ морыкагты ляйвыӈӈогъат риӈъэтвыт, эʼквыргъам люӈвысӄэвэ мытитыркын.
Ӈэнъянвыт вэты гынрыру мытылгыркынэт, иӈӄун ытри нырэмигчирԓьуӈыркынэт.
ӃАТВЫТКОВАНЫ, НЫМЫТВАРАТ ЫНКЪАМ ГЫЮЛМИГЧИТЛЬЭТ Григорий РАӃЫЛЫМ – Ассоциация Оʼмваанкэн: –Эмтэйкык ӄатвыткованы ӄоратакэчгын мурык ӄонпыӈ ванӈӈогъэ, мытынэквэтэвыркын ӄоленымнымыткогты округкэн, вэлыткорагты ынкъам калеткорагты, кынъёрагты Эквыкынноткэн.
Кытъаткэ-ым сеԓьхозпредприятиен «Амгуэма» вытрэтыркыт ӄутти кытвагыргыт, эвматгыргыт.
Тылечьылейвинэӈэт тэленъеп пэтатгъат, вэты турыԓьэ пооръатъёлӄылтэ.
1 январтагнэпы 2012 гивикин ӄорагынрэтыԓьэн манэмынгыквын чит рымкавъёлӄыл 30%, гэнымкэвлин-ым ытръэч 19%.
Ковлёрвыткоԓьэн-ым манэмынгыквын люӈынымкэвэ нэнтыркын, алымы ытри нэмыӄэй этчымэгчерынвык гиливыркыт.
Вагыргыт Ваӈӄарэмакэнат конференциянвык нэмыӄэй гатвыленат .
Игыр ынкы экэвку нэлгыркынэт пэтатыԓьыт ярат : калеткоран, кынъёран, ывэнтатран, аакатран, тахлемӈыран, уйӈэ ынкы элгытавран.
Ӄутти-ым тотрак, тайкыёттэ мигчитԓьэ Чукоткакэн вэлыткоконторэн, чыӈатчерыркыт рэнмыт ынӄэнат эмъэӄэтэйкык, амгаглытайкык.
Лымӈэ ваԓьылӄыл нымнымык чиниткин тылячьымытӄыёраӄай, ӄэлюӄ ӄутыргин ванӈӄарэмаԓьэн варкыт чиниткинэт «Бурантэ».
Ваԓьын чымче нымнымгыпы мырыттъынвын рыров рытчыёлӄыл.
Ымы аʼӄапэраркын овэчватваны кымиӈин.
Гъотчётленат ымы ассоциацияԓьыт Эквыкынноткэн ынкъам Нутэпынмыкин.1 Рэнымкэвыркыниӈыт ӈэлвыԓьыт - манэмынгыквыт нэмыӄэй Ӈэргэрык ӈэранъылёӈэт Анадырык гумэкэтлинэт эрмэт сеԓьхозпредприятияткокэн округкэн
Ынкы гатвален ымы губернатор Чукоткакэн Роман Абрамович
Умэкэтыԓьэ ганынныкалейпатленат договортэ мигчирвинрэткин
Договорыгъет сеԓьхозпредприятиярык вэты рымкавъёлӄылтэ ӈэлвыԓьыт ӈутингивик 5процентаԓьо, яврэна – 15
Ыныкит хозяйстворык нэрэнкытвылевыркынэт энатваттэ, правитеԓьствота Чукоткакэн раманэмынгыквыркынэнат директортэ, специалистат ынкъам ӄорагынрэтыԓьыт
Договорык лымӈэ гэныгйивэтлин, миӈкэмил мыкэԓьын тэкичгын рывэлытковъёлӄыл хозяйстворык округэты, ръаяанаӈат, тылечьымытӄымыт, тылячьыяанаӈат, мигчирэвиръыт рыпкэратъёӄылтэ хозяйствоткогты правитеԓьствота Чукоткакэн
Губернатора Роман Абрамовичына энмэч кылямгонэнат нынныкалейпатъёттэ договортэ
Тэӈвытку, галяк ыннанмытлыӈэн гивиӈитти, намынгыкватыӈӈонат ӄорагынрэтыԓьыт
Мынгыкво гаталенат мыкыӈ 52-к миллионтэ рублти
Мынъатчагъан тэлпыԓьын гивиӈит
Эплеэн-ым, миӈкэмил рэнъататъяаӈыт мургинэт ӄорагынрэтыԓьыт
Миӈкэмил лымӈэ ӈаргынэн ратвагъа
Итык-ым чит ныӄитпыӄинэт чавчыват
2 Панэна ытлён ӈалвыԓьыӈӄач варкын, оратваԓьын итык бригадиро совхозык «Турваургин» Билибинкэн районкэн
Гинэнпиривлин нымкыӄин ордена
Инъэтэтыԓьын ӄорагынрэтык тэленъеп таӈэргыпатыркын, лымалё нэлгыркын нутэтумгэ
Нынны ынин Меԓьников Николай (виилыгтык ԓьуркыниткы)
Ръапыӈыл?
Ӈэргэрръук ӈирэӄ ӄорагынрэтбригадак Провидениякэн муниципаԓьныкэн сеԓьхозпредприятиен – Энмыԓьыкэн ынкъам Нунлыгрэкин – экимитъыкэ гэнъэтлинэт
Нивӄинэт, амӄоратъоля гэнъэтлинэт эмнуӈыԓьыт
Лымӈэ уйӈэ асапогка, аяанаӈка танкавӈынво ӈалвыԓьыляйвынвыкэн гуйгуӄэгти
Трактор гакэмэтъыма ӈэранбригадагты эквэтыԓьылӄыл
Турэрмэрык Чукоткакэн районкэн эӈъэлю нэлгыркынэт вагыргыт сеԓьхозпредприятияткок ынӈэнӄачкэн
Панэна еп экономика люӈынулвэвэ, ӄэйвэ алымы хозяйствот нэмэчвинрэтыркынэт манэта округгыпы, ыʼтвэ, тылечьэ, милгэрэ, мъэмитэ, ӄутти
Эрмэтэ районкэн администрациен Михаил Зеленскийына румэкэвыйгут рыннинэт эрмэт сеԓьхозпредприятияткокэн ынкьам администрацияткокэн нымнымкин ынкъам вэты вэтгаво лыӈык ӄорагынрэтгыргын ынкъам рэӄовфермат, тэнкэвӈык ынкэкинэт вагыргыт
Ивылтикин районык ынӈытэӄ гантомгавлен государственныкэн ӄорагынрэткэн хозяйство «Полярник»
Ынкы директоро итыркын Алексей Писарев, мэӈин гэмигчирэтлин главный зоотехнико советкэн хозяйствок нэмыӄэй тывъё «Полярник»
Ӄорагынрэтыԓьыт ринъэтэнӈыркыт рэнымкэвӈык ӈэлвыԓьыт чиниткин хозяйствок
Ыргынан виин наранпаавӈынат ӄэтвык ӄаат, иӈӄун мыкыӈ нынъэлынэт
Эчвэра ринъэтэнӈыт, ӄэлюӄ яачыӈкэн гивик ырыкы наратыӈӈонат яанаӈат, ымы намынгыквыӈӈонат мурык нъэлык элвэԓьин губернатор
4 Мынкэтъонат Гэутваал Гэутваал Клавдия Ивановна ынӈытэӄ ӈэргэрык пэлӄэтгъи
Ытлён гъурэтлин 1930 гивик эмнуӈкы Чаакэн районык
Гэкэлиткулин партшколак Анадырык
Гэмигчирэтлин АКБэк совхозкэн «Певек»
Гитлин председателё Ырыткучьыкин сеԓьсоветык
Ынинэт грэпыт, стихыт, лымӈылтэ гакалейпатленат газетак ынкъам аԓьманахык «На Севере Даԓьнем»
1985 гивик Магаданык гэтэйкылин ынин кэликэл лыгъоравэтԓьэн ынкъам русиԓьин йилымил
Клавдия Гэутваал Аʼмын етти!
Кыргам агтымайыӈкыԓьэн калеԓьыпчеӄалгын, эʼквырга-ым нымытваԓьын мурыгрээн эйгысӄык
Гыткаӄайык ӄынур плякыйӈыт рэтэмин, вэнлыги-ым онрапъеквэ гымыкӄача пиӈкуткуркын
Аʼмын етти!
калеԓьыкэтԓьан пычьэйӈэӈэв!
Рэӄулымӈэ, эчвэра-ым рамӈычгэче амноӈрамкэты!
Аʼмын етти!
Вертолётык эвын таръэнӈыгъэ
Ӄэйвитык-ым ятыӈӈогъат эккэӄэгти
Тиркыгиӈ Тиркыгиӈ Сергей Александрович пэлӄэтгъи ӈутинэлек Эквыкыннотык
Гъурэтлин ытлён Оʼмваанкэн эмнуӈкы 1949 гивик
Гэкэлиткулин Благовещенскыкэн художественныкэн училищек
Ынанъыттъыёлкэнат ынинэт стихыт гакалейпатленат газетак «Советкэн Чукотка» 1973 гивик
Яачы гакалейпатленат округкэнат ынкъам Магаданкэн областякэнат газетак ынкъам журналык «Даԓьний Восток», «Наш современник», аԓьманахык «На Севере Даԓьнем», сборникык «Пою тебя, Чукотка», «Северное притяжение», «Озябший меридиан», «О Севере песня моя», ӄутти
1980 гивик Магаданык гэтэйкылин ыʼттъыёлкэн ынин кэликэл «Лети, мой день» русиԓьин ынкъам лыгъоравэтԓьэн йилымил
1995 гивик газетак «Мургин нутэнут» гакалейпатлен ынин басня лыгъоравэтԓьаелымэл «Калготкэ-пэпэӄылгын ынкъам ӄутти гынникыт»
Оʼравэтԓьа лыгэнӄуну ылёӈэт Оʼравэтԓьан Нымытываԓьын Лыганэркын
Рэӄу лыганэркын?
Ръэнут ӄрирыркынин?
Рэӄу энарэрыркын?
Ипэ ӈотӄэн гаймычьын!
– Аӈӄы
Ӈэгти
Йиԓьэт тынупык увичвыԓьыт
Ӄэргатыԓьын ыʼлёӈэт
Гыт-ым риквъэ: тъэркин!
Лыгэнӄуну гынан-ым ръэнут?!
Ӈэргэр Айгысӄэпы Кыгыйгыръо
Въэгти гапэтатленат
Илетыркын Энвилкэ
Инъэ Тинтин Ӄмилкин Тэнтик Выргыргэркын
Иʼтут гаглеты омнотагты Риӈэркыт
Пынныӄулин Галгэн Урвилеркын Капчачеты Гымнин Лиӈык
1 9 авугстам – ымнотаеквэкэн ылёӈэт тъарваратыргэн
Ымыԓьынотаеквэк варкыт нымкыӄин тъарвараттэ
Мытвынат Айгысӄыӈӄачкэнат
Янор ӄулинутэкинэт
Ынӄэн индейцыт (Америка, Скандинавия), алеуттэ (Командоркэнат илирти), айванаԓьыт (США, Канада, Гренландия), саамит (Норвегия, Швеция, Финляндия)
Тъаръоравэтԓьаԓьыт ынӄэнат тывъёттэ вараттэ?
Индейцыт – 940 тысячтэ, айванаԓьыт – 56 тысячтэ, саамит – 52 тысячтэ, алеуттэ – 6,5 тысячтэ
Россиякэн Федерацияк Айгысӄыӈӄач нымытваркыт 26 тъарвараттэ
1989 оʼравэтԓьарылгатгэвэк гатваленат: алеуттэ – 700, долгантэ – 6900, итеԓьментэ – 2500, кетыт – 1100, танӈыт – 9200, мансит – 8500, нанайцыт – 12000, нганасантэ – 1300, негидаԓьцыт – 600, ненцыт – 35000, нивхит – 4700, орокит – 200, орочит – 900, саамит – 1900, сеԓькупыт – 3600, тофалартэ - 700, удегейцыт – 2000, уԓьчит – 3200, хантыт – 23000, чуваныԓьыт – 1500, лыгъорвэтԓьат – 15000, эвенкит – 30000, энцыт – 200, айванаԓьыт – 1700, юкагиртэ – 1100
Лыгъоравэтԓьат Чукоткак 1989 гивик гатваленат 11
914, игыр – мачмыкыӈ
Тъарвараттэ Айгысӄыӈӄачкэнат РФ гэнчеэкэвлинэт ӈотэнорганизацияк:
Ӄутти
Татьяна Емеԓьянова, заведующая отделен округкэн библиотекакэн
Виилыгтык торгынан ԓьуркыниткы айванаԓьыӈав Лемма Откэ, микын энмэч 73 элеӈитти
Ытлён уʼрэтыԓьын Янраӈайык Чукоткакэн районкэн
Лемма Магометовнана рымэйӈэвнинэт мытлыӈыргатрэ ӈээккэт ынкъам ыннанмытлыӈыргатрэ ытлювъёӄагтэ
2 Нутэтумгыт Вапъайынройгыӈавэгым Гым гъурэтигым Мэйӈыпилгынутэк, Ваамычгык ӄача, энмэн Вапъайынройгык
Нивӄинэт, гымнин ытлыгын гэпкирлин Тъаляԓьэпы
Гымнан лыги тылгыцын, эвын мургин ытлыгын таԓьамааԓьо гэнъэтлин
Ынӄэн гаялгынморэ Рыннатанмылгэты
Эвын ынкы тыԓьоӈӈонат – тамааԓьо нинмури
Ытлыгэ нэнатвыӄэн, энмэн тэленъеп нытваӄэн эмэйӈыкыԓьин чиниткин ӈэлвыл
Ынкъам янор ынанъыттъыёл ынпычакэттомгын Эʼутваал еп ӈээккэӄэю вама гамголен ӄораԓьатык
Ытлён мэйӈывинцэтыԓьу ӄорагынцэтык нитӄин, наӄам еп энинэԓьыкэ нытваморэ
Лыги тылгыцын, эвын ынкы Эʼутваал гантыёԓьатлен, вэнлыги-ым чеэкэй нытваморэ
Ӄол нинмури, ымыԓьо нумэкэнмури, лыгэн-ым чаёма рэмкын нымгоӄэн тэлеӈкинэткук
Эʼутваалына ыммэмы нинивӄин: – Гынан лыги лыӈыцын, ӄол мытинмык – галгэёоʼръолен, ӈэлвыл нэналвавморэ ԓьук, гатымӈэвлен?
Ытля-ым нивӄин: – Ии, ынӄэн-ым тыкэтъоцын, ӄравӄэтчаръогъэ, люут ӈээккэӄэй Эʼутваал, мэӈӄо ытлён кытгынтыпкэргъэ, иквъи: – Татай, мургин ӈэлвыл ӈайыткынык гэнъэтлин
Наӄам ԓьэлеӈкы йъацатунмык нылгэгтъылятӄэн, нылвавӄэнат ӄорат ватапԓьок
Ынкъам ынпыӄоратачымӈата ӈэлвыл гэныттэвлин ӈайыткынэты, ынкы элелӄыткук нэвииӄинэт
Ынкъам ытлыгэ ӄынур татлыгнэн ытля: – Ии, ынӄэн-ым ӈанӈээккэӄэй ынӄо ӈалвыԓьэпы пыкэрма ӄоръачоолгыткынык гаралелен ӈайыткынгыпы талваяраӈӄачагты
Итык-ым гымнан эԓьукыԓьинэт ӄоръачоолгыӄагтэ, нивӄинэт, ковлёкы ваԓьыт
Ӄулин ытлыгэ гэӈээккэтэ ныныттувӄинэт ӄорат
Нивӄинэт, мургинэт ӄорат ныттыгытлиӄинэт
Ынкъам пууръу ытци ӄонпы эчвэрагыргын, ӄэлюӄ-ым ӄынут нысолёӄэнат, ӄынур-ым аӈӄапаӄайкэнат мыцот нынуӄинэт
Ӄымэл-ым ынӈин ваԓьыт ӄорат пылӄымляԓьыт, ымыӄитъымыԓьыт
Ымы элек цъоранма, мцанма лёӈатӄата нитӄинэт
Таӈӄонпы гэмгээлек ӈэлвыԓьыт нагтатӄэнат аӈӄачормэты, ӄээӄын нылгитэӈыниквичетӄинэт
Киткит-ым, нивӄин ытлыгын, цычыгайылгав эвнэниквичевкэ, миӈкри ӄун цъоратык ымы кэлилет ныӄонпыӈавӄэнат ынкъам нытъылыӈӈоӄэнат ӄорат
Ынӄо тэӈыниквичивэтыплыткук ынцаӄ амноӈыӈӄачагты ӈэлвыл нынэквэтэвӄин, эмэлкэ ӄынут нинэнвиивӄинэт тыӈэԓьыт вытвытӄагтэ, лыгогтыт, ынӄэнат мачамаляӈэт нынуӄинэт
Ынӄо ынанчеръогты ныкитэ, энмэн ватапычьа ыʼлё ӄынут энмэч нынэймэвӄинэт пыӄароттык, ныкитэ-ым ватапа
Лыги тылгыцын, ытлыгын таӈычьыгыргын пыӈылтэтԓьан палёмтэлык
Мургин тэленъепкин ӄорагынцэтгыргын нэнатвыӄэн
Гым-ым янот чит нъэӄэлиӈэтигым ӄорагты, ӄэлюӄ нылгинымэйыӈӄинэт, гым-ым ныппылюйгым
Ымыӈ ӈан вээнтыԓьыт эʼӄэлиӈу нинэлгигым, цыпэт ӄынут линлиӈ ныкамагцаӄэн
Ытԓьата-ым нинивӄин: «Ӈээккок, аны ынӄэн ауӄагтэ, ӄыкоргавыцын»
Игыр вай, ӄытлыги, тэвыӈӈогъак, ӄэглынангэт, мургинэт ауӄагтэ пэнинэт коргавыԓьыт, мургинэт ватомгыт, винрэтыткуԓьыт, ӄэлюӄ имыцъэнут амӄорайпы мургин гантомгавлен – тэйӈэтти, эвиръыт, кимитъыт, лыгэн-ым имыцъэнут
Ранъав, мигчитԓьэн округкэн управлениен куԓьтурэн
Виилыгтык: Светлана Ранъав
Ръапыӈыл?
Ӈэлвыԓьыткук Чаакэн районкэн гырокы гъурэтлинэт 12643 ӄэюут
Ынӄэн 67,2 процентат
Совхозыткойпы янотыԓьо гитлин «Певек», фермергыпы - «Ичунь», миӈкы варкыт ӈирэӄ бригадат ӄорагынрэтыԓьэн
Районык 1 июлык 1995 гивик гэгынритлинэт 45851 ӄаат
Ынӄэн тъарыӈ кытуркинэк
* * * Ӄытрык (Лаврентия) ынпыянва нымнымкин ынкъам ынкэкин администрацията вэтгаво гэлгылин вавылгыгыргын археологырык рээн
Археолога нымкыӄин гивиӈитти тэлеӈкинэт нымытваванвыт нэргыткуйвыркынэт, ԓьоёттэ ынкы гаймычьыт нэнэквэтэвыркынэт танӈынотагты, наӄам ынӈин эркуркэ
Эвынӈуткэкинэт нымытваԓьа унмэкэвку нэлгыркынэт ынӈин ивынэтыԓьэтыԓьыт чукоткаԓьэты
* * * Игыр рэмкын тэӈкэквъи, титэ рыпаавыркыт мэгчерынво рытык нымкыӄин предприятият
Тэкэмынӈин ритлегъи совхоз «Боԓьшевик» Чаакэн районкэн
Ынӄэн еп декабрык 1994 гивик
Наӄам ынкы ӈоткатагнэты совхозкэн мэгчерынвык рылгытваркыт директор ытри главный бухгалтер
Нотайпы чайвыткома (нотагчема), ӄулиԓьэтычьэтэ ӄитыркынитык, эвытлым ӄытипъэйӈэркынитык
Эʼӄэгынник ӄырым ӄолегты ныетын
Чукоткакэн автономныкэн округ «Ыяакэн Эйгысӄын» № 4 (27), 23 апрелык 2004 г
Тайкыё газетак «Крайний Север», С
1 Тымӈъэттъывъе 24 апрелык ынин, Оԓьга Дмитриевнан, оʼратъылёӈэт
Ытлён гъурэтлин нымнымык Рыркайпиян Чаакэн районкэн (игыр - Шмидтыкэн)
Ынкы гэкэлиткуплыткулин 4-ӄав классык, ынӄоры гэкэлиткулин Пээкик, мынгытгэвэкалеткоран гэплыткулин Хабаровскик, ынкы яачы гамголен кэлиткук мединститутык
Гамэгчерымголен Тымӈъэттъывъе 1958 гивик чычетнутэк врачо
Мытлыӈэн гивиӈитти мигчирыплыткук терапевто Чукоткакэн округкэн маляврак, гамголен кэлиткук клиническыкэн ординатурак, ваԓьын Первый москвакэн орденыԓьын Ленинын мединститутык нынныԓьын Сеченовын (1963-1965)
Ынӈингивиткуӈит Анадырык гэтэйкылинэт поликлиника, кмиӈэткин отделение, таӈыӈ гэтчылин энанмаляватгыргын, гамэгчерымголенат ӄутти инэнмэлевэтыԓьыт
Оԓьга Дмитриевна Тымӈъэттъывъе гатвыӈӈолен ӄол ынангыёлчьо терапевто округык
Ытлён гэԓьулин заведующино терапевтическыкэн отделениен округкэн малявракэн
1973-1974 гивиткуӈит Оԓьга Дмитриевна Тымӈъэттъывъе гитлин главный терапевто округэн, 1975 гэвэтагнэпы-ым гитлин заместителё главный врачен округэн
1970 гивик ытлён гэнъэтлин Заслуженный врачо РСФСР
Гинэнпиривлин медаля «За трудовую доблесть», юбилейныкэн медаля «За доблестный труд
В ознаменование 100-летия со дня рождения Владимира Иԓьича Ленина», ытлён «Отличник здравоохранения»
Игыр Оԓьга Тымӈъэттъывъе итыркын заведующино поликлиникак УВД Анадырык, председателё Советэн ынпыянвэн, ваԓьын Ассоциацияк тъарваратыргэн Чукоткакэн, ӄитпыԓьэтыркын эвынмигчирык ынкъам общественныкэн вагыргык
Газетамэгчетԓьа нэтэнӄитпыӈыркын Оԓьга Дмитриевна, микын 24 апрелык оʼратъылёӈэт
Виилыгтык(ӈачгэпы мрагты): рэмкыԓьын Канадайпы, профессор университетэн Манитоба Кью Янг ытри Оԓьга Дмитриевна Тымӈъэттъывъе
Виилыгтын Михаил Гермашовын
Ръапыӈыл?
– Мартык-апрелык Анадырык гэрэмкыԓьэтлинэт ӈирэӄ овэчвынкалыровкэнат ансамблыт – Беринговкэн районкэн «Олененок» (нымнымгыпы Элӄэтвээм) ынкъам «Рыркы» - Шмидтыкэн районкэн (нымнымгыпы Рыркайпиян)
«Рыркы» гэӄитпыԓьэтлин гыёлчетынвык «Юные дарования Чукотки», миӈкы ынкэкинэт ӈирэӄ артистыт гинэнпиривлинэт диплома гыюлетыԓьыт овэчвынкалыровкы
Ӈирэӄ ансамблыт гаконцертыленатУгоԓьные Копик, учрежденияткок Анадыркэн, гатваленат репетициянвык Государственныкэн лыгъоравэтԓьэн-айванаԓьэн ансамблен «Эргыръон», говэчвынкалыровленат кынмал Тавайваамык ӄолеансамблыткок рээн ынкъам гичиву гэлгылинэт анадырыԓьа ынкъам тавайваамыԓьа
– Мартык нымнымыткойпы Анадыркэн районкэн гэлейвылин Анадыркэн эргыпатыԓьын грапчакэн ынкъам млявкэн ансамбԓь «Чукотка», миӈкы инэнлеԓьу итыркын Игорь Кузьмин
Ансамбԓь гатвален Красненок, Усть-Белаяк, Варээӈык ынкъам 9-ӄав ӄорагынрэтбригадак МУП СХП «Имени Первого Ревкома Чукотки»
Овэчвынкалыровыԓьыт коргаво ынкъам гичиву гэлгылинэт нымнымыԓьэ ынкъам ӄорагынрэтыԓьа
Ӄоныры аны ынӄэн ансамбԓь пэнин лымынкы овэчвынкалыровыԓьын, ныгъюлӄин, наӄам ныӈинӄин – артисто итыркыт ымы кэлиткуԓьыт аʼачекыт ынкъам ӈэвысӄэтӄэгти
– Апрелык Анадырык гатвален гыёлчетгыргын кэлиныгйивэтыԓьин «Учитеԓь года-2004»
Лыгъоравэтԓьэн ынкъам айванаԓьэн чычетйилык гыюлчьу кэлиныгйивэтыԓьу жюритэ гатвылен Ԓьурэкин калеткоракэн кэлиныгъюлевыԓьыӈэв Ирина Йиԓьэӈӈы
– Майык (талпыӈӈок йъилгын) Анадырык ратвагъа энмэч мытлыӈӄав литературныкэн конкурс (гыёлчетгыргын) тэкэлиӈыԓьин - поэтэн, прозаикэн, лымӈылгэчеԓьэн
Ачгыта ратвагъа семинар ӈиныԓьин ынкъам мооԓьэн тэкэлиӈкы
Морыкы пыкирыԓьылӄылти писатеԓь Юрий Рытгэв, ӄутти тэкэлиӈыԓьыт мурыгнутэкин
Игыр жюрик ваԓьа накалевэтгавыркынат тыӈэвыёттэ конкурсынвэты кэлит
Ынкы ӄымэк ӈирэӄликкин – Магадангыпы, Паакэйпы, Угоԓьные Копийпы, ӄутти нымнымыткойпы Чукоткакэн ынкъам Эйгысӄыкин Россиен
Достарыңызбен бөлісу:
2 Калеёттэ ӈиныԓьэ Вера Грачева (Ранъавтагныӈа) гъурэтлин чавчывэн ройыръык, эмнуӈкы, 50-ӄав километрмэл урэԓьу Уваляйпы
Гэкэлиткулин Анадыркэн педучилищек айгысӄываратыргэн ынкъам Магаданкэн пединститутык
Гэмигчирэтлин Увэлекин мынгытгэвэкалеткорак, Чукоткакэн институтык
Ынан гэнумэкэвлинэт ынкъам гэкэлилинэт нымкыӄин вагыргыт кэлиныгъюлевкин
Лымӈэ гантэнмавленат калейпатынво сочиненият кэлиткуԓьин лыгъоравэтԓьаелымэл; гэнумэкэвлинэт ынкъам гэкэлилинэт материалтэ тароолӄылӈыкэн лыгъоравэтԓьаваратэн, увичвэткин, эʼмитлёнат ӄол гэнтылинэт (чымӄык) гакалейпатленат приложенияк газетэн «Крайний Север» – «Эйгысӄын»
Вера Алексеевна Грачева - почетныкэн мигчитԓьэн образованиен, урэмигчитԓьэн
Игыр мыткалейпатыркынат сочиненият кэлиткуԓьин, ромакавъёттэ Вера Грачевана
Калеёк алваӈ люӈытчыԓьыт ӄутти вэтгавыт, миӈкэмил нытвыӄэнат ынӈэнванвыӈӄач (ӄэлюӄъым – ӄэлёӄъым, чувчеӈыт – чавычыват)
Ӄорагынрэтбригадак Етгъи отчой аʼтчайвыё элен
Ӈутинэлек гым тыпаӈъэвӈытогъак ӄорагынрэтбригадак №6-7, ваԓьын совхозык «Энмытагын» нымнымык Аён
Ынкы ӄорагынрэтбригадак нымытваркын гымнин эпэӄэй Ыʼттъыӈэвыт Лидия
Гым нылӄытигым ыныкагты эмӄынэлек
Мури ынкы ганоԓьанморэ вээмык Равчыван
Ынӄэн вээм аръаля мыкынныԓьын
Паӈъэвӈытоплыткок, рыюԓьыт ӈэнри ваамэты нъанэлёсӄэвӄэнат, эвыт-ым ныннуӄинэт, нинэрэтӄинэт морыкагты лыгиннэ ынкъам кычава
Киткит эвыча ваамъеквэ нытваӄэн гытгыӄай
Гымнин эпы Ӄотгытгын пэнин чит ытръэч ӈэнри аʼнэлёсӄэвыԓьын
Виин еп эмрэнръукэ мури мыттаратамтайкымгомык, ӄлявылтэ-ым кытэ имтилӄытгъэт гыргочагты
Таратамӈыма, мури эпэӄэй нылгэтаӈычьыпычвэтгавморэ
Ынӈин вэтгавма, танӈыткома, рэтэм пэтле мытыплыткугъэн
Эмнуӈ гавытатлен
Нивӄинэт, вытанма, мрэнти нылӄутӄинэт
Аны йыккайъым мургин эмнуӈ элек!
Лымынкы, ымы равытгырык, нынӈэӄинэт амалваӈ ваԓьыт тыӈэчьыт, въэгти, наӄам ӄутти нычелгыӄэнат, лелелпэраԓьыт
Ымыԓьэты нутэсӄын, йынрыт, умкыт ӈэгти нывытэчгытратӄэнат
Ваамъеквэ нывытэчгытрыпэраӄэнат никвыӄинэт пыӄэрумкыт, гиллеӈыт
Ӈэнри, омкэты нытэгъентилӄин ӈэлвыл, миӈкыри ӄун ӄората ыʼлгу турпинтыӄэтыԓьыт вытвыттэ, въэгти
Чама ынӄэната ӄорат пэтле нэчьэтӄинэт
Пэтле ӄорагынрэтыԓьыт имтилӄытгъэт
Ӈэлвыл аʼтав нарагтанӈын аӈӄачормэты, инӄун ынкы элек тъэркин мрэнти, ръорат, чама ынкы пэнин нигэтӄин
Ӈэвъэнйыръыт гапэлятленат ярак
Нымкыӄин мигчир яракэн элек
Наӄам элеӈит нылгинычивмыӄин
Ӈэвъэнйыръыт эӄылпэ гэрымнуплыткулинэт, гэтэнэлгыӈлинэт
Гымнан тыгтывэнратын эпэӄэй нэлгынйитъэвык, панрэнанватык
Эгынтома, мури эпэӄэй гэнутэгчимури
Ынан энанкалыроквъэ, миӈкыри ваԓьыт тыӈэчьыт чит нинэгичиӄинэт роолӄылё
Мытыпрынэт пъупуӄыт, майъолят, рымавтыт, вытвыттэ, вэривычьыт
Гытгаръоӈӈок, гым ынкъам гымнинэт тумгыт ноонъынтаморэ
Нинэгичимури амалваӈ ваԓьыт уунъыт, пъоӈпъоӈыт
Тэлпыркын ӈэтйъилгын
Ӄорагынрэтыԓьыт энмэч эмтэнрагтатгъат
Аймавыӈӈогъэ ынантаӈычьын, ынанкоргычьын крычмын – вылгыӄаанматгыргын
Ымыԓьо еп ыʼлё нымгоӄэнат, нуӈэлӄинэт – ныйъоттынтаӄэнат, ныпрыӄинэт итрут ынкъам йъуттыт, рырыратъёлӄылтэ аймакгэӈкы, нынтэнмавӄэнат ярартэ, милгыт, ныгтоӄэнат турэвиръыт
Ынӄоры мури эпэӄэй мытыпрыгъэн мылгымыл
Ымыԓьо инъэ мытыгъевмык
Ӈэлвыл энмэч гэнэймэвлин
Ымыԓьо ӈытогъат ярайпы: ӈэвъэнйыръыт, нэнэнэт, ынпыначгыӄагтэ
Ынӄо-ым мытымгомык мылгынинтыткук
Ӄлявылтэ милгэрыткугъэт
Инӈин нитӄинэт, инӄун ӈэлвыл эӄылпэ нылӄутын
Ынкъам нымгоӄэнат инэкынъук
Морыкы гэймитлинэт кылгынкэн ыннэн парол ӄэюут ынкъам ныраӄ майӈыӄорат
Инэпэтыплыткук, пэтле мытлявтыпанмык ынкъам мытъэйӈэвынэт энараԓьыт, чамарэмкыԓьыт
Ӈыроӄ ыʼлёӈэттэ гооканморэ
Пэтле галягъэ номӄэн элеӈит
Ынӈатал-ым йыӄӄайъым тыпаӈъэвӈытогъак
Отчой ӄырым мынтыяатын ынӄэнат гэчевкы ваԓьыт ыʼлёт
Анна Гырголгыргыӈа, кэлиткуплыткуԓьын Ырыткучьыкин калеткорак Чаакэн районкэн
*** Гымнин эпы Игыркинэт ӈиныԓьыт пынлёк, микынти ыргинэт эпэнти, ӄол нитӄинэт ӈыркычеты нырилпынилюӄинэт
Ынӈатал ынӄэн аӄачьыгыргын
Этааны ытԓьарык этлы анымӈылявкыԓьэнат
Гымнан ӄонпы нэнамӈылёйгым чиниткинэт йытоткоԓьыт: «Микынти гымнин ыʼттъыютԓьэт?» Эвыр гымнан ытри лыги тырэтчыӈынэт, ымы гымнинэт нэнэнэт тыранымӈылявӈынат
Ӈотэнпыӈылык гымнан тыратвыӈын эпэнин вагыргын, ӄэлюӄ гымнин эпы ынанъыʼлго лынъё
Ытлён ныгынкойӈыӄэн, коргэты ваԓьын, ныгтиӈӄин, чама этлы амыгвэтгавкыԓьэн
Нымтумгэ тэӈу нылгыӄин, ымыԓьорык лыги, нэкэм чавчываԓьа
Ынан лыгинутэйиквин Чукоткакэн районкэн, миӈкыри ӄун ӈутку гэмэйӈэтлин, гатвален, гэмигчирэтлин
Гымнин эпы гъурэтлин 5 июнык 1937 гивик, эмнуӈкы
Ԓьорайпы чекыяа, Кчавынвык ымы рымагты, Тымӄырилек гытгык ӄача
Ӄэлюӄъым эпы чавчываоʼравэтԓьан
Иӈӄун ӄорат ныегтэлыркынэт, ытри ныялгытӄэнат
Ынан нэнакэтъоӄэн чиниткин вагыргын
Ыргынан нъэмэтӄинэт утъымыт, рэтэмыт – элерэтэм ынкъам ԓьэленрэтэм, эвыр ымы кукэт, ээкэт, вылпат, тивичгыт, таӄаманъёлгыт, орвыт ынкъам эвыр тайӈыквыт
Ынӄэнат ыргинэт эмнуӈкинэт яаёттэ тэленъепкинэт
Еп маравма эпы мэйӈэтгъи чавчывак
Лыги лыгнинэт ынинэт эпы ынкъам эпэӄэй
Эпы еп ӈинӄэю ӄорагынрэтгъэ
Чейвыткуԓьэтгъи эпэнэ ынкъам эпэӄэйынэ рээн
Ырык ыʼттъыёл нылеӄин рэквытӄэй ӄэюуԓьын, наӄам ӄэюуӄэй нырулӄин
Эпы нивӄин: «Ӈинӄэю вама ӄората нымкыче нантэргаквым»
Миӈкыри ӄун ӄораӈы ымы рылик ныгтыӄэн – гынритэ нынтыӄин пытӄы ръораԓьанма ӄораӈы ымы рылик ныгтыӄэн
Ынӄэната ӄорагынрэтыԓьыт нылгипэӈъивэтӄинэт
Ӈинӄэгти-ым эмпэӈъивэтэ ӄоранлек рыпэт нытэргатӄэнат
Эпэнэ пылыткунинэт мытлыӈэн класстэ
Кэлиткуплыткук, эпы эквэтгъи амноӈэты
Мэйӈэтык-ым эпы бригадиро нъэлгъи
Эпы нивӄин, энмэн игыр нылеӄин вагыргын эмнуӈкы
Ӄэлюӄъым тэленъеп гэмо ымы чаӄар, хлеб, парапар, кэнтит ымы яблокыт
Игыр-ым имыръэнут ныныпкирэтӄин трактора ынкъам вездехода
Тэленъеп-ым ыргынан имыръэнут чинит нимтиӄин
Эпы игыр нэквэтӄин амноӈэты вездехода
Ынӄэната нийӈэӄинэт ымы кимитъыт
Амноӈэты ныривлыӄинэт парапар, кавкав, тааӄат ынкъам ӄутти кимитъыт
1953 гивик нанъялгытатынат ныппылюӄинэт нымнымыт
Томгатгъэ нымэйыӈӄин нымным Ԓьурэн
Ынкы кэтэм эпэн нъэлгъэт кылгынкэн ыннэн парол гивит
Вэнлыги эпы пэлятгъэ эмнуӈкы, ӄэлюӄъым мэйӈэтгъи ынкы
Ытлён лываквъэ нымнымык вак
Гымнин эпы ӈавтыӈгъэ Ԓьурэк 1964 гивик
Нагтонат ыннанмытлыӈэн С
3 нэнэнэт
Игыр эпэн варкыт мынгыткэн ӈирэӄ парол ытлювъёӄагтэ ынкъам пытӄытлювъёӄагтэ
Вэнлыги эпы мигчирэтыркын эмнуӈкы
Ынан рымагтэты рэнлеӈыркынин мигчир
Игыр-ым ытлён ӄонпы эмнуӈкы панэна ныкытгынтатӄэн
Тэгмигчирэтыԓьын эпы гэнинэпиривлин медаля «За трудовое отличие» ынкъам «За доблестный труд в ознаменование 100-летия со дня рождения В
И
Ленина»
Лымӈэ ынык варкын диплом «За отличные показатели в социалистическом соревновании в честь103-й годовщины со дня рождения В
И
Ленина»
Ынпэвкы пенсиягъэ 1993 гивик
Игыр-ым эпы Пэкул гыттэпычьын бригадак ынпыначгын — нинэнинъэйвыӄинэт аʼачекыт ӄорагынрэтык
Ыргынан нэнлеркын мигчир, инӄун вэты варат леӈвэттэты нынъэлыркын – ымыԓьо ынпэвыԓьыт ынвинрэтыркынэт амӄынъычо, ымы крычмын атвака вама
Ытлювъёта эпы нывинрэтӄин мигчирэтык эмнуӈкы, ӄэлюӄъым ынпэквъи
Мурыгнутэкин кымиӈыт ымы нэрмэвыркынэт
Мытмычвынатыркын, иӈӄун кымиӈыт вэты таароӈыԓьо ынпыянвэты ратваӈыт
Ӄорагынрэтыԓьыт 1998 гивик умэкэтгъэт Анадырык, съездыгъат
Гымнин эпы Пэкул Пётр нэмыӄэй ынкы гатвален
Мигчир — мургин вагыргын
Мигчирэ гантомгавлен армагыргын ынкъам таӈнымытвагыргын оʼравэтԓьэн
Екатерина Омӄат, кэлиткуԓьын Ԓьурэкин калеткорак Чукоткакэн районкэн *** Тынмагтэ Гым гъурэтигым Ӄэпэрвээмык Билибинкэн районык
Гымнин чычеткинэԓьыт нэмыӄэй ӈуткэкинэт, Ӄэпэрвээмыԓьыт
Гымыкытԓьэн ытԓьаӄай энмэн Надежда Рултыӈэ — ынӄэн гымнин эпэӄэй, гэпэлӄэтлин еп гым ныппыԓьэв вама, туркэлигъюлетчыӄивыԓьигым, ӄэлёӄ кыргам ырык гым гэмэйӈэтигым
Еп игыр егтэлыркын гымнин миргыӄэй, мурыгрээн нымытваркын, ынин чувчеӈнынны Номыԓьын
Ытлён очочо мигчирэтыԓьэтгъи бригадак
Игыт ытлён пенсияԓьын
Нэкэм гым эмнуӈкы тытваԓьатык амӄынкалепаӈъэвӈыток
Ырыгрээн нэнэтраԓьатэгым ӈэлвылекы
Ынкы-ым гымнан нинэԓьуйгым ӈайыткынык, эʼнноткынык тынмагтэ, наӄам айвалӄылтэ ӄутти нутэсӄычыку рыпэт гэнъэтлинэт, этаны, апайӈын нивӄин, энмэн тэленъепкин тынмагтэ
Ӄэлёӄ ынкы тэӈвытку тыԓьунэт айвалӄылымкийӈыт ынкъам нэнамӈылёйгым миргын: «Ылён иаʼм айвалӄылтэ гатамайӈынленат, этыӄун гаӄоръаратленат нымкыче?» Миргыӄэе энанымӈыляквъэ ынкъам ынӄэната ӈоот кэликэл тыкэлигъэн
Энмэн, мурыгчувчеӈин вагыргыкэн имыръэкин варкын этынвыт, оʼравэтԓьэн нымытвагыргын ӈаргынгыпы ваԓьын
Этын варкын «Ӈаргынкэн», «Вээмин», «Гырголвагыргэн», «Уттычыкукин», «Кынтэвагыргыкэн», «Аӄавагыргыкэн»
Ынӄэн — «кэлы»
Ынкъам таӈымыԓьо этынвыт таароӈо лынъёлӄылтэ
Ынӄэната нытваӄэнат Оттытаароӈ, Энанкаав, Вылгыӄоранмат, Элгыраткон, Килвэй
Энмэн, ӄэйвэлым оʼравэтԓьан нывайӈыкэн, вэнлыги-ым ынин чимгъун ӄээӄын ӄолевагыргык «нынымытваӄэн»
Энмэн, ынкы ӄынур ягталма нынымытваӄэнат
Ымы ныԓьуӄинэт чычеткинэт яатԓьат миӈкыри нынымытваӄэнат
Йыӈэттэтти, энмэн, ынӄэн ытри — вайӈыԓьыт
Ымы гаймаӈэн ныпытӄъурэтӄинэт ягталԓьэйпы, нэкэм чычаткэнаԓьэпы
Итык мургинэт чувчеӈыԓьыт чит-ым, еп торвагыргын энъэлкэ, таӈванэван нутэргычыку ыʼннумкэвынэт въик, иӈкун кымъэ нэрэткуӈынэт, нэрэнтэгиминӈэнӈынэт, чама, энмэн, пэркылгыргын нутэсӄычыку вак, нэкэм ӄырым пэтле ныпкирынэт «ӄолевагыргэты»
Ынкъам пэнинэԓьыт нымайынляӄэнат ӈайыткынэты, эʼнноткынэты, йынрыткынэты
Торвагыргын нъэлык, ганъотавыӈӈоленат нотагты майынляк, ытръэч нутэргычыку ромкавынво лынъёлӄылтэ
Итыкэвын игыт нэмэ ымы эвыт мачынан тэчувчеӈӈэ нынумкэвӄинэт въиԓьыт, эвыт тэгъеӈкы ынӈин
Гымнин-ым эпэӄэй тэчувчеӈӈэ гэнтылин
Инӄун эʼӄэпэгчиӈыԓьэ авнайъока, кэԓьэтэ, чама таӈэты амранымытваӈа чит-ым гамгаройыръык нытваӄэнат тайӈыквыт, ярартэ
Игыт-ым кыргам ымы аӄорака мытнъэлмык, пытӄылым ӄонпы уйӈэ аярарка
Вэлет-ым тэленъеп ымы эӈэӈыԓьыт нытваӄэнат ынкъам ытри нывинрэтӄинэт егтэлык оʼравэтԓьак
Мургин ынанъяачыкэн эӈэӈыԓьын, энмэн, Вылгыӄ
Ынин ваны итыркын игыт пригородо Билибинык, энмэн участок «Караԓь»
Оʼравэтԓьат мургин, ыʼттъыютԓьэт, эвыт этъылвъикэ, колё эʼванӈэнаԓьыт, нынилгыпэтӄинэт, нэкэм ынпыянвыт, эвыт кытӈэра мэлевкы, инӄун ӈэнъянвыт яатԓьат авнъарэка ныммигчирэтык
Чинит ымы въикин ваны нынкалыровӄэн
Оʼравэтԓьан ӄырым оʼралвагты чимгъуԓьылӄыл, ӄэлюӄ иӈӄун «кэԓьэтэ» пэгчиӈу эвнэлгыкэ ынин чычеткинэт
Нынъотавӄэнат тымӈэвэтгавык, пынчойгатык, эӄэчитык ыргичгу
Наӄам чавчыват мыгчычеткинэԓьыт
Уйӈэ нъэлык оʼравэтԓьан, лыгэнэвыт-ым чымчанымэты нынӈивыӄинэт пынлысӄэвыԓьыт
Ынръам пынлыратыԓьын тэӈӄырым авэтывак ʼниквъэн: «Ынӈиннымкин ынӄэн гэвъилин»
Ытлён риквъэ: «Ынӄэн-ым ӈан гэквэтлин, ытлён гъирэлӄытлин»
Ӄутырык еп ягталма нынтэнмавӄэнат въикин яаёлӄылтэ эвиръыт
Лымэвыт лыгэн нынмэтъанъетавӄэнат, эʼптыплыткук нылгитэнрымнуӄинэт нэлгыт, эвыт панрат
Лымӈэвыт нынйыпыӈатӄэнат лыгэн аяакыԓьэнат эвиръыт, еп ягталма тынэёттэ
Яаёттэ эвиръыт ванэван ыныныйпыӈатынат
Ытръэч ынӈин нынтыӄинэт ӈъочавчыват
Пэнинэԓьин ныгтыӄинэт эвиръыт ынкъам ытлён нынатчьавӄэн йъэнкы
Ынык ӄача нытрилӄинэт роолӄылтэ, ытръэч эмкиткит, ымы тааʼкойӈын, эвыт ягталма гатааӄолен чама ӄутти ыʼлгу лыӈъёттэ ягталма: ӈэвысӄэтырык — рытрииръыт, титит, ӄлявылык — таакойӈыт, валят
Эвыт тъылвъитэ гитлин оʼравэтԓьан, ынӄэн нытраӄэн, ӄэчейыръын ныгитэӄин, ръатъычгырга гэвъилин, наӄам нэмэ ытръэч чычеткинэԓьэ рытраёлӄыл
Тавэръыгма, рытрииръыт ванэван ыʼнтылвалынат, ымы ванэван ыʼнпоаʼркэленат
Нынниӄинэт эвиръыт лыгэн тымӈэпытляӄ, ӄынур гыргычеԓьыт, ванэ рытрииръын ыʼнынъомравын
Нынавэръэпатӄэн пэнинэԓьын ӈэвысӄэтэ
Равэръэпанма, ымы эвыт нынвэтгаватӄэн, иӈӄун эвнъэнӄэткэ нитгъэн равэръэпатык
Равэръэпатыплыткок нъэлевӄинэт ӈилгэ гыткат, мынгыт
Ярак рынма пэнинэԓьын, чычеткинэԓьыт вэты экъэликэ ӄырым ваԓьылӄылтэ, энмэн эвилюкэ рэнъэлӈыт, нэкэм ӈэнъянвыт
Нэмэ мэрэт ӄырым нотасӄэты энэрэткыԓьин
Рынтоӈатыӈӈок, чычеткинэԓьыт, нэкэм ӈэнъянвыт, ӈилгэ ныпъурисӄинэт, энмэн ыргин ягталгыргын оʼмрэты
Майынляплыткок, ныванма ярагты, этлы атаалгыляткыԓьэн панэнаԓьэты, энмэн нэрэтиӈугыт ынан
Ынин гэкэнрэт ынык ӄача нынмыӄэнат, ытръэч левыт ванэван ыннэчгытвыгъэн, нэлгык рээн нынтыӄин, ныпилгылвиӄин, аймакыт нычвиткуӄинэт, ынӄэната нэнъарэӄэн пэнинэԓьын
Тэленъеп эвыт чавчыв уйӈэ гэнъэтлин, ынык ӄача ныӄэтвыӄин таӈколё ӄорат, айвалӄылтэ ныгичиӄинэт ынкъам нытынмайӄэнат ынык ванвык ӄача
Ӄэлёӄъым тыԓьунэт нымэйынӄинэт тынмагтэ, наӄам тэленъеп ӄаат, этаны, игыткинэк майыӈкы ваԓьыт, рынныт нымэйыӈӄинэт
Ынӈин ваԓьын миргин гымыкы рымӈылявъё пыӈыл, вэлет-ым игыт гымнан лыги, миӈкыри тэленъеп лыгъоравэтԓьат нынумкэвӄинэт, чама гымнан лыги, иаʼм нытэйкыӄинэт тынмагтэ
Тынмагтэ — ынӄэн ыʼттъыютԓьин нымытвагыргыт, ӄынур-ым мынивмык, энмэн эмнуӈкинэт памятникыт
Ытръэч гымнин миргыӄэй нычимгъуӄин, ръэнут ытлён моргынан мытрапэляӈын яатԓьагты, кыргам ымы аӄаака мытнъэлмык
Этъопэл вынэ чеэкэй мынъытаалгылянмык яалегты, яалвагыргэты, эчвэрагыргын ынӈин ӄонпыӈ таӈаӄорака мыннъэлмык
Кыргам ӄорат — ынӄэн мургин егтэл
Ытръэч
Надежда Куляева, кэлиткуԓьын Ӄэпэрвээмкин калеткоракэн
4 Лымӈылтэ Кытгы — Ӄунлелюн чакыгэт Аʼрэлпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык
Ныкитэ вусӄымчыку энмык кувлыткугъи, кэмчичьэтгъи
Гыткамлягъэ
Ԓьулгэннин кэмчичьэтыԓьын ӈээккэтэ ытлыгын
Ытлён нытэӈъэв эвтылягты пиӈкугъи
Ивтылык турирык, ытлыгын эʼйӈэвнин, ивнин: — Эʼмитлёнайгыт, ытлыгигыт?!
Ивнин ытлыгэ: — Ӈотӄэнайгым итыкэвын
Ытръэч этъым тыгыткамлягъак
Ӈээккэтэ ивнин: — Йыӄӄэй-ым мынрэӄэквыт, миӈкыри мынтыгыт?
Ытлыгэ ивнин: — Ев-ев, опопы ӈутку ӄэнанмыгэ
Наӄам трэтэвиминӈэты, гынык лыги лыӈӄэвигым
Эвыр рэнанмы-ым, ринэплыткугъэ румкэвкы-ым коракэгты ӄынымпэнрыгэ
Ӈэнку ыʼннатчыӈатгыт, ротванвыгъет ыʼннутэргыгыт
Эвыр Ӄонлялёрыкы ынӈэ авнатвыка ыʼнынтыркынигыт
Эвыр ӈэнку нараматаӈыркынэгыт, ынӈэ эʼнӄэткэ, ыʼнматаркынэгыт
Ытлыгын тымнэн, румкэвнин
Коракэгты эквэтгъи
Ӈэнку пыкиргъи
Ивнинэт: — Гымо торыкагты тыгынтэвык, гымнин ытлыгын гынтавтыляма гыткамлягъэ
Инэтэӈнинъэйвыгъи ынан
Инэнинъэйвыплыткугъи, иниквъи: «Ӈутку ӄэнанмыгэ»
Ынкъам чама иниквъи: «Ӈэнку рэпкиры, ротванвыгъет ыʼннутэргыгыт, ыʼныргыткун нутэсӄын, ыʼнтэйкын атчытванвылӄыл»
Ынкъам чама ымыӈ иниквъи: «Ӄонлялёрыкы ынӈэ атвыка ыʼнынтыркынигыт»
Ынкъам ымы иниквъи: «Ӈэнку раматаӈык, ынӈэ эʼнӄэткэ»
Лымаляквъат коракыԓьыт
Ротванвык нэнутэргыгъэн, натаванвыӈын
Ынкы ымычьычоӈэт ныпэрӄытваӄэн
Ӄынвэр мэчичьу наматагъан
Кымиӈэтгъи ынкы, ӈээкык йытонэн
Ынӄоры нэмэ, эʼӄэԓьэ йъок, гынтэквъи
Миӈкы ныпкирӄин, ӈэнку нэмэ наччыӄэн
Ӈэнку виин ныматаӄэн
Нэмэ ныгръоӄэн
Эчги ӈэнку ныгръоӄэн, нинивӄинэт ынкэкинэт: — Ӄырым эвын ӄынымчеквыткы Ӄунлелюӄэй, опопы ратан мараквыргын
Ратанӈавнэн, варат нытумгэвыркын
Наӄам эвын нымлыӄэнат, аʼӄанраӄавыӈ ваԓьыт Ӄунлелюнти
Вынэ варат нытумгэвыркын
Вытку ынӈин нутэкэмлилыплыткугъи, вытку ынкы паагъэ мараквыргын вак
Миӈкы ныпириӄин, нэмэ ныматаӄэн, нэмэ ныгмиӈэтӄин
Нотакавраплыткой, ӄэглынангэт паагъэ вак мараквыргын
Эргыпо нъэлгъи Кытгы, Ӄунлелюн чакыгэт
Томгавкытгано нъэлгъи
Кытгынэ мараквыргын эʼнӄу гэлгылин
Ӈотӄэн ытръэч
Ынрэмэчеӈэӈыԓьын ӄлявыл Ёаʼнма пэнин ытлён лейвыԓьын
Ӄол итгъи ӄаайпы нырагтытыляӄэн, эвын гэвулӄытвилин, наӄам нэмэ ныёаʼтӄэн
Ампылмыёаʼта, ӄынвэр нывилгъи
Ытръэч чата элгытараӈгъэ
Ӄыепынмын ынкъам эʼчгыткын тыленнинэт ымэты
Ынӄо йылӄэтгъи
Гынунныкитэ люур ӄулиӄул валёмнэн
Эвын ынӄэн ӄулиӄул ӄытлыги кэԓьин: — Эʼми тытыл?
Эʼми тытыл?
Татлыгнэн: — Аʼм авнатытлярэрка ӄытваркын!
Энмэч ӄыгаргывъэчгатгэ!
Игынэмэ гымыгтумгык нэнанвэчвавыткойгыт!
Ӄэглынангэт-ым кэлы гэргывъигъи
Ытръэч
Антонина Кымъытваал, калейпы «Лыгъоравэтԓьэн лымӈылтэ», Магаданкэн такнигаӈын, 1987
Виктор Тымӈэвйи Рэвымрэв Гыроӈэт ӄулитэ Галгата йыръэтгъи
Ныкирит ныӄэргыӄэн
Ӈинӄэгти эйылӄыкэ
Йичьэмиттумгыт нэмыӄэй Эйылӄыкэ нъэлгъэт
«Оккой, ръэнут ӄолентогъэ?» — Чеӈытгэтгъи ытленъюӄэй
Ынинэԓьэ ытленъюӄэй Рамынноӈэты ивнин: «Аны ынӄэн рэвымрэв Вакъооӈӈок ӄолентогъэ
Ӄыгитэ, кэлиԓьыиръыԓьын Кытылӄык вакъогъэ
Чама нъэйӈэвыркынимык: «Эʼв-иʼли!
Китаӄун мынрачвыӈ, ӄыпэв-ӄыпэв»
Ԓьэлеӈкы илгынръыԓьын
Ӈаргынэн ыʼттъыёл ынан нинэлкылӄин
Малятыӈӈок омкыткынык Кавэты нывакъоӄэн
Ёоʼръоӈӈок умкииӈкы Ралӄаӈынвын нинэԓьуӄин
Ёоʼонма ыʼлчыку Нытэминӈыӄин тараӈык
Рисоватъё тэкэлиӈыԓьэ
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север»
Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998
Рывъёԓьавъё 4 Чукоткакэн автономныкэн округ «Ыяакэн Эйгысӄын» № 1 (24), 30 январык 2004 г
Тайкыё газетак «КрайнийСевер» С
1 2004 Гивиӈит Январь Кэвылӄут Виктор Григорьевич гъурэтлин 15 январык 1929 гивик ӄорагынрэтыԓьэн ройыръык ялгынма ӈэлвыԓьык Туманскыкэн эмнуӈкин
Гэкэлиткулин Анадыркэн калеткорак колхозмэгчетԓьэн, кытэ гитлин зоотехнико
Гармиятвален Провиденияк пограничнико
1954 гивик гэнъэтлин тагазенӈыԓьо, гамэгчерымголен газетак «Советкэн Чукотка»
Ынӈингивик тэӈвытку гакалейпатлен ынин стихотворение
1955 гивик стихыт Виктор Кэвылӄутын, елыԓьатъёттэ — В
Сергеевына ынкъам Л
Соловьевана, гакалейпатленат «Литературная газетак» ынкъам москвакэнак журналык
1958 гивик Магаданкэн такнигаӈынвык гэтэйкылин ыʼттъыёлкэн кэликэл Виктор Кэвылӄутын «Гымнин Чукотка» («Моя Чукотка») лыгъоравэтԓьэн ынкъам русиԓьин йилымил
Ӈирэӄэв кэликэл гэтэйкылин Москвак, нэмыӄэй 1958 гивик — «Пусть стоит мороз»
1959 гивик поэт гэнъэтлин члено Союзэн писателен СССР
Гаялгытлен Магаданэты, ынкэкин такнигаӈынвык гэмэгчерымголен редакторо-йилыԓьэтыԓьу
1961-1963 гивиткуӈит гэкэлиткулин Высшие литературныкэн курсык Москвак
1986 гивик Магаданык гэтэйкылин русиԓьин-лыгъоравэтԓьэн разговорник, тэкэлиӈыԓьу гитлин Кэвылӄут
9 июнык 1963 гивик ытлён гэпэлӄэтлин Ленинградык
Таисия Гухувъе — айванаԓьэн поэтесса (1939 -1982) гъурэтлин 16 январык нымнымык Вэлӄыл
Гэкэлиткулин Анадыркэн педучилищек, гатвален VI Ымнотаеквэкэн фестивалынвык ӈиныԓьин ынкъам студентэн Москвак 1957гивик
Гитлин секретаро Вэлӄылкин сеԓьсоветык
Гэпэлӄэтлин 29 майык 1982 гивик
Ынинэт стихыт гакалейпатленат сборникык «Творчество народов Даԓьнего Востока» (Магадан, 1958)
Июԓь Вэӄэт Валентина Кагъевна гъурэтлин 11июлык 1934 гивик Увэлек
Еп ӈээккэӄэю вама энмэч гэйгулетлин ваӈэк, 14-ча элеӈитыԓьу аӈӄагыннэгӈыттыԓьык рээн нъытвыԓьэтӄин
1953-58 гивиткуӈит гитлин заведующино клубык Увэлек
1965 гивик гэмигчирэтлин библиотекак Инчьэвикин
Ынӄоры ганымытвален Марковок, гитлин ваӈэԓьо
1971 гивик гаялгытлен Анадырэты, гэмигчирэтлин ваӈэрак «Северянка»
Гитлин депутато райсоветэн
1970-ӄав гивиткук тайкымгонэнат стихыт ынкъам пыӈылтэлтэ
Ыʼттъыёлкэнат стихыт ынкъам пыӈылтэлтэ ынинэт гэйилыԓьэтлинэт эргыпатыԓьа писателя Владилен Леонтьевына
Стихыт Валентина Вэӄэтын гакалейпатленат газетак, аԓьманахык «На Севере Даԓьнем», сборникык «Пою тебя, Чукотка», «Любовь провинциалки», ӄутти
1989 гивик Магаданык лыгъоравэтԓьаелымэл гэтэйкылин ынин кэликэл «Танойгыайкотԓьат»
1999 гивик ынӄэн кэликэл гэтэйкылин Парижык францияԓьэн йилымил
2001 гивик такнигаӈынвык Анадырык гэтэйкылин кэликэл «Тыӈэӈӈы» лыгъоравэтԓьэн ынкъам русиԓьин йилымил
Нымытваркын Анадырык
Гъурэтлин 31 июлык 1954 гивик, гэпэлӄэтлин сентябрык 2003 гивик
Чукоткагты гэпкитлин ӈэргэрык 1979 гивик
Гэмигчирэтлин поселкак Полярный ынкъам городык Пээк Чаакэн районкэн
Гитлин журналисто, редакторо газетак «Огни Арктики»
1970 гивик ынинэт стихыт гакалейпатленат журналык «Октябрь», «Север», «Сибирь», аԓьманахык «Ладога», «На Севере Даԓьнем», областякэнат газетак Ленинградкэн ынкъам Магаданкэн
Яачыӈкэн гивиткуӈит гитлин редакторо газетэн «Полярная звезда»
Август 3 (22 июлык) 1889 гивик гантомгавлен пост Ново-Мариинск (г
Анадырь)
Талпыӈӈок XIX век чымӄык оʼравэтԓьат колё гъанӄаръатыӈӈоленат ԓьук тымӈэтваԓьатыԓьын правитеԓьство Ынаныяакэн Северо-Востокык, америкаԓьыт ынӈэнӄачкэн нутэйиквик аръаля гаройвавленат имырэӄыткук — вилыткук, лейвык
Эмӄынгивик мыкыӈ гаймавыӈӈоленат ынкыри америкаԓьэн ыʼвыт ръэвӈыттыԓьыт
Ынӈингивиткук ныркывӄэн нутэйиквик Чукоткэн лёӈытваԓьын инэнлекин администрация
1989 гивик гантомгавлен Анадыркэн уезд лымэвыр округ
Эрму гайпатлен врач Леонид Сегодня в номере Календарь знаменатеԓьных и памятных дат по Чукотскому автономному округу на 2004 год - 1-4 стр
2 2004 гивиӈит Францевич Гриневецкий
21 июлык клипер «Разбойник» гэпкитлин эʼӈыткынык Александрын, гэмпэлинэт тэпӄэк турыпкитԓьэт ынкъам ынкы тараӈымгогъат
Тараӈыплыткок ярак гангырголявлен россиякэн флаг
Ынӈин томгатгъэ пост Ново-Мариинск
Ӈутингивик ынӄэнын рэнъэлӈыт 115 гивиӈитти рытомгавтагнэпы
12 августык Олег Куваевын — писателен, ытлён вак, нъынъэлынэт 70 элеӈитти
Геолого гитлин ынкъам лымынкы Чукоткак гатвален
1962 гэвэтагнэпы моогъэ тэкэлиӈык
Гэтэйкылинэт ынинэт пыӈылтэлтэ кэлик «Чудаки живут на Востоке», «Весенняя охота на гусей», «Птица капитана Росса», «Дом для бродяг», «Тройной полярный сюжет», «К вам и сразу обратно»
Роман «Территория» гатаӈэргыпатлен мурыгнутэк
Гэпэлӄэтлин апрелык 1975 гивик
30 гивиӈитти галягъат, титэ Анадырык гэтэйкыплыткулин Дворец пионерэн (1974)
Ынӄэн яраӈы ӄол таӈпэраԓьо итыркын городык
Главный инженеро тараӈкы гитлин Михаил Галахов, главный архитекторо — Антонио Михе
Сентябрь 9 сентябрык 1954 гивик гантомгавлен Ивылтикин район Указыгъет Президиумэн Верховныкэн Советэн РСФСР
Эвыннымным - Эквыкыннот
Районык варкыт нымнымыт Оʼмваан, Ваӈӄарэман, Кэӈиергын, Нутэпынмын, Озерный, Вэлӄыл
Авынотраслят сеԓьскакэн хозяйствэн: аӈӄагыннэгӈыттыгыргын, ынныӈыттыгыргын ынкъам ӄорагынрэтгыргын
Районык варкыт сеԓьхозпредприятият ИУМАПО «Восток-Агро», МУСХП «Возрождение» ынкъам МУСХП «Амгуэма»
17 сентябрык 1989 гивик галяйвымголенат риӈъэтвыт ръэтъеквэ Чукотка-Аляска
Ынанъыттъыёл ынӄэн гатвален ръэтыгъет «Анадырь-Анкоридж-Провидения-Магадан»
Гэриӈэлейвылинэт 14 оʼравэтԓьат ынкъам гэйӈэлинэт 2 тоннат инэӈин
Риӈэк гаяаленат мыкыӈ 10-к лиӈыткучьывытгырти
21 сентябрык гъурэтлин писатеԓь Анатолий Пчелкин (1939- 2002)
Гъармиятвален УгоԓьныеКопик
Ынанъыттъыёлкэн ынин стихотворение гакалейпатлен газетак «Советская Чукотка»
Ынанъыттъыёлкэн ынин кэликэл гэтэйкылин Магаданык 1965 гивик
Гэргыпатлен тэйкыплыткук кэлит «Душа болит», «Тринадцать месяцев», «Мерзлый ветер», «Глубина вздоха»
Ынан гэйилыԓьэтлинэт стихыт Антонина Кымъытваалын, Михаил Ваалгыргынэн, Сергей Тиркыгиӈын, Владимир Тыӈэсӄынин, ӄутыргин поэтыргэн Чукоткакэн ынкъам Айгысӄыӈӄачкэн
1972 гивик гэнъэтлин члено Союзэн писателен
Ганымытвален Анадырык, Эквыкыннотык, Палаткак
Заслыженныкэн мигчитԓьэн куԓьтурэн РФ
Лауреат премиен литераторыргэн Эйгысӄин нынныԓьын Ю
Рытгэвын (кэликэл «Непогодь»)
Достарыңызбен бөлісу:
Октябрь 65 гивиӈитти галягъат, титэ 1939 гивик Анадырык гантомгавлен педагогическыкэн училище варатыргэн Ынаныяакэн Эйгысӄыкин
Чит ынкы гатваленат ытръэч ӈирэӄ класстэ: подготовитеԓьныкэн ынкъам первый
Ынанъыттъыёлкэнат кэлиныгйивэтыԓьу училищек гитлинэт А
Педучилищек гэкэлиткулинэт ӈотӄоры эргыпатыԓьыт оʼравэтԓьат: Анна Нутэтэгрыӈэ, Юрий Рытгэв, Антонина Кымъытваал, Владимир Тыӈэсӄын, Нина Ваал, Николай Макотрик, Раиса Баум, Светлана Тагъёк, Николай Тэвлянто, Валентина Кагак-Серикова, Нина Булит-Емеԓьянова, Идея Кымъырултыӈэ-Куликова, Светлана Горская-Медведева, Владимир Панков, Михаил Край, Владимир Тымъэттъувйи, Галина Ваалӈавыт, Елена Етылӄут-Нутэкэу, Виктор Гэманкау, Софья Домбровская, Надежда Оʼткэ, Инесса Бутузова-Дорогань, Прасковья Дьячкова, Ирина Гырголӈавыт, Николай Лыляйӈын, Юрий Тэгрынкэу, Вера Ролтатгыргына-Тэгрынкэу, Алексей Куркутский, Эмма Тагрытваал-Вулӄыӈэ, Александр Вулӄыӈэ, Иван Уваургин, Елена Уваургина, Юрий Аӈӄы, Светлана Овтина, нымкыӄинэт ӄутти
Декабрь 16 декабрык - оʼратъылёӈэт айванаԓьэн поэтессан Татьяна Ачиргинан (1944)
Гъурэтлин Марковок
Гэкэлиткулин Свердловскыкэн государственныкэн университетык факуԓьтетык журналистикэн
Гитлин корреспонденто радио, секретаро окружкомэн ВЛКСМ, телевиденияк, секретаро Ассоциациен эвынӈуткэкыԓьин
Стихыт тэйкыркынинэт русиԓьин йилымил
Кэликэл ынин «Белоночье» гэтэйкылин Магаданык 1982 гивик
Нымытваркын Анадырык
28 декабрык гъурэтлин лыгъоравэтԓьэн поэт Сергей Тиркыгиӈ (1949-2001)
Ынанъыттъыёлкэнат ынинэт стихыт гакалейпатленат 1973 гивик газетак «Советкэн Чукотка»
Гэкэлиткулин Благовещенскыкэн художественныкэн училищек
1980 гивик Магаданык гэтэйкылин ынин кэликэл «Лети, мой день» русиԓьин ынкъам лыгъоравэтԓьэн йилымил
Гитлин ӄорагынрэтыԓьо
Ынан гэнумэкэвлинэт нымкыӄин лымӈылтэ, кытъаткэ-ым игыр тымӈэквъат ынӄэнат
Гэпэлӄэтлин 24 майык 2001 гивик
30 декабрык гъурэтлин лыгъоравэтԓьэн поэтесса, ученая Раиса Рагтытваал (1939-1988)
Гэкэлиткулин Анадыркэн педучилищек
Гэмигчирэтлин Элӄэтвээмкин калеткорак, воспитателё Ватыркакэн интернатык
Гэкэлиткулин Магаданкэн институтык, гитлин инструкторо отделен айгысӄываратыргэн Магаданкэн облисполкомык
3 2004 гивиӈит Гэмигчирэтлин Чукоткакэн нутэгъюлеткин музейык
Гитлин мигчитԓьу Магаданкэн областякэн нутэгъюлеткин музейык
Гэпэлӄэтлин 6 сентябрык 1988 гивик
Ынинэт стихыт гакалейпатленат аԓьманахык «На Севере Даԓьнем», ынан гэтэйкылинэт наукагъёляткэнат статьят, калейпатъёттэ Магаданык «Краеведческие записки»
Ӈутингивик рэнъэлӈыт
65 гивиӈитти оʼраттагнэпы лыгъоравэтԓьэн поэт Михаил Ваалгыргын (1939-1978)
Ытлён гъурэтлин Вэлӄылык
Гэкэлиткулин округкэн вилыткумигчитԓьин калеткорак, гитлин гыннигнэлгынумэкэвыԓьу
Ӄол гитлин майӈыёаʼнма гагытканӄэтавлен
Ынанъыттъыёлкэнат стихыт ынинэт гакалейпатленат газетак «Советкэн Чукотка» ынкъам аԓьманахык «На Севере Даԓьнем»
Ынанъыттъыёлкэн ынин кэликэл гэтэйкылин лыгъоравэтԓьаелымэл 1968 гивик
1970 гивик гэтэйкылин ынин кэликэл русиԓьин йилымил, йилыԓьэтыԓьу гитлинэт Анатолий Пчелкин ынкъам Владимир Сергеев
1970 гивик гэнъэтлин член Союзэн писателен СССР
Гэпэлӄэтлин 1978 гивик
65 гивиӈитти оʼраттагнэпы лыгъоравэтԓьэн поэт Владимир Етытэгын (1939-1959)
Гэкэлиткулин Анадыркэн педучилищек
Калеткома ынкы тэйкынинэт ынанъыттъыёлкэнат стихыт, эʼмитлёнат гакалейпатленат рукописныкэн журналык «Юность»
Гэмигчирэтлин Канчаланкэн калеткорак
1959 гивик гараквачален Ленинградык
65 гивиӈитти оʼраттагнэпы художник-ваӈӄыттамэнӈыԓьын Иван Сэйгутэгын (1939)
Ытлён — Заслуженныкэн художник
РФ, лауреат премиен нынныԓьын И
Репинын
Гъурэтлин Увэлек ройыръык ваӈӄыттамэнӈыԓьэн
Аӈӄагыннэгӈыттыԓьо ынкъам ӄорагынрэтыԓьо гитлин армияплыткок
Ынан тайкыёттэ ромкавытваркыт музейык Увэлекин ваӈӄыттамэнӈыракэн, Музейныкэн Центрык «Наследие Чукотки», Магаданкэн областякэн нутэгъюлеткин музейык, Музейык вараткэн искусствэн Москвак, Сергиево-Посадскыкэн государственныкэн историко-художественныкэн музейык- заповедникык, Галереяк Арктическыкэн искусствэн (г
Берн, Швейцария)
85 гивиӈитти оʼраттагнэпы лыгъоравэтԓьэн писатеԓь Василий Ятыргын (1919-1973)
Ӄорагынрэтыԓьэн экык
Ынныӈыттыԓьу гитлин артелык Анадыркэн танныӈкомбинатэн, гэкэлиткулин волӄытвэкалеткорак ӈиныԓьин
1940-1945 гивиткуӈит гитлин милиционеро
Ынӄоры гэнъэтлин секретаро исполкомык Анадыркэн сеԓьсоветэн варатэн депутатыргэн, яачы - ынкэкин председателё
1953 гэвэтагнэпы —тайкымготагнэпы лыгъоравэтԓьагазета «Советкэн Чукотка» — ынан калейпатымгонэнат лымӈылтэ ынкы, лымӈэ ныппылюӄинэт пыӈылтэлтэ
Ынкатагнэпы гатайкымголен повесть «Ӈинӄэй нымнымгыпы»
1970 гивик Ятыргын гаялгытлен ынпычьын аккагты Валӄылеты, миӈкы ытлён нэԓьугъэн председателё
Ынкатагнэты гэтэйкылинэт ӈыроӄ ынинэт кэлит-повестыт: «Маԓьчик из стойбища», «Судьба мужчину не балует», «Сказки Севера» русиԓьин ынкъам лыгъоравэтԓьэн йилымил
Гэпэлӄэтлин Ятыргын 11 январык 1973 гивик
90 гивиӈитти оʼраттагнэпы Вуквол — ваӈӄыттамэнӈыԓьын (1914-1942)
Ытлён гэтэӈнинъэйвылин ытлыгэ Ӄалмона
Пэтле аʼачек гыюлетгъи ынкъам ынинэт тайкыёттэ ганкалыровымголенат майӈывыставкак Москвак ынкъам Ленинградык, музейык, Третьяковскыкэн галереяк
Ынан гарисоватлен лымӈылкалекал Тыӈэтэгнынин
Майӈымаравынвык Вуквол нанмыгъан
Гъурэтлин ытлён Увэлек ӄача ӈъочьыройыръык
Ытлыгын наӈӄагыннэгӈыттыӄэн, ярак-ым вама нинэтэйкыӄинэт ваӈӄытгыпы имыръэнутэт — умӄэт ынкъам мэмылтэ
Чукоткагты шхуната (ыʼтвэ) ныетӄинэт америкаԓьыт ынкъам тъэрвитԓьу ныркурӄинэт тайкыёттэ ваӈӄыттамэнӈыԓьа
Вуквол ынкъам ынин йичьэмиттумгын Туккай (ӈотӄоры нъэлыԓьын эргыпатыԓьо ваӈӄыттамэнӈыԓьо) нывинрэтӄинэт ытлыгэты
Ейвэчевык йичьэмиттумгыт чинит нымытваӈӈогъат
Январык 1929 гивик Увэлек гантомгавлен ыʼттъыёлкэн пионерэн отряд
Вуквол нъэлгъи ынанъыттъыёлкэн пионеро
Ытлён гыюлетгъи увичвэтык мандолината
Музейныкэн Центрык «Наследие Чукотки» ромкавытваркын вээлыгтыё аʼйӈанаӈаткооркестр
Кэлиткуплыткук 4-ӄав классык 1931 гивик Вуквол мэгчерымгогъэ колхозык
1932-1933 гивиткуӈит Вуквол гэмигчирэтлин райисполкомык йилыԓьэтыԓьу
Ноябрык 1933 гивик ытлён гамэгчерымголен Увэлекин интегралык, ӄымэл-ым мыкыӈ ваӈӈогъэ ваӈӄыттамэнӈырак, миӈкы тэйкынинэт нымкыӄин произведеният ваӈӄытык
Ӈаргартагнэпы 1936 гивикин майтагнэты 1937 гивикин Вуквол гатвален Москвак, миӈкыри ытлён гэнӈивылин Райинтегралсоюза (кооперативныкэн ванвыкэн организацията имыръэтэминӈэтыԓьын), яачы гатвален Ымсоюзкэн комитетык вагыргыгъет искусствэн
Ытлён гитлин стипендияпэрэԓьо кумъин ӈингыютԓьин
Москвак Вукволына гантэнмавлен Республикакэн выставка вараткэн минъутэминӈэткин, эʼмитлён гэнвэнтылин мартык 1937 гивик Третьяковскыкэн галереяк
Майык 1937 гивик Вуквол гэквэтлин Ленинградэты ынкъам гакалеткомголен подготовитеԓьныкэн курсык Институтэн Айгысӄываратыргэн
Вама Ленинградык ытлён вэты гэӄитпыԓьэтлин тэминӈэтык
Ытлён гитлин нинъэйвыткуԓьу, йилыԓьэтыԓьу ынкъам редакторо кэлик лыгъоравэтԓьаелымэл
Майтагнэпы сентябртагнэты 1939 гивикин Вуквол гэкэлиткулин Ленинградкэн институтык айгысӄываратыргэн
4 2004 гивиӈит 23 сентябртагнэпы 1939 гивикин раквачатагнэты 1942 гивик Вуквол гатвален Челгы-Армияк
Яачыӈкэнат нымытвавагыргыт Вукволын ратгэмавнэн
Лыги, ытлён гъармиятвален Витебскык
270 гивиӈитти оʼраттагнэпы Николай Дауркин (Танӈытан) — гъурэтлин амрытэнма 1734 гивик — гэпэлӄэтлин галяк 1795 гивиӈит
Николай Иванович Дауркин (Танӈытан) — лыгъоравэтԓьан, дворянин, россиякэн нутэлейвыԓьын ынкъам аӈӄаляйвыԓьын, географ, такартаӈыԓьын, гыюлетыԓьын Чукоткакэн нутэйиквик ынкъам Аляскак
1744 гивик командира казакэн отрядэн Д
Павлуцкийына рымайӈавынво ганрагтатлен лыгъоравэтԓьаӈэнӄай Танӈытан мъанымнымгыпы Энурмик ӄачакэн
Янор ӈинӄэй ганымытвален Анадыркэн острогык, ынӄоры — Якутскык, миӈкы гыюленнинэт русиԓьин ынкъам якутыԓьэн йилыт, калечетгыргын
Якутскык ытлён танӈымэл каԓьатаароӈыԓьо нэтчыгъэн
Ытлыгылӄылю каԓьатаароӈыԓьо нъалма гитлин якутыԓьэн подьячий Иван Борисов, тывъё Дауркиныно
Ынӄэната лыгъоравэтԓьан Танӈытан нъэлгъи Николай Дауркиныно
1760 гивик Николай Дауркин гэквэтлин Тобоԓьскэты; нъэлгъи казако, элеръук-ым яврэна найпатын йилыԓьэтыԓьу Анадыркэн острогык
Элек 1763 гивик ытлён гэӄитпыԓьэтлин ляйвыма ыʼтвэ Анадырьваамъеквэ, 1765 гивик-ым Дауркинына кэлинин ынанъыттъыёлкэн нутэкэликэл Чукоткэн (Аколымаваампыкэргыргытагнэпы Анадырьваампыкэргыргытагнэты, Беринговкэн иʼрвытгыр ынкъам нутэтъул Айгысӄы-Америкэн)
Ынӄэн нутэкэликэл гаяален 1811 гэвэтагнэты
1767-1771 гивиткуӈит гитлин йилыԓьэтыԓьу экспедицияк, ваԓьын Медвежьи илирыткук, эʼмитлёнат нывытрэтӄинэт Аколымаваампыкэргыргыгъет аӈӄак
1786 гивик Дауркин гатвален экспедицияк И
Биллингсын-Г
Сарычевын, июнык 1791 гивик гатвален илирык Диомидын, Аляскак ынкъам И
Кобелевына рээн тэӈвытку нэԓьун бухта Порт-Кларенс
Ынӄоры И
Биллингсына рээн нымкъэв гэлейвылин Чукоткаеквэ
Экспедицияплыткок 1792 гивик Дауркин Якутскык гагтытъылыӈӈолен
Ынӄоры гаялгытлен Охотскэты, миӈкы аляръотагнэты 1795 гивикин гитлин йилыԓьэтыԓьу
Ынин вагыргын рымагтэты гэмо
Элгулеӄ, яачыӈкэнат гивиӈитти ганымытвален Охотскык лымэвыр Якутскык
Ынин нынныгйит тывыркын чымӄык нутэйиквин Чукоткакэн — айгысӄы-нэкъаяӈӄачкэн вытгыр Колючикэн ынкъам Мечигменкэн кынмаӈӄакэн
355 гивиӈитти галягъат рытомгавтагнэпы Семен Дежневына Анадыркэн острог (1649)
260 гивиӈитти галягъат ватагнэпы ӈирэӄэв поход Дмитрий Павлуцкийын Чукоткагты (1744)
180 гивиӈитти галягъат плыткотагнэпы ляйвыгыргын Чукоткагты русиԓьин нутэлейвыԓьин ынкъам наукагъёлятыԓьэн Эйгысӄык Ф
125 гивиӈитти галягъат, титэ ганъомравлен Чукоткакэн духовныкэн миссия, ролятъё Якутскыкэн епархиягты (1879)
105 гивиӈитти оʼраттагнэпы член Первого Ревкома Чукотки А
М
Берзинь (1899-1920)
100 гивиӈитти оʼраттагнэпы ваӈӄыткалечетыԓьын Хухутан, член Союзэн художникэн РСФСР, Заслуженныкэн художник РСФСР (1904)
85 гивиӈитти галягъат, титэ Чукоткак ганвэтгыԓьавлен кылянво вагыргынлягыргын Советыргэн ынкъам гантомгавлен ыʼттъыёлкэн Ревком Чукотки, миӈкы гыттэпычьу гитлин М
С
Мандриков (16 декабрык 1919)
85 гивиӈитти оʼраттагнэпы Д
К
Тымӈэтагын — ӄол ынанъыттъыёлкэн риӈъэтвыткуԓьын Чукоткакэн, ваԓьын Майӈымаравынвык, почетныкэн полярник (1919)
85 гивиӈитти оʼраттагнэпы B
C
Франтова — Заслуженныкэн кэлиныгйивэтыԓьын калеткоракэн РФ, директор Анадыркэн педучилищен, ваԓьын Майӈымаравынвык (1 мартык 1919)
75 гивиӈитти галягъат, титэ Чукоткакэн районык гамэгчерымголен Красная яранга (Челгыран) — ыʼттъыёлкэн учреждение куԓьтурэн Чукоткак (1929)
75 гивиӈитти галягъат ватагнэпы ынанъыттъыёлкэн айванаԓьэн съезд Советыргэн нымнымык Уназик Провидениякэн районкэн (15-17 апрелык 1929)
70 гивиӈитти галягъат, титэ намгонат винрэтык челюскиныԓьыт — ыʼтвыткуԓьыт ынкъам лейвыԓьыт парохода «Челюскин», эʼмитлён гарынкытлен гилык ынкъам гэпылӄэтлин (февраԓь 1934)
Оʼмрыпкирын — экономистэн (28 декабрык 1949)
55 гивиӈитти галягъат, титэ гатвален Эʼнныпэӈкоӈӄач (Березово) эрвывэчепыгыргын чавчывэн, микынти гъэнӄэтлинэт колхозатык (ԓьэлеӈ 1949)
55 элеӈитти айванаԓьэн поэтэн А П Саликон (1949)
Гантэнмавлен калейпатынво мигчитԓьэрык округкэн библиотекак, гэйилыԓьэтлин Иван Оʼмрувъена
Виилыгтыт Михаил Гермашовын Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г
Рывъёԓьавъё 1 Чукоткакэн автономныкэн округэн «Ыяакэн Эйгысӄын» № 1(15), 24 январык 2003 г
Тайкыё газетак «Крайний Север» Нутэтумгыт Ытля гэӈээккэтэ Ԓьуркыниткы виилыгтык
Ытԓьэн нынны Тымӈъэттьывйи, русиԓьымил — ОԓьгаДмитриевна
Ытлён лыги чукоткаԓьа, нэкэм ынпыянва
Ӄэлюӄ эвын еп советкэн вагыргынляма Оԓьга Дмитриевна гатаӈэргыпатлен
Уʼрэтыԓьын Рыркайпияк, гэкэлиткулин Хабаровскыкэн мединститутык, ординатурак ваԓьын Ыттъыёлкэн москвакэн мединститутык нынныԓьын Сеченовын
Гитлин авынтерапевто округык, заместителё главврачен, главврачо Центрык медпрофилактикэн
Игыр ытлён — главврач Анадыркэн поликлиникэн УВД
Оԓьга Дмитриевна — Заслуженныкэн врач Россиякэн Федерациен (виилыгтык ытлён мраӈӄач)
Ынык ӄача— ӈээкык Алена Реснайс, художник
Мигчирэтыркын Санкт-Петербургыкэн госпедуниверситетык
Ынан тайкыёттэ картинат ганкалыровленат выставканвык Анадырык, Ригак, Москвак, Санкт-Петербургык
Айгоон, вама Ыʼлёӈэт эвынӈуткэкыԓьин тынэё ынан вытычгын жюритэ ынантаӈпэрачьо гатвылен
Виилыгтын Иван Оʼмрувъен
Ръапыӈыл?
— Тэкэлиӈыԓьэ Юрий Рытгэвынэ тэйкынин Лымӈэ ӄол кэликэл – «Чукотский анекдот» русиԓьин йилымил
Чукоткагты гэныпкирэтлинэт 4500 кэлит
Роман энмэч начитайыркын районыткок округэн ынкъам гичиву, мыквэтгаво нэлгыркын
Ынкы гатвылен ынӈытъэкин нымытвавагыргын эвынӈуткэкыԓьин
90-ӄав гивиткуӈит XX векэн рэмкын ынӈатал гагтытавэмэнӈылен, эмыраӄгыпы гаӈъолен
Туркэликэл Рытгэвын - мычвын, ӄэтпыквын ыʼттъыёлягты нымытвакэн чукоткаԓьыт
— Талпыӈӈок атъылёкэ (декабрйъэлгын) вылӄынтонвык, ваԓьын чымче Угоԓьные Копик, нутэсӄычыку мэгчеранма гараквачаленат ӈыроргатрэ вылӄынтоԓьыт
— Нэсӄэк-ым гатвален землетрясение – нутэчыкун ынӈэнӄачкэн гагтэлёԓьатлен, гэвиврэԓьэтлин
Ӄэтэв мэӈин люнрэӄыԓьын – ымыԓьо гэегтэлетлинэт, эчвэрагыргын
Ытръэч амыргынан пэтыраӄагтэ, еп 60-ӄав гивиткук тайкыёттэ, таӈэтъо гачыӈатчетленат, гапэрӄыпэраӈӈоленат – лыгэн-ым, мэчичьу ӄутти аʼӄаяаӈ гэнъэтлинэт
2 Чимгъуу мынылгыгъэн Тылянтыяата мытрэнтыӈынэт?
Мургинэт ыʼттъыютԓьэт лыгитэленъеп ванэван аʼткэгма нынымытванат, миӈкри ӄун ӄорат тэгнытэӈъэв ныгынритӄинэт, тэӈу ынкъам эӈъэлю нылгыӄинэт
Лыгэн-ым, эмэлкэ, ватомго нырылгыӄэнат
Титэ ӈъочьыт ныӄорагынрэтыӈӈоӄэнат, чавчывата ӄол нинэнтыӄинэт нэналпынрыӄэнат ӄэюуӄэе
Ынӄэн ӄэюуӄэй нымкэттылеӄин
Ынкъам ыныкит ныторымгоӄэнат мэйӈэтык ӄэюуӄэгти , лыгэн лыгитуръурэтӄэю нывилюптыӄинэт
Ынӄоры вилюптытъулти ныныпъавӄэнат, нырылгыӄэнат, ныёӄэнат тэючгычыку
Тэленъеп таӈымыԓьо ӄорат лыги нылгыӄинэт – тъэр ӄэюут, тъэр тыркыԓьыт, рэквытти
Ытлыгырык нынкалыровӄэн ӈэнӄаеты, миӈкри гэвилюптылин ӄэюуӄэй, миӈкри ӄэӈуԓьыт гыткат, нэлгын
Ынӄоры рымагтэты ӄэюуӄэй нымэйӈэттылеӄин, нытэӈмэйӈэтӄинэт рынныт, нэмыӄэй ынӄэн нэнатаӈынкалыровӄэн ытлыгэ, нинивӄин экык, – ӈаанӄэн аныӄун ӄыгитэгын, миӈкри ваԓьын рыннылгын, миӈкри рэмэйӈэтгъэ, тэнлыги ӄытчыгын мургин ӄораӈы
Лым нынтомгавӄэнат мууԓьэткинэт ӄорат, гакаӈыԓьыӄорат
Ынпыянва нытэӈнинъэйвыӄинэт ӈэнъянвыт, ипэ миӈкри таӈыӈ ӄорагынрэтык
Ынӄэн-ым аляръоӈӈок, кыткытръоӈӈок ӄорат нылгиӄупӄытвиӄинэт, миӈкри ӄун кэлиӈӈэт ӄорарыгрыгчыко тылемэйӈэтэ нитӄинэт
Ынӄэнат рычват еп кэлиӈӈэлӄылти кэтэм нымэйӈэттылеӄинэт, ынӄоры нынчимиръэвӄин нэлгын, нынтоӄэнат, лыгэн нэрэтыткуӄинэт
Аляръоӈӈок-ым ынӄэнат нэмэ кэлиӈӈэну нынъэлӄинэт
Гымнан-ым ныппыԓьэв, еп экэлиткукэ вама, тылгитэнԓьунэт, миӈкри нырычваӈыттыӄэнат
Ӄорат ӄынур «нымчунэӈэткуйвыӄинэт», лыгэн-ым нымлюйвыӄинэт
Эрэтыԓьыт рычват нынумэкэвӄинэт, ынӄоры нынылвэтӄинэт
Ынӈин ӄорат эмкумъу нылгыӄинэт, иӈӄун эвнэӄупӄэткэ, эвнэтэвиминӈыкэ нъитыркынэт
Ынкъам тэленъеп ӄупӄыԓьын ӄоратъол ванэван ыʼннугъэн оʼравэтԓьата, лыгэн ынӄэната ыʼттъыт нырэӈэтӄинэт
Кытоотъяп ванэван ыʼлӄэпыт ынъяанат торвыӈык, таӈымыԓьо пагтылгыт ныкылвэтӄинэт
Игыр-ым мэчичьу таӈымыԓьо ӄытличьу нэтчыгъэн, ипэ ынӄэната, этъым, мытъоӈӈомык
Вэчьым, вэлер ӄутти таӈъяаӈ ваԓьыт нымытвавагыргыт игыр мынъыкэтъоркынат, ынӄоры гиливу, эӈъэлю мынъылгыркынэт
Екатерина Кэвыӈэвыт, г
Магадан Ынӈин ӄорагынрэтгъат Мынытвынат ӄутти мигчитти ӄорагынрэткэн хозяйствоткок округэн галяԓьын гивик
Янор – миӈкыри ваԓьыт инъэтти гатваленат 1 январык 2002 гивик
Ымыԓьэты ӈэлвыԓьык гэгынритлинэт 94695 ӄаат, ынкыгрээн рэквытти – 48019
Кытур ынанмыгӄааԓьо гитлин сеԓьхозпредприятие нынныԓьын Первого Ревкома Чукотки – 15130
Ӈутингивик нэмэ ыӈӄэн янотгъэ – ынкы гынритыркыт 16000 ӄаат
Кытур ымыԓьэты Анадыркэн районык гэгынритлинэт 33731 ӄаат, ӈутингивик – 35129
Кытур чымчыԓьо гитлин Билибинкэн район, миӈкы гатваленат 16597 ӄаат
Ӈутингивик ынӄэм район галянэн Ивылтикин района, миӈкы вагъат 17092 ӄаат, Билибинкэн-ым - 17076
Галяԓьын гивик гинъэтэтлинэт ӄорагынрэтык сеԓьхозпредприятият: «Ваежский», «Марковский», «Канчаланский» – ӄотӄэн таӈэтъо, миӈкы кытур гатваленат 9342 ӄаат, ӈутингивик-ым – 11504
Анадыркэн районык аӄаака нъэлгъэт сеԓьхозпредприятие «Краснено» ынкъам фермеркэн «Лиман»
Ватыркаԓьэн ӈэлвыл нэмыӄэй гэмэчымкэтлин: кытур гатваленат ынкы 424 ӄаат, ӈутингивик – 436
Нивӄинэт, ӈутингивик ынкэкыԓьэ коръёлӄыл ӈэлвыл каракыԓьэпы – ыннэн тысячмэл ӄааԓьын
Билибинкэн районык гинъэтэтлинэт «Тополевое», «Турваургин», «Анюйский», «Иԓьгувеем»
Ынӈэнрайонык аӄаака гэнъэтлинэт «Омолон», «Нембонда», «Кадар»
Ивылтикин районык «Возрождение» гэтъэттывилин ӈэлвыл
Провидениякэн районык нэмыӄэй гэмэчымкэтлин ӈэлвыл
Чукоткакэн районык ӈирэӄ хозяйствот «Заполярье» ынкъам «Ӄэпэр» гинъэтэтлинэт ӄорагынрэтык
Чаакэн районык «Ичунь», «Певек» ынкъам «Энмитагино» эʼптэ лёӈылвавыԓьыт ӄорагынрэтык
Сеԓьхозпредприятие Шмидтыкин районкэн «Пионер» ӄымэк ыннэн тысячмэл гинэнымкэвлин ӄaaк
Ынӈин ваԓьыт цифрат ӄорагынрэткэн гатвыленат департамента промышленныкэн ынкъам сеԓьскохозяйственныкэн политикэн Чукоткакэн автономныкэн округэн, ынкэкин главный специалиста Игорь Тогошиевына
Оʼмрувъе Чавчывэн вагыргыт Орвыт Лыгъоравэтԓьэн орвыт гатайкымголенат лыгитэленъеп
Чукоткак нэтэйкыркынэт ӈирэӄ тэнаӈаӈорвыт: эчеэттик ынкъам рэпалӄоолгын
Торвыӈык ныяаӄэнат гэвыт, вылгил, ёмроттыт, рынныт, ӈилгыт, гитлеӈ
Рэпалӄоолгын нытэйкыӄин ӈыронӈынӈыԓьо, ынкы ваԓьылӄылтэ ӈирэӄ илгынвитти
Пагтылгыт орвэн ыʼттъыёчаӈӄач нынкэӈэвӄинэт
Ӈынӈыт нытэйкыӄинэт вылгэлгыпы ынкъам рыннэпы
Эчеэттик тайкыма нынъомравӄэн нэлгилгэ
Ынӄэн оргоор нымыркуӄин
Ыннанмытлыӈӈынӈыԓьын, ынкы ӈыроӄ рыврилти, ыннэн элгыкватволвоттын, ӈирэӄ арэчгыт, ӈыроӄ энаӈанвыкэн вулвуттыт ынкъам ӈирэӄ яаʼрэнаӈат
Ӈынӈыт нытэйкыӄинэт вылгэлгыпы эвытлым гэвоттэпы
Муутэ ляйвыгыргын Чукоткак, Хабаровскыкэн такнигаӈынвын, 1953г
3 Нутэнкэу ԓьорайпы Галина Федоровна - русиԓьымил
Чавчывэн яатԓьан
Итыркын пекаро, кондитеро
Рымэйӈэвыркынинэт ӈраӄ кмиӈыт
Ӄол нитӄин ныӄитпэвӄин тэгрэмӈык, тастихӈык
Ӄычитайгыткы ӄутти
Ӄинэгитэ Ӄинэгитэ аʼмын гыым, Аны гыым ныгтиӈигым
Ныйылӄыӄин ытлён, Ныӄытлиӄин чама, Ӈэвъэну ритыӈ чамъам!
Ӄэԓьу мургин таӈраӈ
Ӄинэгитэ аʼмын гыым, Унмык эйылӄэткыԓьигым
Агтамкыԓьэн ытлён, Эгтиӈкыԓьин чама, Ӈэвъэну ритыӈ чамъам!
Ӄэԓьу мургин таӈраӈ
Ӄинэгитэ аʼмын гыым, Гыым ӄэԓьу ныгтамэгым
Ынӄэн ӈэвысӄэт ныпичыӄин, Имырэӄык ныкичыӄин, Ӈэвъэну ритыӈ чамъам!
Ӄэԓьу мургин таӈраӈ
Эты ыʼвэӄучу ритыӈ чамъам, Ӄэԓьу ынин таӈраӈ?
Опопы ытлён авнаӈавтыӈка, Нэкэмӄун аӄлявылка
Ӈинӄэй Ныппылюӄин ӈинӄэйӄэй Ӈаргынойпы кытэӄэй Гэмэччейвыткулин
Аны черичыку Гаԓьэӄатыԓьатлен
Кытэ лейвыткуԓьын - Колё чериԓьулӄыл
Пенсиянток – Аʼмын ети, эпэӄэй?!
Ӄывакъогэ кытэӄэй
Мэӈӄо ети?
– Пенсиянтонвэпы
Чьэчеӈръугъи колё!
Тэӈӄивъегъи ыʼлён, Ӄымэк титъунтэтык, Вэнлыги тыетык, Кэнтитэ тинэрэтык
– Ӈутку ӄывакъогэ Эвыр ӄычаёгэ
– И-и, мынчаёмык, Ымы рыкантэлгав, Чама рыкавкавылгав
Чаёолгык ӄача вакъогъат, Рыкантэлгав чаёгъат - Ныппылюӄин ӈинӄэйӄэй Ынкъам ынин эпэӄэй
Виилыгтын гэтэйкылин Иван Оʼмрувъена Ӈъыръыӄин эӈэӈыԓьын (Лымӈыл) Энмэн, ӄулинымнымык ӄол гатъылыӈӈолен ӈэвысӄэтӄэй
Аʼмын-ым, аны лыгитэнчимгъуԓьын ӈэвысӄэтӄэй чама нылгэнываӈэӄэн
Ытлыгэ, ытԓьата ынкъам ытленъюрык гылёо нылгыӄин ытлён
Ынкы-ым, мэтчымчек, нытваӄэн нымнымӄэйык ӄол эӈэӈыԓьын
Ӄынвэр ытлыгын иквъи: – Тыттэӈэт вэрин, миӈкыри мынинмык?
Наӄам ӈутку варкын мэтчымче нымнымӄэйык, лыӈыр амытва рытъё, эӈэӈыԓьын
Ӈэвъэнэ ивнин: – Вынэ аʼтав, опопы ӄыгтыгын
Юрэӄ-ым нъынмэлевнин!
Наӄам ытленъюӄэгти нытэргыръоӄэнат лиӈвиттэ чакэттэты
Эквэтгъи ытлыгын аӈаӈыԓьэты
Пыкиргъи нымнымӄэйык
Иквъэт: – Ако, ети?
– Ии
– Ако, ӄэйӈун-ым эвыр рэӄыԓьигыт?
– Вынэ ӄун, наӄам ипэ ӄун, мэливыԓьыт, ӈутку варкын эӈэӈыԓьын!
Эʼмитлён-ым ынин яраӈы?
– Вай ынӄэн-ым ӈаан, яатрак чымче итыркын!
Ӄытгъи ӈэнри
Ярачыкогты рэсӄиквъи
Люур вай: – Ако, ети?
– Ии
– Ээй, вынэ ӄычайпатгыткы вай рэмкыԓьын!
Начайпатгъан
Чайпанма-ым нывэтгавчетӄэнат
Нэнамӈылёӄэн рэмкыԓьын: – Мэӈӄо етгъи?
– Вынэ ярайпы
– Ако, ӄэйӈун-ым рэӄыԓьигыт?
– Вынэ ӄун ынръа мургин ӈээкык галгэтъылыӈӈолен
– Ако, элымӈэ!
– Ынкъам чит гыт тыгтыгыт
– Вынэ алымы, трайъоӈын, ынан тъытԓьэн трэнмэлевӈын!
Чаёплыткогъат, ынӄо эквэтгъэт
Пыкиргъэт
Лыгэн эвыр йъонэн тъытԓьэн
– Эʼмитлён нытъылӄин?
– Ӈотӄэн-ым вай, ӄэптин
Эчги вулӄытвигъи, ынраӄ эԓьоткомгой
Колё анны нылгикэԓьэткуԓьэтӄин чама лыгэн нылгэярарпэгляръоӄэн!
Наӄам тъытԓьэн ыныкгиӈкы нинэнтыӄин
Эргатык лыгинъэ кыеквъи эӈэӈыԓьын
Рыгъевнин тъытԓьэн
Ынкы вусӄымчыку нэнанпэгляръовӄэн, лыгэн икумиӈкыри нинэнтыӄин
Ынӄо тъэче кивыткугъи-ым – иквъи: – Трагтыӈӈок-ым вай!
Итык-ым вай лыгэн ӈэранъылё рэмэлеквъэ!
– Ынӄо нивӄин: – Иик вынэ, иткы-ым, этъым, тынмэлевэтын, ытръэч-ым нъэлгъи вилвил
Нивӄинэт авынраԓьыт: – Вынэ ынан мытрэркурӈын!
Ӄынвэр рагтыгъэ эӈэӈыԓьын
Авынраԓьа ыныкагты нэймитын лыгэчьыԓьын раквытчыӈын ынкъам лымӈэ мооӄор
Ынӄоры рэмкын эʼраткомгоӈӈой
Аны таӈэтъо ӈэвысӄэтӄэй галгэтъылыӈӈолен!
Тэкэм люур вай эʼрама въигъи
Наӄам ӄытлыги, люӈынмэлевэтэ рыннин
Ынӄо-ым ынӄэн эӈэӈыԓьын танлёнръэлягта гитлин
Лыгэн таӈӄонпы эвытрыкэ гэнъэтлин
Этъым, лыгэыяагты гаялгытлен
Ымто, аʼмын ӄэглынангэт эты, эӈэӈыԓьыт ныгинъыръыӄинэт?!
Гэкэлилин ынкъам гантэнмавлен Лев Беликовына Достарыңызбен бөлісу:
4 Роолӄылтэ эмнуӈыԓьин ынкъам аӈӄаԓьэн Мыргот Мыргот - тэйӈэт аӈӄаԓьэн лыгъоравэтԓьэн ынкъам айванаԓьэн
Торгэчеёт мыргот мэчынкы нынуӄин гамытӄыма
Чама рыркатъолык рээн нынититӄин, колё нычачаӄэн
Итык-ым ӄэтыӈӈок мыргот нывылтыӄинэт, мэчнэллегӄинэт
Ынӄэнат ныкыттэлетӄинэт ынкъам ныныпъавӄэнат
Ԓьэлеӈкы нынититӄин тэкичгык рээн, лыгэн нынъэлӄин ӄынур нытутйиӄин
Мэчынкы мыргот гичик ымы ԓьэлеӈкы
Нъанэлёӄэнат, ынкыри нынэлкыӄин оттылгынупэнэӈ ивлыкыԓьин ынкъам нынкавравӄэн
Уттык ныръэчумкэтӄинэт мыргот
Ымы-ым игыр ныгичиӄинэт мыргот
Микынэ атааӈкыԓьэнат, эвыр ӄытааӈгыткы
Аʼмын нычачаӄэнат мыргот!
(Кэйӈын) Кыткытръок навэръэпыӄэн , гытгаръок ниръытвыӄин
(Уттуут) Физминутка «Етти» мынивмык, мынвакъомык, Китаӄун мынгыт ьнӈин мынынтын, Гыткат ынӈин мынытчилын Ынкъам инэныгъюлевыԓьын мынпалёмтэлын
(Движение по тексту) Танец журавлей Ӈэвэй, ӈэвэй, ӄырилнилю (Помаши крыԓьями) Ӈэвэй, ӈэвэй, ӄыпутурэ (Потанцуй) Ӈэвэй, ӈэвэй, ӄъиннилю (Покачай головой) Нэвэй, ӈэвэй, мынриӈэмъет (Полетаем)
Рассказ Йылыӈэ Атэна куннинэт кэнтит
Ӈирэӄ кэнтит ынан йылнинэт Йылыӈана
Рагтык, Йылыӈэнэ ивнинэт: – Миргыӄэй, аны вай гыныкы кэнтиӄэй!
– Ӄол кэнтиӄэй гыныкы, ӈэвмиргыӄэй!
Нымэлӄин ӈээккэӄэй Йылыӈэ
пынлёт, чевмывэтгавыт Где ты учишься?
- Миӈкы гыт ныкэлиткуйгыт?
- Гым ныкэлиткуйгым калеткорак
- Миӈкы гыт нынымытвайгыт?
- Гым нынымытвайгым городык, нымнымык
- Тъэр гынин гивит?
- Гымык мынгыткэн (кылгынкэн) гивит
– Миӈкы нымигчирэтӄинэт гынин йытоткоԓьыт?
- Гымнин атэ нымигчирэтӄин
- Гымнин ытля нымигчирэтӄин
- Гынык варкыт ытленъют, чакэттыт?
- Ии, варкыт
- Уйӈэ
Тэкэлиӈыԓьыт Вера Грачева ынкъамНадежда Паӈарултыӈа Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г
Чукоткакэн автономныкэн округ «Ыяакэн Эйгысӄын» № 9 (13), 22 ноябрык 2002 г
Тайкыё газетак «КрайнийСевер» С
1 Тамара Пиврэӈӈы: «Ӄэтэв тыетык» Ининик ноябрйъэлгын Анадырык мытлыӈъылёӈэт гумэкэтлинэт кэлиныгйивэтыԓьыт ынкъам воспитателтэ калеткораткокэн округкэн
Гатвален ыргин ынанъыттъыёлкэн фестиваԓь, тывъё «Осенние уроки»
Гымнан вэтгавтомго тылгын пыкитԓьэн нымнымгыпы Новое Чаплино Провидениякэн районкэн Тамара Пиврэӈӈы – кэлиныгйивэтыԓьын лыгъоравэтԓьаелык – Тамара Петровна, нэмыӄэй нъэйӈэквыт ӈанко, этъым, ӄэлюӄ-ым гыютԓьигыт кэлиныгйивэтыԓьигыт лымэвыр… – Аʼтав накэтъогым, ривӈыркын?
– Ванэван
Ӄол нынтыӄинэт нынумэкэвӄинэт ымы элвэмигчитԓьэт, титэ нэмыӄэй нъэйӈэвӄинэт ымыԓьо районыткойпы вэтгаво лыӈынво, тэнмычьо, ӄорагынрэтгыргын, аӈӄагыннэгӈыттыгыргын, ынныӈытыгыргын
Ынкъам ӄулин рэмкын ынкы омаканма ытръэч гатымӈэвэтгавчера
Наӄам мигчир вэнлыги таӈыӈ ынӄоры люӈытче
Ынкъам ынӄэната тымӈылёркынэгыт, ръэнут тургин омаканма ӄитпу, эӈъэлю лыӈын?
– Ӄэтэв тыетык
Омаканма нымкыӄин вытку тыԓьун, вытку тывалёмын
Ымы ӈутку, Анадырык, варкыт гыютԓьэт, тэминӈыԓьыт кэлиӈэвысӄэтти, кэлиныгйивэтыԓьыт – тэнмычьо, Елена Гнилорыбова, Оԓьга Березина, Ирина Гырголӈавыт, Натаԓья Родионова, Валентина Леонова, Надежда Паӈарултыӈа, Светлана Гомозова, Татьяна Йитъэвӈэвыт, Галина Рултыӈэ, ӄутти
Ынӈатал ныӄитпыӄинэт ипэ ытри!
Лымӈэ мытԓьувылгымык тэкэлиӈыԓьырык рээн Анадыркэн, микынти нэмыӄэй рэӈъэленӈыркыт рэвинрэнӈык калеткораԓьэты, иӈӄун нытваркынат художественныкэн книгат, миӈкы тывыркыт эвынӈуткэкинэт вагыргыт
Кытъаткэ-ым кэлит игыр кыттъарав нэтэйкыркынэт
Ӄэйгипэ ивыркыт мургинэт писателтэ ынкъам кэлиныгйивэтыԓьыт – Богоразынтэ, Семушкинынтэ, Тыӈэсӄынынти, Кымъытваалынтэ, ымы Пчелкинынтэ, Сергеевынтэ калеткорак, эмуйӈэ вак ыргинэт кэлит, ачитайка мытытчыӈӈонат
Рэӄулым, ынӈытэӄ нэтэйкын Анадырык лыгъоравэтԓьэн ынкъам русиԓьин йиле кэликэл Валентина Вэӄэтын «Тыӈэӈӈы»
Ыныкит-ым эналватка нъитын Вэӄэт конкурсынвык нынныгйит Рытгэвын, этъым, ӄырым нэнъытэйкын ынӄэн кэликэл?
Эмрэӄун-ым тэкэлиӈыԓьыргин – Рытгэвын, Кымъытваалын, Тыӈэсӄынин, Тиркыгиӈын, Ятгыргынэн, ӄутыргин кэлит лыгъоравэтԓьаелымэл мытынпаавынат ԓьук, тымӈъатав люнтэйкэ нэнтыркынэт
– Тъэр кэлиткуԓьыт торыгкалеткорак, микырык нэгъюлетыркын лыгъоравэтԓьаелеэл?
– Мынгыткэн кэлиткуԓьэ нэрэйгуленӈыркын лыгъоравэтԓьаелеэл: 6, 7, 8 классык – 6 ӈиныԓьэ, 9,10,11 классык – 4
Мачымыԓьо ӄутти кэлиткуԓьыт – айванаԓьыт
– Ыʼмтъом инъэтээркыт?
– Ринъэтэнӈыркыт итык-ым
Ӄэглынангэт, гымнин кэлиткуԓьэ нэрэйгуленӈыркын лыгъоравэтԓьэн вэтгав
– Гыныкгэта, Тамара Петровна, ръэнут этъопэл эӈъэлю лыӈык, иӈӄун тэмурыгнэ нывэтгавыӈӈонат ӈиныԓьыт?
– Мачыргынан масӄонпы талыгъоравэтԓьаӈа чинит ӈыравэтгавӈыркынат,авнаӈыркылятка нитыркынэт
Ваԓьылӄылтэ гыюлеткинэт кэлит, ымы художественныкэн
Игыр гымнан ынкъам гымнин мигчиттумгэ Галина Эйгыӈэнэ инэныйгулевык мытъяаркынат кытооркэнат статьят, калейпатъёттэ округкэн, газетак «Советкэн Чукотка» ынкъам «Мургин Нутэнут»
Ивкэ лымӈэ калеткорагты нэнъырэтынэт аудиозаписи ынкъам видеозаписи – кассетат
Мачынан ымы русиԓьин йиле, ӄэлюӄ ынанкэн ынӄэнат гэчевкы ваԓьыт гитэк ынкъам палёмтэлык
Ынкы тывыркыт мурыгнутэк ваԓьыт гынникыт, галгат, ӈаргынэн рыкалыровыркын
– Тургин, Новое Чаплинок, калеткоран итыкэвын номӄэн ԓьэлеӈкы, люӈӄивъеԓьытури?
– Мэчвытку энаномавкэнат ӄымчучьыт нэтэнкэвӈынэт
Гамгоморэ кэлиткук 14 октябрык, ӄэлюӄ ынкатагнэты рэлкучыку лёӈоматыԓьын
Итык-ым клубтэ амалваӈ ваԓьыт тэнмычьыгъет гамголенат мигчирэтык – ваӈэкэн, лыгъоравэтԓьаелык гыюлеткин, айванаԓьыелык ынкъам ӄутти
2 Ръапыӈыл?
– Ватыркаԓьа (хозяйство «Хатырский») ӈутингивик, талпыӈӈок сентябрйъэлгын, тэӈвытку нанмыгъан ръэв
Ынкы охотнике итыркыт Долотов ытри Ринтувйи, ӈэнӄлявылтэ, микынти ныӄитпыӄинэт ынкъам наройвыӄэнат
Ытри яврэна, нивӄинэт, рамэтъатэнмавыркынэӈыт ръавӈыттынво
Итык-ым рыркаӈыттык ынкъам мэмылӈыттык ватыркакэн охотникыт эвын гэмэчыйгулетлинэт еп кытур
Элек ытри нэмыӄэй гэрэмкичилинэт Майӈыпэлгэты, миӈкы гатвален охотникэн крычмын
Мэйӈыпилгыԓьэ ӈутингивик нанмынат 11 ръэвыт, кытур - 3
Ытри ӄэтпыӈ нъэлгъэт, гыёлыӈ
Ытръэч вай миӈкы нэнумкэвыркын тэкичгын ынкъам мытӄымыт?
Ынӈэнӄач уйӈыԓьинэт аӄэтырака, ымы нутэсӄычыкукин уйӈэ
– Октябрык Якутскик гумэкэтлинэт Координационныкэн совет тэнмавкэн ынкъам инэнлекин Мынгытгэвэӈэтык ымнотаеквэкэн варатыргэн ынкъам президиумэн Ассоциациен тъарваратыргэн Сибирэн, Эйгысӄыкин ынкъам Даԓьний Востокэн, миӈкы вэтгаво гэлгылинэт мачымыԓьо нымытвакэнат вагыргыт тъарваратыргэн, ымы ыргинэт правот ынкъам законыркылягыргын ыргинэт нутэйикви
Мургин Чукоткайпы омакатынвык гатваленат заместитеԓь эрмин представитеԓьствэн Чукоткакэн автономныкэн округэн Москвак Ирина Дегтярь, эрым управлениен вагыргыгъет тъарваратыргэн Аппаратэн Губернаторэн ынкъам правитеԓьствэн ЧАО Валентина Кэвылӄут ынкъам президент Ассоциациен тъарваратыргэн Эйгысӄыкин ЧАО Ирина Хомицкая
– Октябрык овэчвынкалыровляйвынвэпы нотаеквэйпы Европэн ганватлен лыгъоравэтԓьэн-айванаԓьэн профессионаԓьныкэн ансамбԓь «Эргыръон»
Пыкиринэӈу ынӄэн гаконцертынкалыровлен Анадырык ынкъам гичиву гэлгылин городыԓьа ынкъам рэмкичиԓьэ округкэн авыннымнымэты
Ӄол лымӈэ ансамбԓь – тэлеӈкинэткукин, нэмыӄэй Анадыркэн – ганватлен ынраӄ-ым Аляскайпы, городгыпы Анкоридж, миӈкы гувичвэтлин вама Конференция эвынынкэкыԓьин
Ӈырача говэчвынкалыровлен мургин нэмыӄэй эргыпатыԓьын коллектив, миӈкы инэнлеԓьу итыркын Игорь Кузьмин
Ӄоныры ынӄэн ансамбԓь нымкъэв лейвыркын ымыԓьынотаеквэйпы коргаво ынкъам гичиву эмылгэ варатырык
Элек ытри гатваленат Беԓьгияк ынкъам Голландияк фестивалынвык варатыргэн нутэйиквикин
– Октябрык вытку тэйкыгъэт ынанъыттъыёлкэнат ӈирэӄ номертэ газетэн общественныкэн-политическыкэн регионаԓьныкэн организациен «Возрождение Чукотка» – тывъё «Вся Чукотка»
Ынкы тагазенӈыԓьо итыркын Владимир Михаилович Ётыԓьын, депутат Государственныкэн Думэн Федераԓьныкэн Собраннен Россиякэн Федерациен
Номерык 15 октябркэн гавэтгавлен чинит Етыԓьын, микынэ гатвылен, миӈкыри ынкъам иаʼм тэйкыркын торгазета «Вся Чукотка»
Владимир Михайлович нивӄин, вэты нымкъэв ынкъам оʼраӈ ваԓьыт газетат тайкыёлӄылтэ мургин округык
Ӄэлюӄ ӄонӄал авнанкалыровка мынынтыркынэт ваԓьыт вагыргыт, ымыԓьо тывъёттэ, вытрэтыԓьыт Чукоткак
Ӄэлюӄ районык уйӈэ нъэлгъэт чит ваԓьыт ӄутти газетат
Ваԓьын чит кытоор газета «Мургин Нутэнут» нэмыӄэй нанныматын
Тэйкыркын ытръэч ныппылюӄинэӄэй приложение «Ыяакэн Эйгысӄын»
Наӄам ынкы нанпаавынат йыпатык ымы ӄаарамкыелымэл статьят, ытръэч амталыгъоравэтԓьаӈа ваԓьыт йыпатыркыт ынкы
Наӄам ытръэч ӄунэче йъилгыӈит
Ӄэтэв ваӈӈогъэ лымӈэ ӄол газета – мачынан эмрусиԓьин йилымил
Экукэки
Чимгъуу мынылгын Устав пэтатэ, лымӈэ ръэнутэт ӄутти Члена Советэн ынпыянвэн Ассоциациен тъарваратыргэн Чукоткакэн, Заслуженныкэн артиста Россиякэн Федерациен Александр Тэвляӄотына вэтгаво лыӈыркынин миӈкэмил энъататъяаркыт общественныкэн объединеният рытаӈытватынво нымытвавагыргын эвынӈуткэкыԓьин: – Рытомгавъё еп советкэн вагыргынляма мургин округкэн Ассоциация игыр люнтэӈинъэтэтэ итыркын
Эмэлкэ лыгэн панэнръэтъеквэ рэлеӈыркын – райъонъёлӄылтэ ынкъам мэгчертэнмычьыт рыгйивэтэ рэнтыркынинэт чиниткин варатэты – лыгэнъым ӄынур тиӈуркынинэт ыʼттъыёлягты оʼравэтԓьат рытъымучьэвэ
Мытив-ым игыр демократия мытрантомгавӈыркын мурыгнутэк ынкъам оʼравэтԓьат мэчемчинит ринъэтэнӈыԓьылӄылти
Итык-ым коргаквыргын, титэ ӄэглынангэт чимгъуу гэлгэ нутэтумгыт
Ытръэч аны, гымыкгэта, моргынан, ваԓьа президиумык ынкъам советык ынпыянвэн Ассоциациен, мачгэмо мытытчынэт ипэ миӈкри ваԓьыт вагыргыт тэгъеӈу нэлгыркынэт оʼравэтԓьарык, миӈкри ӄун ырыкайпы люӈлейвэ мытитыркын такытооркэнаӈа
Лыгэн-ым лёӈвалёма ынкъам люӈԓьутэ мытынтыркын чиниткин варат – лыгъоравэтԓьэн, айванаԓьэн лымэвыр ӄаарамкэн
Наӄам мурыкэкыԓьэ таӈгэмо законтэ, чиниткинэт правот нымытвакэн, инъэтэткин, егтэлкин
Тивыркын, люнтэӈвинрэтэ рытыркынинэт Ассоциацията гивылтэтыԓьыт имырэӄык мургинэт нутэтумгыт
Иӈӄун нэнъататыӈӈонат, вэлер виин киткинуӄэй, общественныкэнат объединеният, вэты, гымыкгэта, эрым округкэн Ассоциациен ӄырымэн ачгыта мигчирэтыԓьылӄыл государственныкэн мэгчерынвык
Мургин-ым президент итыркын лымӈэ служащино правитеԓьствок Чукоткакэн автономныкэн округэн
Вэчьым, вице-президент ынкъам президиум нъытэнчимгъунэт, миӈкри этъопэл тэйвыӈык ваԓьыт ыргинэт мигчитлыӄылти аʼрэкэгты эвынмигчир таманэӈкэн
Лымӈэ
Устав округкэн ассоциациен мачалваӈ рытчыёлӄыл
Ынӈин, члено мургин общественныкэн организациен нъитыркынэт вэчьым ымы мэӈӄо пыкитԓьэт оʼравэтԓьат ынкъам ӈутку уʼрэтыԓьыт русиԓьыт, ӄутти
Микырык эӈъэлю нэлгыркынэт нымытвакэнат вагыргыт эвынӈуткэкыԓьин
Ӄээӄын
Ивкэ Ассоциацията чимгъуу нъылгыӈӈонэн, ылён иаʼм авынӈоткакыԓьэпы тъэркинэт предпринимателтэ, бизнесментэ
Ынкъам
Оʼравэтԓьат мургинэт вэты чинит чимгъуԓьылӄылти, ипэ миӈкри ваԓьыт вагыргыт ыргынан игыр ынанъыттъыёл ӄитпу ынкъам эӈъэлю лынъёлӄылтэ
Виилыгтык: Александр Тэвлялӄот, виилыгтын Иван Оʼмрувъен С
3 История Колӄочатгыргын Чукоткак 1932 гивик Анадыркэн районык гантомгавленат товариществот кынмал ӄорагынрэткэн: нынныԓьын «Ленин», эʼмитлён 1940 гивик ӈирэӄ ӄутти товариществок рээн гэтчылин колхозо «Полярная звезда» (нымным Березово); «Важенка» (нымным Мухоморное), эʼмитлён 1951 гивик ӄол товариществок рээн гэтчылин колхозо «Знамя Победы» (нымным Кулючин – Усть-Белая)
Колхоз «Полярная звезда» 1951 гивик гэтчылин колхозо «Путь к коммунизму» (нымным Варээӈ), колхоз-ым «Знамя Победы» 1965 гивик гэтчылин колхозо нынныԓьын Первого Ревкома Чукотки (нымным Кулючин – Усть-Белая)
Ынкэӈит Анадыркэн районык гантомгавлен товарищество «Кэрэк» (нымным Эмэмӄут)
1944 гивик ынӄэн ӈирэӄ товариществок рээн гэнчеэкэвлин ынкъам гатвыннолен колхозо «Дружба» (нымным Мэйӈыпилгын), эʼмитлён 1967 гивик гэтчылин совхозо
Ивылтикин районык гантомгавлен товарищество «Вперед» (нымным Эпран), эʼмитлён 1951 гивик ӈирэӄ товариществок рээн гэтчылин колхозо «Возрождение» (нымным Кэӈиергын), нъэлыԓьын 1967 гивик совхозо
Провидениякэн районык гантомгавленат товариществот «Единство» (Нунлыгрэн, нъэлыԓьын 1962 гивик колхозо «Маяк Севера»), «Урелики» (Гуврэл, нъэлыԓьын Пловеркэн рэӄовгынрэткомбинато)
Чукоткакэн районык 1932 гивик гантомгавленат товариществот «Миткуленское» (нымным Миткулено) ынкъам «Красная звезда» (нымным Дежнево), эʼмитлён элвэԓьинэк товариществок рээн 1967 гивик гэнъэтлин совхозо «Герой труда» (нымным Увэлен)
1937 гивик Анадыркэн районык гантомгавлен товарищество «Корякское», 1939 гивик рытчыё колхозо «Светлая жизнь» (нымным Варээӈ)
1951 гивик гэнмэйӈэвлин ынкъам гатвыӈӈолен колхозо «Путь к коммунизму»
1947 гивик гантомгавленат товариществот: «Красная звезда» (нымным Ватыркан), нъэлыԓьын колхозо нынныԓьын Ждановын; «Коммунист» (нымным Элӄэтвээм), 1949 гивик нъэлыԓьын колхозо, 1967 – совхозо
1952 гивик Анадыркэн районык товарищество «Канчаланское» (нымным Канчалан) гэтчылин колхозо, 1960 гивик колхозык рээн «Угляткак» (Вэлӄыл) гатвыӈӈолен совхозо «Канчаланский» (нымным Канчалан)
Ивылтикин районык гантомгавлен колхоз «Полярник» (нымным Оʼмваан), 1967 гивик гэтчылин совхозо
Чукоткакэн районык 1952 гивик гантомгавлен колхоз «Путь» (нымным Тойгунэн)
1959 гивик ынӄэн гэнчеэкэвлин колхозык рээн «Полярник» (Нэсӄъэн), 1967 гэтчылин совхозо 50-летия Октября
3 октябрык 1957 гивик колхоз «Путь Ленина» (нымным Илирӈэй) гатвыӈӈолен колхозо «40 лет Октября» (Билибинкэн район)
Чаакэн районык 1957 гивик гантомгавлен совхоз «Певек» (нымным Усть-Чаун)
1957 гивик Чукоткакэн районык гантомгавлен колхоз «Красная звезда» (нымным Эӄын), 1968 гивик рычаакавъё ӄолеколхозык рээн ынкъам тывыӈӈоё колхозо нынныԓьын Ленин (Ԓьурэн)
Провидениякэн районык 1962 гивик гантомгавлен хозяйство «Маяк Севера» (нымным Энмыԓьын)
Нымнымык Ново-Чаплино 1967 гивик ӈирэӄ колхозгыпы гэтчылин ыннэн – «Заря коммунизма»
(Округкэн архивгыпы) Виилыгтыт Михаил Гермашовын
Вулӄытвик, ныкитэ эвнэмэйӈытэнӈыткуԓьэткэ – нытайыӈӄэн
Пичык ӄача этлы этипъэйӈэкыԓьин
Нэвыӈӈоӄэнат: ыʼптэ аӄаакыԓьэгыт
Гэкэӈыпкитԓьэт гаягната, гэкылгытвэтэ
Ӄаат гэтэӈынпыкирэвэ ӈалвыԓьэты
Рыраквачавъёт гэлпууръэтэ
Гамӈылёта: миӈкэмил ринъэквэнӈыт
Акватыӈӈоԓьыт гэкылгэтэ
Лыгэн-ым рамкыԓьэты ӄонпыӈ ӄнур гатаароӈа
Ӈавъанэты гэтэйкэ тивичгын, гэмнэтэ ынин валы, ымы оргоор, гэнвинэвэ ӄаат
Ӈэвъэн ӄонпыӈ тэнтумгу гэлгэ, гэвинрэтэ, гырыноӈо гэлгэ
Ӄэмэк ӄача этлы ирвытэнӈыткуԓьэткыԓьин – ыʼптэ аӄаакыԓьэгыт
Тэтивэлти гэтэӈынчимэвэ – ӄаат рэӄык аёпкэгты
Торӄаанматкэн рэлӄэты ганԓьатэта
Этлы анкэваӈэкыԓьэн, нэкэм ӄувликэ вама
Нивӄинэт, лыгитэленъеп ӄол ӈэвысӄэт гагаймавлен ныкэваӈэк
Люур ынык кача ынан валёмыӈӈонэн йытрииръывыргыргэтыԓьын ръэнут
Нытайыӈӄэн ныкитэнӈыткуԓьэтык
Лыгитэленъеп, нэвыӈӈоӄэнат, ныкитэнӈыткуԓьэтыԓьыт ӄолетааӈыӈӈонэнат гагагӄааʼкоткома рынооргэпы
Пъаԓьыт эвиръыт этлы атымӈэйымэтваԓьаткыԓьэнат
Ӄулин (тэленъеп) инъэ нэԓьунэт: эвиръык пууръу йымэтваԓьыт эмвылӄыт
Йимгымӈэтык гакаӈыԓьанма, титэ ымы ӄаат нырынгэвӄинэт, яалегты тинэ гэнантаата; кэӈкэле пагтыръэт гэкэлитэ волвакы – вэлеркылеԓьэ кэԓьэтэ ныԓьуӄин онмаатгырчыӈын ынкъам ныпэлӄынтэтӄинэт
Чама тымӈэръанотӄай гэнинтэ
Элек гэткивэ уʼрэсӄык
Ӈэнри гэттэтэ кыечейвэ – кэԓьэт нэвыӈӈоӄэнат: гэтэгрэтлин
Чама кэԓьэт ныгаляӄэнат, нывъентыӄин ыргынан маёлгын, тынуп
Ӄэтвэма нывэчык тытлыӈӄачагты гэнинтэ юнэтыԓьын ӈилеӄ
Ныкэгъёԓьанма авнавосӄымчыкотвака
Гэкэлилин Иван Оʼмрувъена 1977 гивик ӄорагынрэтыԓьэпы-бригадиргыпы варээӈыԓьэн ӈэлвыԓьыкин Захар Аʼчаткойпы Галяԓьыт вагыргыт Ноябрык – 7 ноябрык нъэлгъэт 45 гивиӈитти рывантытагнэпы Анадырык памятник (кэтъоквын) Первому Ревкому Чукотки (1957)
– 25 ноябрык рэнъэлӈыт 70 гивиӈитти ръомравтагнэпы бюрота Чукоткакэн окрисполкомэн ынкъам ВКП (б) решение рылянво куԓьтпоход округык 15 декабртагнэпы 1932 гивикин 15 декабртагнэты 1933 гивикин
Штабык куԓьтпоходэн инэнлеԓьу гитлин председатеԓь окрисполкомэн Тэгрынкэу
Члено штабэн гитлинэт: председатеԓь Чукоткакэн округкэн Интегралсоюзэн айванаԓьын Матлю, секретарь ОК ВЛКСМ лыгъоравэтԓьан Рэнмын
Мигчитлыӄылю куԓьтпоходэн гитлинэт: татъэвӈатгыргын рабочийырык, колхозникык, ӈъоԓьываратык рыкытвылявынво тэнмычьыт риӄувӈыттыкин, ръомравынво колхозтэ, рытаӈытватынво мигчитти тузсоветыргэн, таӈымыԓьо мигчитти кэлигъюлеткин
Гантэнмавлен калейпатынво Иван Оʼмрувъена Русско-чукотский разговорник (Продолжение) Животные, птицы – гынникыт, галгат Мышь – пипиӄылгын Олень – ӄораӈы Заяц – мэлёталгын Волк – иʼны Лиса – ятъёл Медведь – кэйӈын Лось – вопӄы Пуночка – пчеӄалгын Чайка – йъаяӄ Песец – рэӄокалгын Росомаха – ӄэпэр Кит – ръэв Нерпа – мэмыл Собака – ыʼттъын Ворон – вэтлы Куропатка – рэвымрэв Стихотворение Ӄэюӄэй Ӄэюуӄэй гъурэтлин Вэты эвлыгыткаԓьын, Кытылӄэпы чайвыма Эмпэтле нитъунтэтӄин
Вачаӄ-ым чейвыткуԓьын Пэтлеӄэй нымлытвэӄэн, Ытԓьак ныминринэтӄин Ынкъам ныкоргъайӈаӄэн
(Виктор Кэвылӄут) Сказка Пчиӄэт Пчиӄэтэ ӈээкык ивнин: – Ӄаймыгэ!
Ӈээккэтэ ивнин: – Мэмлеты трэкувлыткугъэ
Ытԓьата ивнин: – Омкэты ӄинэнрэтги!
– Чамъам тринэнрэтгъэ – умкыт рэлпъиӈыт
– Оʼмромкэты ӄинэнрэтги!
– Трамынгытаргъа
Тэкэлиӈыԓьыт Вера Грачева ынкъам Надежда Паӈарултыӈа Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север»
Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г
Чукоткакэн автономныкэн округ «Ыяакэн Эйгысӄын» № 6 (10), 28 июнык 2002 г
Тайкыё газетак «Крайний Север» С
1 Нутэтумгыт Гырголӈавытынтэ – Энмыԓьыӈавыт Ирина Григорьевна Гырголӈавыт (виилыгтык гэӈээккэтэ Светланана рээн) итыркын кэлиныгйивэтыԓьу Анадыркэн педучилищек нымкыӄин гивиӈитти
Ынан гэплыткулин Ленинградкэн пединститут нынныԓьын
Рыйгулевыркынинэт студентыт лыгъоравэтԓьаелык, историяк Чукоткакэн ынкъам литературак Айгысӄываратыргэн
Нымкыӄин мигчир эӈъэлю ынкъам ӄитпу ынан лыӈыркынин
Лымӈэ горатвален итык председателё Анадыркэн эвынӈуткэкыԓьин обществок «Чычеткин вэтгав», миӈкы тэгъеӈыԓьэ нэйгулетыркын лыгъоравэтԓьаелеэл
Эргавыркыт нымкыӄин кэлиткуплыткуԓьыт ымваӈэт Анадыркэн педучилищек, иӈӄун ырык кэлиныгйивэтыԓьу гитлин гыёԓьоравэтԓьан, лыгъоравэтԓьавагыргык гыюлетыԓьын Ирина Гырголӈавыт
Виилыгтын тайкыё Иван Оʼмрувъена Ръапыӈыл?
— 23-25 майык Анадырык гатвален конкурс (гыёлчетгыргын) рэнӈынво лауреато литературныкэн премиен нынныԓьын Юрий Рытгэвын
Эналватыԓьо гитлинэт магаданкэн прозаик Юрий Пензин – кэликэл «Приговоренные к Колыме» ынкъам поэтесса Чукоткайпы Зоя Ненлюмкина – кэликэл «Птицы Наукана»
— Анадырык 16-26 майык гакурсыленат кэлиныгйивэтыԓьыт эвынӈуткэкыԓьин йилымил национаԓьныкэн калеткораткокэн ынкъам кынъёраткокэн округэн
— Майык Анадырык гатвален комиссия полномочныкэн представителен Президентэн Россиен Даԓьневосточныкэн федераԓьныкэн округык Константин Пуликовскийын
24 майык гумэкэтлинэт ынкъам гатвален пресс-конференция, миӈкы вэтгаво гэлгылинэт комиссиен мигчитти
Гэныгйивэтлин, округык нэркылеркынэт федераԓьныкэн законтэ, указтэ Президентэн ынкъам постановленият Правитеԓьствэн
2 Базик Добриев Гаймычьын айванаԓьэн амайын (Плытковач
Мооян № 5) Ыʼттъыгаканъе матъяал мимле айъокэгты такамвыквык нэквутгъэн
Ӈилгыпиригъэт ынкъам ынӈин чааннэнтатэты эӄылпэ мэмлепы нагтонат ченлет
Амынан колё наноратвавын рагтоӈкы пылвынтыбочкаӄай, ӄэԓьу ковлёкы ваԓьын ынкъам нутгычьэтӄин ралек, мимыл вэрэма аӈӄагты
Кынвэрэвыр тэӈвэнлыги ымы ынӄэн нагтогъан
Рыралева ыʼттъорвэты нэнэймэвын
Бочка эмрэпириӈык вэнъым гитӄыевлинэт ынкъам гаӄэвъяӈӈоленат ытлыгын гэккэтэ
Наӄам бочкаӄай-ым вытырапэраԓьын
Гапагченъёленат: ръэръэнут рай ынкэчыку?
Эрвууква нэнэквэвын кагыргайпын
Эвыт-ым отгэты нанкавравын кагыргайпын
Эʼрыкут рай Амайына рыткэвнэн эʼӄимыл, рыпэт гэкувлюкэтлинэт ынин лылет
Ымы эккэтэ рыткэвнэн
Ытлыгэ-ым рылгойпынэн кагыргын, ынӄэн рылгылгын пыӈонэн
Вытку ынӄо чичеквъэт – ӄэглын ынӄэн энръэлевки эʼӄимыл
Ӄээӄын чимгъугъэт, миӈкри итык лымэвыт лым пэляк ӈутку нутэк анръалявкэёчгын – бочка, лымэвыт нымнымэты рыԓьэтэтык
Наӄам эвыт ривлык нымнымэты – оккой ръэӄэрэгъэ рэмкын
Ӄэлюӄ-ым аʼӄантээваты эвын, титэ ыныкит Киваӄэты нимлырэтӄинэт, ымъаӄатчыръота нитӄин рэмкын
Ӄоныры танлымынӄэнат ипэ крычмыт гатомгатленат – Первомай, гытгарокы революциякэтъокэн ыʼлёӈэт – вэты рэмкын эвылтыкэ нынъэлӄин
Ӄутти нынтэрмэчьыӈэвӄинэт, ӄутти нытачайвэвыӄэнат, ӄутти нынтэвиминӈэтӄинэт
Итык-ым ынан Тивля лымэвыт Уʼмилгын ынкъам Оʼмры эʼныкэвычьэвӈин этаны ачемгъоткынка ныпэлятӄэнат, эмрэӄун аʼнанӈэнайпыӈэн лыгэнэвыт нывалянторъоӄэнат, лымэвыт нымэлгар-энарэрыԓьатӄэнат, мэӈин ыʼмӈычвыно лынъё амранмыӈа
Ӈэнӄлявылтэ эткэйкэ нынъэлӄинэт
Таӈавынъанӄо лыӈэты, ӈэвысӄэтӄэгти вэты нывэлеркылеԓьэтӄинэт ыргынан
Пытӄы ӈэвъэнйыръыт экыркагыргыт эʼӄэтчетык
Ӄол рыннин Тэвляӈавытына кэвычьэвык ыпыԓьын тумгытум иʼнымленин, такам кавкавгыпы тыргунин
– Вынэ мытръаӄапэрагъа, ыныкит ымрэвля энръэлевки эʼӄимыл мытрэнтыӈын – ынӈин эвэты Амай ыʼтворвыткынатгъэ, тааʼкойӈын энатыёнэн америкаԓьэн сикриса, тиӈуткунин, ынӄо нэмэ иквъи: кита Атута, янот амморгынан эмкиткит мынтааӈын, люут мыномав, ынанэвыт миӈкри мытриты, яачы ынан рэвытрэты
Эккэтэ-ым ӄынут нэнъатчаӄэн ынӈин ивыԓьын ытлыгын
Лыгэӄылпэ валянтогъэ, консерваёчгыт рывэнтэннинэт, йиръиир ынкэкин тыргыпат ралянтаннэн выквыткынэты, ынӄо лыгэнэвыр консерваёчгыт йыръэннинэт эʼӄимле, ынӄо чама ыʼлтыёнэнат
Койӈынвытратгъат, рэлюуръугъэт
Мэсӄээӄынуӄэй вак омаквъат, панрэватгъат, вэтгавытвэгъат, гаймаквъат
Ытлыгын люут пыӈылтэлгъэ аккагты, энмэн еп советкэн власть атвака, Гуврэлык ӄол гитлин гэнвиллин вилыткугилиԓьын америкаԓьын Томсон
Киваӄыԓьыт, ытлён эʼныеннин, нылӄытчаӄэнат, нывинрэтчыӄивӄинэт
Ыʼтвийпэԓьу нитӄинэт, кимитъыривлетыԓьу гамганымэты
Еп ынкы Томсонына рыкалыровнэнат калегыргыт, ваԓьыт кагыргайпыткынык ынкъам ивнин Амай, иӈӄун эвыт ынӈин ваԓьыт калегыргыт миӈкы рэԓьуркынэт – ынӄэн энмэн Сэмын тайкыёт
Ынпыначгын Сэм нымытваркын Америкак
Валёмык ынӄэн Атутана, эвыӈӈогъэ эмӄэлелвынэ, ӄэтэв миӈкы варкын ынпыначгын Сэм, этаны эӈъэлетыԓьээркын ӄонпы амӄынкагыргайпыткынык нынныкэлиԓьэтык, ӄэԓьу этаны емгым колё нымкыӄин кимитъын ынан ченлечыку ромкавъё тыӈивыркынин Америкайпы Россиягты
Акватыӈӈок нэмэ койӈииръатгъат, койӈынвытратгъат
Ынӄоры тэнаӈӈымгогъат
Ымыԓьо ԓьоё ыʼттъорвэты нэривлын, нэкылтыгъэн
Гынмылкин бочкы-ым нъомрыкагыргайпын, ынӄо нэмэ оʼравыквымкэты нэнъылийвыгъэн, ынкы нанвыквыгэӈатын, выквымчеэръа ынкъам чыгэе нулювын
Вытку ынкы вакъогъат, нэмэ энръэлевкитэ нэнатыёнат койӈо итыԓьыт консерваёчгыт, нъылтыёнат ынкъам ӄонйыкыргийръа нэлпынэт
Лыгэн ынӈин эрэлывиръэткэ ракванӈыӈӈогъат
Чама эмивык, иӈӄун еп ыʼлё яраг нъыпкирынэт
Ӈаргынэн люнтэӈытвитэ гынмылкинэк гитлин
Тэпэнинэӈэ ныгтывыргыргатӄэн аӈӄы, нувывнэттэлятыԓьатӄэн ӄынут ныкитэ
Эʼниттилӈин ныгтыпэгляӄэн мимыл выквыткынык-ым, аны ынӄо нэмчепъэрыръоӄэн тэнлымынкыри
Наӄам колё ниӄӄэӄин гылгылык
Кытийга-ым нинэнирэтӄинэт пиӈъычти
Ныпэӈагтийгатӄэн колё – рыпэт ныпылмыръоӄэн
Гэӈъэлты лелинэт ыʼттъыгаканъёт, нэкэм эвыт выквылӄыткыната нытаӄэнат
Амай ытри Атута опопы тэӈэмчейвэ гэлелинэт – аʼӄаӈатваӈ, амынан нинэӈынрэтӄинэт ынкъам аʼтав ымы упыткуԓьу нитӄинэт, эвыт нырыӈкытӄэнат вылтэнаӈаԓьыт ыʼттъорвыт
Киваӄык пыкиргъэт эвын гэвусӄымчыкуръулин
Гагтыпаӈъэватленат, гыткавыръэӈӈотагнэты
Ӄэтэв гаягналенат ӈэнӄлявылтэ ынкъам нэвинрэтынэт пыкирык
Ӄэлюӄ-ым наныткэвынат кэвычьэвыԓьыт
Мэсӄээӄынуӄэй вак мачымыԓьорык энараԓьа лыги нэтчынэт мэӈӄо пыкитԓьэт эʼӄимлюԓьыт
Энарагчегъат Амайына ынкъам Атутана, этьым эмивык, вэчьым нарэмчемэӈынат
Ӈавэтынва ӄынвэт навэчыёнат ынкъам мэчичьу нэнвынэт эʼӄимлыгитгэтыԓьыт ынкъам нивӄинэт, кыргам отчой гэлелинэт, гагтыпаӈъэватленат, энмэч атчьатгъат
Эргатык гагтэнъыгъявлен Амай, рыгъевийгут рыннин Атута
Кыевыԓьын-ым тэнмавийгот рыннин
Ивнин: ӄынлейвыгын чайкок
Ыʼттъилгэтгъэт, ынӄоры лыгэнэвыт эквэтгъэт
Пыкиринэӈу, нэргыткугъэн айвэкэн олёвъё чыгэйчыку бочкы
Кагыргайпын нэгтыгъэн, ынӄо нэнатыёмгогъан чайкок
Эчги найыръатыӈӈон чайкок, люут ыʼттъыӄэгти тавтавръогъат
Ӄэйвэлым еп атотъынтока, еп вусӄымчыку нэԓьунэт гыргол ичынрэтыԓьыт ӈиръэ ыʼттъыгаканъёт
Ырыгъяачы вытрэтгъэт лымӈэ ӄээӄын ӈыръо гаканъёт
Лыгэн эчги эймэквъэт ымыԓьо гаканъёт – аны ыʼттъыӄэгти улвыкэ гэнъэллинэт, мычиилпэнрычетымгогъат ыʼттъиӈыт
Таӈавынрымъайӈагты налвавынат ӄээӄын авъеткынка рытчык ыʼттъыӄэгти
Вытку тэӈуввитвыплыткук ыʼттьыт Амайына эймэквъэт Тивля, Оʼмры, Кукилгын, Аныка, Уʼмилгын
– Како, эпэй, гэкынтэчьэтигыт?
– янот ынӈот иквъи уввылгыԓьулӄылԓьэн, киткит эчынрыеӄаԓьын, эʼквыргъам майӈыэʼчылгыргыԓьыӄай, лыгонмычыко мъэлылеԓьын, наӄам вэты вылтумкырилвыԓьын, ылпыкалегыргыԓьын, чама эʼӈкалегыргыԓьын Уʼмилгын
– Чемэт еп айвэ наныткэвтык
Достарыңызбен бөлісу:
С
3 Гаймычьын айванаԓьэн амайын – Ии, ӄэйвэ айвэ гинэԓьуткумури, эʼквырга нивмури: этъоныкит этъуркэ рэмкын рэнъэлгъэ, ыныкит ымыԓьырата мытрэнтыӈын, ынкъам аткайчака рэнъэлръугъэ мургин имылгытлирэмкын
Торгынанчинит лыги, миӈкэмил айгыннэты гэнъэле киваӄыԓьыт, ыныкит нуутрэтӄин эʼӄимыл
Этэӈкэ рэмкын эʼтки нынъэлӄин
– Мытив-ым ӄонпы ынӈин гатвален, титэ эвыт мэӈин нинэԓьуткуӄин, тымӈалголяӄ ръэнут гэвытрэтэ – ымыԓьо таӈыннаныӈ чывэёлӄыл, – эʼптэ ынӈот иквъи кувлеԓьын Кукилгын, пысӄунлылетэ чычамыткавэты
– Гыт мытив ынанпылчемгъоԓьэгыт, ымыԓьорык тывэлю, лымалё лынъёйгыт ынпыначгэгыт
Мытив гынанчинит ӄонпы гивэ: ӄонпы гакынмалчета, кынмал гаратваӈа?!
– инээргъи ынӈот ивкы ынанчепчыӈычьын э ʼӄимлюк Тивля
– Вынэ эвнъэтйивкэ мынинмык, мыныныпкирэтгъэн эʼӄимыл, яраԓьыт эплеэн эвыт рэӄын ривӈыт, мынымӈылёнат, – ынӈот эвэты Амайына таӈъомрыкагыргайпынэн бочкы
– Аръаля, вынэ ӄэглын, – нэмэ иквъи Тивля, мынгытааткогъэ ынкъам нэмэ иквъи, – янот-ым акватыӈок вэлет эмкиткинуӄэй, вэлет йыкыргииръыӄай, вэлет мынъылпыӈогъан
– Вэлчиин-ым вэлеркылеткутык, вэлчиин пилгъумтэгнык талваръэтгыпа итыркынитык, опопы-ым мытрэмчемэӈытык
– Ынӈин эвэты ымыԓьо чичеквъэт, иӈӄун Амайын ӄулиӄул акытрэвка нъэлгъи, йъэлыги малчемгъопылгытратыԓьын, малайылгыраԓьын
Вытку ынкы койӈынтогъат, ининэттэтгъэт, койӈынвытратгъат
Гынмылкинэт ӄымэк пэнруулгатыԓьыт гэтумгэвлинэт, гапчаӈэйпыленат
Кытэ акваттэнмаквъат, эмытъэт нэйӈэгъэн аʼӄэмлыёчгын Оʼмрынэн ыʼттъорвык
Ынӄоры ыныг яачы яалятгъат игыткинэт койӈаттомгыт оʼра-Киваӄыӈӄачагты
Ӈаргынэн айвэкэнак гэнрэтвилин
Тыляма нэԓьугъэн нэкъаяӈӄачайпы гынмылкинэк ӄэргыӈ гэнъэллин, айвэкэнак йъын гагырголятлен ынкъам гавылгавлен
Этъоӄааӄын нэмэ ӈаргын гапэнъёлгынъёнавлен рэмкын, гэкукэнпыръулин
Лымынкы гъыттъыма коргыӄолета гэйыръэтлин майӈыраеквэйӈын, нэкэм титэ ганъярарвыргыргавленат ӄлявылтэ
Ырыкгэта нэнлегъэн Таароӈкрычмын ӈаргынэнагты, айвэнрэт кытэ энанвайпъарыӈавыткоԓьын айванрамкэты
Гэйилыԓьэтлин росэԓьыелепы Лариса Выквырагтыгыргыӈана Лыгъоравэтԓьэн вагыргыт Ӈавынрагтатгыргын Янот ныӈэвынъютгивиӄин ӄлявыл
Ынан нинэгитэӄин, ипэ миӈкри гэйгулетлин ӈэвысӄэт ваӈэк, увик, авэръэпык, миӈкри гытамэты ваԓьын, ӄэйвэ эты эӄытликыԓьин
Ынӄо вытку гивиӈит галяк ныӈавынрагтатӄэн
Яраԓьа нэймитӄинэт ӈирэӄ ӄорат
Энараԓьа таӈамалваӈ ваԓьа ӄэвииръэ нынӄэвивӄин ӈэвысӄэт
Ыныкит ӈэвысӄэт накватыӈӈоӄэн уʼвэӄучин ярагты, вирвирэ нъиӈкэлиӄинэт ынин ӄорат
Ӈавматаԓьын пыкирык яраԓьэты ӄлявылен, ынръа ӈэнку нъиӈкэлиӄинэт ӄорат
Ынӄоры-ым ярак рымагтыӈӄач нэймитӄин ӄэюуӄэй ӄликин лымэвыр ӈавпээчвак
Ынӄо ынпыӈэвэ нинэнрэсӄивӄинэт ӈэвысӄэт гаӄлявыля
Янот гынонтытлык нывэгыткучитӄинэт, ынӄо ныкэмлилӄин пэнъёлгын
Яачы нэмэ нывэгыткучитӄинэт, иӈӄун ӄонпы чеэкэй нъынымытваркынат, аянръатка нъитыркынэт
Ынкы вытку нынтоӄэнат рэмкыԓьыт, энараԓьыт
Ырыгрээн яраӈы ныкэмлилӄин
Ынкы ӄлявылен орвоор, ӈэвысӄэтин гакаӈорвоор
Рымагты пэнъёлгын, миӈкы таӈамалваӈ ваԓьын роолӄыл, рытэнмавъё ӈэвысӄэтэ, ынпыӈэвэ
Ӈавматаԓьэн тэючгыӄэйчыку ныётваӄэн рорат
Инэтрилетыплыткук ӄайпэнъёлгыӄай ӄлявыля гэӈэвысӄэтэ, нэмэ ныкэмлилӄин ыргынан гэрэмкыԓьэ пэнъёлгын
Ынпыӈэвэ нытчиткуӄин рорат
Инэнинтэтыплыткук янот ӄлявыл гэӈэвысӄэтэ ныӄамэтваӄэнат, миӈкы ӄэмииръыт таӈамалваӈ ваԓьыт
Таӈколё ынкы нымкыӄин ӄэвииръыт
Ӄолеыʼлёк ынръа ярак ӈавматаԓьэн ройръа нынӄэвивӄинэт ӄэвииръэ ӄлявылен чымчеԓьыт
Итык-ым мыгӄораянвэн ройыръык ӄлявыл гэӈэвысӄэтэ янра нынымытваӈӈоӄэнат
Ӄояӈ, Ӄыргопэлгын, Анадыркэн район Рэмкын ныръаӄэмлёпааӈыркын Кытур гантомгавлен мургин округык лымӈэ ӄол общественныкэн объединение – Союз трезвенников Чукотки
Гэныгйивэтлин ынӄэн управленияк Министерствэн юстициен Россиякэн Федерациен Чукоткакэн автономныкэн округыгъет апрелык 2002 гивик
Президенто ынкы итыркын ӄэтпъоравэтԓьан, корреспондент телерадиокомпаниен «Чукотка» Лариса Выквырагтыгыргыӈа
Ӄоныры аны ытлён эвын пэнин эӈъэлчьэтыԓьын, иӈӄун эвынӈуткэкыԓьыт вэты нырапааӈыркынат эʼӄимлюԓьэтык, нырэӄитпыԓьэнӈыркынэт нымытвак, кынмэйӈэвык, рэркылеӈык нымкыӄин таӈвагыргыт айгысӄываратыргэн – лыгъоравэтԓьэн, айванаԓьэн, ӄаарамкэн, кэрэкыԓьин, чуваныԓьэн, юкагирыԓьэн
Ларисана ынанъыттъыёл Чукоткак ӄитпу ынкъам тъиву лыӈымгонэн аʼӄэмлёнпааӈаткэн метод, тывъё нынныгйит Шичкон
Энмэч мынгыткэн гииӈитти ытлён ынкъам ынинэт винрэтыԓьыт лейвыркыт нымнымыткойпы округэн нэнъайвынвы ынкъам кылейгут рытчынвы аʼӄэмлёпаакэнат вагыргыт
Ӄымэл-ым нымкыӄин эвынӈуткэкыԓьыт паагъат эʼӄимлюԓьэтык, ӄэтпынымытваӈӈогъат
Иван Оʼмрувъе Июнык ынкъам июлык – 15 июнык нъэлгъэт 65 гивиӈитти оʼраттагнэпы лыгъоравэтԓьэн поэт, ваԓьын VI Ымнотаеквэкэн фестивалык ӈиӈыԓьин ынкъам студентэн Москвак Виктор Аʼрэчайвын (1937-1993)
– 350 гивиӈитти галягъат, титэ найголятымгонат ӈаргынэнакэнат гаймычьыт Чукоткакэн
Тэкэм ынкы Семен Дежневына гэԓьулин рыркэн ровтын Русиԓьин Кошкак (Анадыркэн район)
Ынӄэн гатвален 1652 гивик
Ваӈӄыт гиину гэлгылин аӈӄаляйвыԓьа
Словосочетания Турыԓьын кэркэр
Ӄинэйыл къэли
Ӈотӄэн лилит
Нычивмыӄин иръын
Стихотворения Эʼми, эʼми Гымнин иръын?
Ӈотӄэн, ӈотӄэн Гынин иръын
Эʼми, эʼми Гынин лилит?
Ӈотӄэн, ӈотӄэн Гымнин лилит
Дом, жилише, предметы домашнего обихода – Яраӈы, яракэн яаёлӄылтэ, райыръыт Дверь – тытыл (тытлыт) Кровать – йылӄыёлгын (йылӄыёлгыт) Окно – ӄэргычьын (ӄэргычьыт) Комната – ӄэлгин (ӄэлгит) Крыша – рэсӄын (рэсӄыт) Потолок – ӄымтэн (ӄымтэт) Печь – пэнъёлгын (пэнъёлгыт) Пол – нотайкоч Стул – вакъосӄыёлгын Лампа – ээк (ээкэт) Постеԓь – айкол (айколят) Подушка – чотчот (чотчоттэ) Одеяло – иниргиӈ (иниргиӈти) Мыло – чоп (чопыт) Сказка «Теремок» - Лымӈыл «Яраӄай» Нылеӄин пипиӄылгыӄэй
Ԓьунин яраӄай
Пынлёнэн: – Яраӄай, яраӄай!
Мэӈин ӈутку нытваӄэн?
Уйӈэ мэӈин
Рэсӄиквъи пипиӄылгыӄэй
Ынкы ваӈӈогъэ
Ныръилемъетӄин мэлёталгыӄай
Нывилгъи ынкъам пынлёгъэ: – Яраӄай, яраӄай!
Мэӈин ӈутку нытваӄэн?
– Гым пипиӄылгигым
Гыт-ым микигыт?
– Гым милютэӄэйигым
– Ӄыетги, гымык рээн ӄытваркын!
Ваӈӈогъат ӈирэргэри
Тэкэлиӈыԓьыт Вера Грачева ынкъам Надежда Паӈарултыӈа, Центр развития национаԓьных школ округа Описание под фото: «Виилыгтын гэтэйкылин Леонид Паутовына (арив, Варээӈ)
Чавчывэн нинъэйвыт 1
Рэмкыԓьыт лыгивэймэну гэлгэ
Чьачаӈанма ӈэлвыԓьыт рылытваԓьатыԓьыт гэнилючьэтэ
Ёаʼнма ӈэлвыл райвачыӈкы гэтче, вэтыӄун гэнъютэ
Кытманаӈатыԓьын ӈэлвыл гэтэнвылтыӈэ
Ӄаат гытъэтыԓьыт пэтыраӈык гаягыткомгота, ӈэюԓьыт – гарынӈачвата, гумэкэтэ
Авээнвыт йыркыыʼтԓьу, унрэпкыԓьу гэԓьутэ
Эвнэрэнгытъэвӈыкэ ӈэлвыл – гыроръок ратватчергъа!
Рэвыма гавъёпчаткота, ӈэлвыԓьычыку гарычгата рылытвама, акавкэггы (таӈыгъявыӈ) гэтъирэткутэ
Эргыръок гэтэӈвинвытэгнэтэ, оʼрасӄэпы гэтэӈгитэтэ камлелы
Манаӈ ыннэнлеӈкы ӈэлвыл эвииркын – ынӄэн эʼнӄэвыркын, таӈавээнвык варкын
Пэтыраӈэты ӈэлвыл нъэнӄэтӄин!
Ӄорагэтгыма лыги гэлгэ гээвкы ваԓьыт ӄаат
Ныкиръилемйыԓьын ӈэлвыл гавъёпчата
Мэрынрэ гэнтэгрэвэ ӈэлвыл йынрысӄэпы, ӈаепы
Рынӈачвааркын ӈэлвыл– ӈэюгъи, коргычьааркын
Гэкэлилин бригадиргыпы Варээӈкэн ӄорагынрэтыԓьэн Захар Aʼчаткойпы Иван Оʼмрувъена 1977 гивик Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе 689000, ЧАО, г
Чукоткакэн автономныкэн округ «Ыяакэн Эйгысӄын» № 4 (8), 5 апрелык 2002 г
Тайкыё газетак «Крайний Север» С
1 Эʼми ӄаат?
1990 гивик нутэйикви Россиен гэгынритлинэт 2 миллион 260 тысяч ӄаат
1 январык 2002 гивик гынугъэт 1миллион 212,5 тысяч
Ымыԓьо ӈэлвыԓьыԓьыт округык, областяк, крайык ынкъам республикак тъэрытвигъэт ӄаат
Ынӈин, 1990 гивик республикак Коми гатваленат 123,6 тысяч ӄаат, 2002-ӄэв– 116 тысяч; Ханты-Мансийскыкэн округык амъянра – 47,1 тысяч ынкъам 26,5 тысяч; республикак Саха - 361,5 тысяч ынкъам 144 тысяч; Кэрэкикин автономныкэн округык – 150,3 тысяч ынкъам 33,8 тысяч; Магаданкэн областяк – 121,5 тысяч ынкъам 19 тысяч
Мургин Чукоткакэн автономныкэн округык 1990 гивик гэгынритлинэт 491 тысяч ӄаат, 1 январык 2002 гивик – тъарыӈ 100 тысячкэнак
Эʼми ӄаат, иаʼм тъэттывигъэт ӈэлвыԓьыт?
Наӄам таӈамынан Ямало-Ненецкакэн автономныкэн округык ынӈингивиткуӈит гэнымкэвлинэт ӈэлвыԓьыт: 1990 гивик ынкы гэгынритлинэт 490,5 тысяч ӄаат, 1 январык-ым 2002 гивик – 505 тысяч
Иа ʼм ынкы нэнымкэвынэт ӈэлвыԓьыт, ӄулинутэткук-ым тъэттывигъэт?
Миӈкри нэмэ рымкэвык ӈэлвыԓьыт?
Ръэнут ынкэгйит эӈъэлю, тъиву лынъёлӄыл ӄорагынрэтыԓьа ынкъам эрмэрык?
Ынӄэнат вагыргыт вэтгаво гэлгылинэт II съездынвык ӄорагынрэтыԓьэн Россиен, эʼмитлён гэнумэкэвлин 12-13 мартак городык Салехард
Вэтгавыркын делегат съездэн ӄорагынрэтыԓьэн Россиен Андрей Антыԓьын – ӄорагынрэтыԓьын-зоотехник бригадэн №3 совхозэн «Певек» Чаакэн районкэн: – Чукоткайпы омакатынвык гатваморэ: Сергей Тыӈачайвынто (Ӄытрын), Анатолий Тыӈэру (Ӄээливтын), Петр Оʼмрынто (Анадырь), Виктор Подгайный (Анадырь) ынкъам гыым (Пээк)
Лымӈэ морыкакыԓьэпы ынкы гатваленат Владимир Етыԓьын – вицепрезидент Союзэн ӄорагынрэтыԓьэн Россиен ынкъам Александр Комаров – исполнитеԓьныкэн директор Союзэн ӄорагынрэтыԓьэн Россиен
Ӄутти ӄорагынрэткэнат вагыргыт ненцаԓьэн вытку лыги тытчынэт
Ӄытлыги, ӈэнку перестройкама ынкъам вайыӈӄач совхозтэ фермеркэн хозяйствоно люӈытчыԓьыт
Чама ыргинэт варкыт чиниткинэт ӈэлвыԓьыт - нивӄинэт, чиниткинэну итыркыт ӄымэк 300 тысяч ӄаат
Кэлиткуԓьыт эвынынкэкинэԓьин-ненцаԓьэн эʼнӄэтык кэлиткук ӈэлвыԓьык нынъэлӄинэт, ынкы нымэйӈэтӄинэт
Лыгэн-ым чиниткинэт вагыргыт ненцаԓьа ӄитпу, унмэӈъэлю нэлгыркынэт
Ыннэн килограмм ӄаатоԓьэн вэлыткорак Салехардык 40 рублԓьэн
Наӄам тэнтыргыԓьын, гэчьылин
Тэӈлыгэвиръыԓьыт, ӄытлыги, ненцат, гэтэӈкэлилинэт ыргинэт гыргочаӈэръыт
Ӈыранӄаата ныгэкэӈыԓьэтӄинэт, наӄам ымы элек
Мыгтылечьыԓьыт совхозыԓьыт, лёӈӈъоԓьыт кэмэтъэпы
Эрму-ым, директоро хозяйствок, районкэн администрацияк итыркыт мачамненцат, ымы председатеԓь округкэн Думак ӈэнку итыркын ненцаԓьын
Мытпалёмтэлынат докладтэ, ымы гавэтгавленат Етыԓьын ынкъам Оʼмрынто
Мытԓьугъэн президенто Союзэн ӄорагынрэтыԓьэн Россиен пэнин оʼравэтԓьан – Дмитрий Хороля
Мытынвэтгыԓьавын Обращение Президентэты Россиякэн Федерациен Владимир Путинына
Виилыгтык: делегат II съездэн ӄорагынрэтыԓьэн Россиен Петр Оʼмрынто, виилыгтын Михаил Гермашовын
(Аʼачеко этгыргын кытоор 2-ӄэв страницак номерэн кэтъоркынэн Петр Оʼмрынтона) В номере Андрей Антылин, делегат съезда оленеводов России
2 Мургинэт нутэтумгыт Тэлӄэпыԓьигым Кытоор, калеткома 9-ӄав классык, 20 сентябрык, кэлиныгйивэтыԓьэ кытамчачва ӈирэӄычьын оценка журналык йыпаннэн
Ынӄэн физика райголянӈыма
Лыгимэткиит эʼэʼтэ тэлпыԓьын урок тъатчан
Плыткунэӈу урок лыгэӄылпэӄэй амӈылёка мэӈин тычейвэквэтык ярагты Талӄапэты, миӈкы эмӄэлелвынэ гивигым: «Лывавыркын кэлиткук, этъыманы, лявтэпы курэ, опопы гытката эвыр мынга винрэтэ ӄымигчирэтги, тэленъеп миргэ эвыр йытоткоԓьа винрэтыԓьу амноӈэты начыӈыркынэгым»
Яраԓьа Тэлӄэпык ваныяан йъарат ыʼнымӈылёйвэгым, иаʼм калеткорайпы тэквэтык, энмэч, этъыманы, ныкоргавӄэнат, тэленъеп аройвавэ, мэйӈэтгъи, ӄлявылё нъэлгъи, лелютгъи
Эргатык лыгичикинъэ тэквэтык аноԓьынвэты ӈэлвыԓьык, миӈкы нытваӄэн гымнин ытлыгын
Кивыплыткук ӈалвыԓьэты ӈаргарӄааԓьатыԓьэты тэквэтык
Рыровӄай нытваӄэнат
Ӄэтэв нутэнут лыги, еп йъарат ачайгытлетвэка, лёнтъаӄъота, ытръэч аны ӄувликэ лейвык, нэкэм ваамэрэты эвыр омкычыкойпы, ынӈатал эʼӄэлиӈэ гэлгипъэчиӄэтэ, ыʼлё аны мачамъорасӄэпы гэлейвэ, ӄэйвэлымӈэ лыгэпъолтакы гэлгикимэвэ, нэкэм волӄытвэма
Эʼквырга ӈэнку эмӄэлелвынэ нивигым: «Ынӈатал ӈирэӄычьын (двойка) нэрмэӄин йыӄунтэтык калеткорайпы, калеткотомгэпы, ыʼлгыӈавысӄатӄайгыпы (Наташа)
» Турыпкирэ ӈэлвылекы таӈымыԓьо гакоргавленат торпастухэты, нэкэм ытлыгын
Алымы ынӈытэӄ гаӄаанматленат, иквъэт: «Мынӄаанмат, амӄынъычо морыкы рыровайпы люнъетэ калеткопааԓьыт, винрэттумгыт, выёԓьыт
Эʼптэ нутэнут, ӈаргынэн, ауӄагтэ мурык рээн ныкоргавынат»
Ӄаачыкотык ытлыгэ нэнанкалыровӄэнат мургинэт ченэтӄаат, нинивӄин: «Ӈоткатагнэпы ымыԓьо гынинэт, эченур вэты гынрэтъёлӄылтэ, ӄонпы нытэӈӄин авээн ӄыԓьуркын
Тылгэргавыркын, ынпычьын экык пэтле рэйгулеты ԓьаляӈӄорагынрэтык, еп игыр ынпыянвыт варкыт, имырэӄык ыргынан гымык рээн мытрэнийгулеквыр амноӈвагыргэты
Ӈэргэркин, ԓьэлеӈкин, гырокэн вагыргын алваӈ ваԓьын элекинэк»
Эргатэты ӄэглынангэт, нэкэм амӄынъычо ялгытыԓьанма, оӈалԓьанма, гынтавма аʼӄараӈэпы (гололед), нымкыче тыкэтъон интернаткэн вагыргын
Лыгэӄовчемгъома эмӄэлелвынэ нивигым: «Ытлыгын ӄонпы нылгитэгъеӈӄин, иӈӄун гымо ыныгмил нинъэв, ныкэтгуэʼв, ныгэкэӈъэв мынъэлгъэк»
Ытръэч аны нылгинитчыӄин, таӈамӄэтпыянвэн,аӄыллекэянвэн, пылчемгъоянвэн, авысӄавкэянвэн, мӈалёянвэн
Ымваӈэт эмыраӄэпы тырайъоӈын, эʼквырга игыр тивыркын: «Этъыманы малчамъам ӄувликимтиԓьу ӄааԓьатынвык тъитык, чамъам янотыԓьо тъитык рачвыӈомакатык инъыԓьыт»
Тэлӄэпрэмкык, нивӄинэт, гымыкытлыгин яӄылгывэӈӄор гакаӈӄор нымкыӄин гивиӈит рыталгавтагнэты пэчайвык галвавлен, ытръэч эквэвыт нынрымэӄэнат мэчемӄынгивик, ытръэч чевараквав ӈыронгэвэк такалго гитлин
Мури Оʼмрылӄотӄай-Кулем эʼраӈӈок мурык рэмкык мынынтэлгэвын пэчайвык лывавъё вэӈӄор
Итыкэвын ӄол титык ынык ягна пээчвагъёнратыплыткок мурыгрэмкык рачвыӈык ӈыроӄаво титык, ӄэтэв эпэнэ ӄол нинивӄин: «Ӄол ӄитыркын аны чейвэ ӄуӈэлыркын, рэпалӄоолгын ӄъэмэтыркын тленымкэвэ уӈинэӈ»
Эпэӄэйынэ нинивӄин: «Аны ӄол ӄитыркын ӄорагыркэма, ӄылгийӄэвыркын – ӈэвысӄэтэ ыʼлгу нылгыӄинэт энъыянвыт, энакынъоянвыт, лыӈыр ныԓьуӄинэт мытлёянвыт»
Чеӈэтгакаӈыԓьатӄората элвээкыт мэйӈумэкэтык Илирӈэйрэмкык иʼрэк ӈраӄаво титык
Ыннанмытлыӈэн кчавыт эвыр мчыквын рыпъёт тыпиринэт
Ынныт тлеткутэ мытынтынэт, мчыквын-ым ӈавъанэты тиилын, тивъэн: «Эмӄынрэмкыԓьэтык ӄийпыркын, рэмкыԓьыт ӄивыркынэт, эʼрапэрэё ыʼвэӄучин»
Ӄол нинэнтыӄин нэнайпыӄэн рэмкыԓьэтык
Оʼмрынто, депутат округкэн Думэн Чавчыва лыги гэлгылин Ӄорэн рэӈ Аʼнӄагыргын, нымкыӄин чавчывэн вагыргыт, эʼмитлёнат ӄолевагыргын вама чит гэркылелинэт мургинэт ыʼттъыюлтэ, игыр туртыӈэрэтэ натаӈынтыяатынат
Кэлюӄ яатԓьат чавчывэн аӄаака, нъэлчычеркыт, мыгъян аӄаака ваӈӈогъэ
Ытри ынӄэната гуйгуԓьу нъэлгъэт, миӈкы тымӈэмэгчетԓьо итыркыт: ӈуйытвэтыԓьу, коммунаԓьнико, рыюԓьу складык лымэвыр рагпэԓьо ӄэкварак-оттырак
Лыгэрат ынкъам ӄаат амкартинкак ынкъам кинок наԓьоӈӈонат
Эви этлы?
Кэлик «Материаԓьная куԓьтура чукчей» Владимир Богоразына гатвыленат рэӈыт ӄорэн
Лыгъоравэтԓьаелымэл гэкэлилинэт вэтгавыт ученыен Галина Дьячкована, игыр нымытваԓьа Москвак
Нинъэйвыткуԓьу гитлин Анатолий Тыӈы (Агтэӈкон)
Ԓьэлеӈкы ӄораӈы ватапота нитӄин, нымкъэв тыӈэԓьын эмнуӈкы, наӄам нынӈэӄин амалваӈ ваԓьын ватап
Варкыт ӈэръамытлыӈэн авынӄораватаптэ: 1)лыгэватап, эʼмитлён чама нытвыӄэн элгыватапо лымэвыр кооватапо; 2) ӄайватапӄай лымэвыр эмыватапӄай; 3) ӄаймаватап, эʼмитлён чама нытвыӄэн ыʼмталватапо; 4) ӄойвэватап; 5) мыргычгын
Ынӄэн амъянра нытвыӄэн ынӈин: увъалямыргычгын (ӄынур рыръачомковъёт эʼвкырвэттэ), эʼгмыргычгын – иʼгин мыргычгын (эʼгрыгмэл ныпэраӄэн); 6) каквэлватап, ӄынур вэлёлгын, нынӈэӄин кангатванвык; 7) аёпычьыватап
Тувъёйпы ватапгыпы мыкычьу нынӈэӄин лыгэватап
Ӄаймаватап (ыʼмталватап) тъэръэв нынӈэӄин эмнуӈкы
Ӄойвэватап тэӈрэӈылӄыл, эʼквырга нынӈэӄин ытръэч миӈкэткук
Мыргычгын рэӈу аʼӄалгыӈ ваԓьын
Каквэлватап ынкъам аёпычьыватап тэӈрэӈылӄылти, ытръэч-ым нынӈэӄинэт кангатванвык, наӄам кытэ
Турынӈэԓьыт вытвыттэ нэмыӄэй нынуӄинэт ӄората
Элек-ым тэӈипэмиӈкри ваԓьыт вытвыттэ нынуӄинэт, пъонпъонтэ ымыӈ пипиӄылгыт, турпинтыӄэтыԓьыт – этъипкыԓьинэт пчиӄэӄэгти
Элек ӄорат нынэвиивӄинэт мимлык ӄача: вээмык, куулык, гытгык
Ԓьэлеӈкы-ым нъылюӄинэт
Ӄораватап ӄонпы нынӈэӄин
Оратантэсӄованвык аʼткэгма нынӈэӄин
3 Паӈъэвӈытогыргын эмнуӈкы Центра национаԓьныкэн калеткорамкэн округэн 2001 гивик нэмэ гэнлелин гыёлчетгыргын кэлиткуԓьин тасочиненияӈкы лыгъоравэтԓьаелымэл
Эналватыԓьо гитлин кэлиткуԓьын Ырыткучьы-нымнымкин калеткоракэн Северина Еттыԓьыӈэ, микын тывъёттэ мыткалейпатыркынат
Гым нынымытвайгым нымнымык Аён
«Айон» гатомгатлен вэтгаквыпы «аё»
Виинӄун ныпэраӄэн мургин илир ӄынут ӄорэн аё
Мургин-ым совхоз нынныԓьын «Энмытагын»
Нивӄинэт, энмэн чит ӈутку ганымытвален майӈычавчыв Энмытагын
Гымнин ыммэмы Тыӈэвйи Вера Ивановна, татаӄай-ым – Еттыԓьын Василий Никитович
Ытри нымигчирэтӄинэт эмнуӈкы
Гымнин татай ӄорагынрэтыԓьын, ыммэй-ым нитӄин увиԓьу, ваӈэԓьо
Лымӈэ гымык варкын эпэӄэй
Ынин нынны Кэԓьэӈӈы Нина, ытлён нынпыӄин, ӄымэк ӈыраӄлеккэн гииӈитти
Эпэӄэй пэнин ваԓьын эмнуӈкы, гъурэтлин ынкы
Лымӈэ гымык варкыт ӈыроӄ йичьэмрэтти ынкъам чакыгэт: Сергей, Рафик, Данила, Руслана
Эмӄынэлек гым ныпаӈъэвӈытосӄэвэгым ӄорагынрэтбригадагты
Колё нылгиэʼтгъуйгым, ивкэ эӄылпэ мыԓьуркынэт ымыԓьо яраԓьыт, ӄорат, ярат
Гымнин ыммэӄэй колё ваӈэӈав, йъарат лыгэвиръыт
Ыммэйынэ гым нинэныйгулевӄин ваӈэк, тэнэлгыӈык, эноллятык
Кырвэнтома мури ыммэй чеэкэ нинэгичимури рымавтыт, уунъыт, вэчовтыт, пъоӈпъоӈыт
Чама аӈӄачормык мыргот
Тыляма ныпычвэтгавморэ, ынан нэнатвыӄэн, миӈкри чит нынымытваӄэнат лыгъоравэтԓьат
Мургин татай ӈалвыԓьэпы етык, ныпаӈъэвӈытоӄэн
Ынкъам ныторвыӈӄэн, нытачаанӈыӄэн
Ӄол нинмури ымыԓьо нуӈэлмури ваамэты
Мургин ройыръын ныкоргыӄэн: ныӄэплювичвэнмури, нытэнӈыткумури, ытленъют-ым нытэйкэвӄинэт
Гымыкы таӈычьыгыргын, титэ ымыԓьо мытнутэгчиркын
Ынкы нычайпанморэ, мытинэруркын, мытгитэркын йыӄай-ым эмнуӈ
Мурыгрээн пэнин нылымӈэнаӄэнат мургинэт ыʼттъыт: Вилю, Маис, Илыӄэй, Рина, Шарик, Гоша
Лымӈэ гатвален ынанъылго лынъё моргынан ыʼттъын Джек
Джек гэвинрэтлин ытлыгэты ӄаагтатык, пэнин ымы орвъаматыԓьын уӈэлык
Ынкъам ытлён въигъи, уйӈэ эвинрэттумгыкэ мытнъэлмык
Гырокы нырагтыӄэнат амалваӈ ваԓьыт галгат, пчиӄэт
Ымыԓьэты нутэнут ӄулитэ ныйыръэтӄин
Мури нэмыӄэй ныкоргавморэ
Ӄол нинмури нылегӈытаморэ кытчыгъёлгэты
Ытръэч эпэӄэй нивӄин: « Вэтыӄун ыннэн-ӈирэӄ лиглигыт пэляёлӄылтэ, этлы ымыԓьо эпирикыԓьинэт»
Лымӈэ нывириӈӄинэт ыʼттъыӄэгти рылейвык, ӄэлёӄ-ым нэрэнуӈынэт лиглигыт, ӄайгалгаӄагтэ
Тэлпыркын оръатчаё элеӈит
Вэнлыги мыткоргавыркын
Ӄэлёӄ-ым пэтле рээнӈыт ӄааԓьынвэпы татай, ытленъют
Нэрэрэнӈын ӈэлвыл ынкъам мытрэԓьуӈынэт мэйӈэтыԓьыт ӄэюуӄэгти
Ынӄо ратвагъа мэйӈыкрычмын «Вылгыӄаанмат», гымнан ыʼлгу лынъё
Ымыԓьо рэмкын инъэ ныгъевӄинэт
Ыммэйынэ йыӄӄай-ым эвиръыт нэнагтоӄэн ныркэтчыкойпы ынкъам навэръэпыморэ
Эпэӄэйынэ-ым нэнантэнмавӄэнат гыргырти, тайӈыквыт, милгыт
Айвэнъяп татайына рытвэтыркынин ярар, ӈилгыт, ӄлявылтэ-ым нуӈэлӄинэт
Эймэвык ӈэлвыл, ымыԓьо ярайпы нынтоӄэнат
Татай ынкъам ытленъют нытиӈурыткуӄинэт
Мури ыммэй нинэнинтымури вэврэткынык ваԓьын рынлявъё титумилгэ мылгымыл
Нымгоӄэн ӄаанматгыргын
Ыммэмэнэ нинэнийгулевӄин гытамэты тэкичгымиглитык
Ымныкэрэт, ымъылёӈэт нылеӄин крычмын
Ӈэвъэнйыръыт нытэкичгын - миглитӄинэт, ныналгынрыратӄэнат
Нэнэнэт ынкъам ӄлявылтэ нувӄинэт, ниԓьуниԓьэтӄинэт
Ынӄо ымыԓьо нъэйӈэвыткуӄинэт ӄамэтванво
Пылыткук, рэмкын рачвыӈыркын
Уттык нэнтыркынэт пэрэёлӄылтэ – нэлгыт, мъэмит, ыʼттъысӄыт, кэнтит, ымы манэт
Гымнан тыгтъатчаркын элеӈит, иӈӄун эӄылпэ мырагтыгъак амноӈэты, мыԓьунэт чычеткинэт, ярат, ӄорат
Нъэлгъэт 30 гивиӈиттти мэгчерымготагнэпы Анадырык (1972) телевизионныкэн станция «Орбита»
35 гивиӈитти, титэ Указыгъет Президиумэн Верховныкэн Советэн РСФСР поселок Пээк (Чаакэн район) гэтчылин городо
45 гивиӈитти, титэ гэԓьулин ваны, миӈкы ваԓьылӄыл кэтъоквын членырыкы Первого Ревкома Чукотки Анадырык (1957)
Гыёлчетыԓьэпы тапамятниӈкы гапремиянпэрэвленат скуԓьптор М
Ракитин ынкъам архитектор А
Лукьянов
22-26 апрелык 1932 гивик (галягъат 70 гивиӈитти) Анадырык гатвален ыʼттъыёлкэн округкэн съезд Советыргэн, миӈкы рытомгавыйгот гэнтылинэт органтэ властэн Чукоткакэн национаԓьныкэн округэн
45 гивиӈитти, титэ гантомгавленат Чукоткак Беринговкэн ынкъам Провидениякэн районтэ (1957)
22 апрелык гъурэтлин Антонина Кымъытваал – лыгъоравэтԓьаӈав-поэтесса
Ынан гэтэйкылинэт нымкыӄинэт стихыт, рассказтэ, пьесат, гэнумэкэвлинэт лымӈылтэ
Гантэнмавлен калейпатынво Иван Оʼмрувъена
Виилыгтык: лыгъоравэтԓьаӈав-поэтесса, нымытваԓьын Магаданык Антонина Кымъытваал, виилыгтын Михаил Гермашовын С
4 Виилыгтын Владимир Сертунын Чавчывэн нинъэйвыт 1
Гуӈэле кыргуттэ
Ԓьэлеӈкы чекыяагты, тъэръэв – ганыркылява ывикит
Учвиткуттыт ганатва
Ымы пэнъёлгык ӄача гэтриле – таӈпэрэӈ ваӈэԓьа
Рэмкык вама аʼтав гуӈэле – вэтыӄун кыргуттэ
Рэвыӈӈоркынэӈыт: ынӄээн йытоё
Таӈӄонпыӈ таӈылтанма ынкъам аʼӄалтанма нытвыӈӈоӄэнат ынпыянва йытоткоԓьыт
Ӄорагыркэма авнъатчаԓьатка, авнамычвынатка томгэты – лыгэн чинит гамгота
Янор гамӈылёта тумгыт: «Ръаӄаат аймэтъёлӄылтэ?»
Йъататкоолгын гэймитэ
Вэнвъатаёт гакамлелтата, гэминъучьэтэ, гагагчава
Гэгэкэӈэквэтэ мэрынрэ
Гакаӈыԓьанма эмрынгиитэ гаянота, нэкэм аръэткыкэгляӈкы
Чекыяагты эвнэӄувлигтылекэ
Тотъавма, ныкэтыляма вэтыӄун гэминринэтэ
Рэвивычьэтэ гаканъёт оратыляма
Турыпкиринэӈу ӄаат гавъята лымэвыр гэнивлевэ таӈавээнвык
Чекыяайпы пыкирыплыткук ганэтлява гаканъё ӈроча
Ынӄо вэтыӄун ганыркылява
Ӄаат номавӄэнат, титэ вэйпык ыʼԓьыл нылгыӄин
Тумгин ӄаат мэрынрэ гаяата
Тины ымы тумгин мэрынрэ гатааӈа
Нэвыӈӈоӄэнат: «Млегъэн – колё эрмэтвигъи»
Чымӈат этлы агтатъёокыԓьэнат
Гэкэлилин Варээӈкэн бригадиргыпы ӄорагынрэтыԓьэн – Захар Аʼчаткойпы Иван Оʼмрувъена 1977 гивик Русско-чукотский разговорник (Продолжение) Части тела человека – увигрил Тело – увик (увикит – мнИгра Эʼми вилют?
Ӈотӄэнат вилют Эʼми лылет?
Ӈотӄэнат лылет Эʼми мынгыт?
Ӈотӄэнат мынгыт Эʼми гыткат?
Ӈотӄэнат гыткат
Загадка Ӈыраӄ ытленъют вэтчатваркыт, Ыннэн рэсӄыгиӈкы
(Мынгылгын)
Тэкэлиӈыԓьыт Вера Грачева ынкъам Надежда Паӈарултыӈа, Центр развития национаԓьных школ Алкыԓьёлӄылтэ Ԓьэлеӈкы тэӈӄырым ныгытъэтын, Кыткытык-ым ныгъевӄин, Колё ныванляӈӈоӄэн
Ръэгынник ынӄэн?
(Кэйӈын)
Ачгыта рэлеркын, ӄырым нывинрэтын
Ръэнут ынӄэн?
(Виилвиил)
Ыныкит рэтэлпыгъэ – уйӈэ вагыргын
Наӄам аʼӄачвэӈ ваԓьын
(Мимыл)
Вээмыт ныӄитыӄинэт, ӈэгти нытинъылетӄинэт
Ӈаргынэн ныёаʼтӄэн, ныгтийгатӄэн, нывъялятӄэн
Титэ ынӈот нытваӄэн?
(Ԓьэлеӈкы)
Гэкэлилинэт Нина Емеԓьянована, нымным Ӄытрын Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 2243
Рывъёԓьавъё 4
Чукоткакэн автономныкэн округ Достарыңызбен бөлісу:
«Ыяакэн Эйгысӄын» №7 (11),26 июлык 2002 г
Тайкыё газетак «Крайний Север» С
1 Нутэтумгыт Кынмал ытри гэвиилыгтылинэт ынӈытэӄ Анадырык, титэ гатвален конкурс тэкэлиӈыԓьин нынныгйит мургин таӈэргыпатыԓьэн писателен Юрий Рытгэвын (ытлён гынунык)
Ынык ӈачыӈкы – председатеԓь Анадыркэн городкэн ассоциациен эвынӈуткэкыԓьин, куԓьтурамэгчетԓьан Людмила Букушева
Лымӈэ ӄол ӈэвъэнйыръын (мраӈӄач), нэмыӄэй лыгиръыԓьын, ынӄэн Елена Гнилорыбова, мэӈин ынӈатал ныӄитпыӄин
Ытлён мигчирэтыркын Тавайваамкэн кынъёрак воспитателё
Ытри эмэлвэнымкинэт, эʼквыргъам коргаквъат ԓьувылгык, ӄэлюӄ эвын танчемгъоянвыт лыгъоравэтԓьат кынмал гэрэӄитпыԓьэнӈэ
Ытри – нутэтумгыт
«Ыэ» Оʼравэтԓьарылгатгыргын Россияк 2002 гивик Нэмыӄэй лыги ыʼнылгыгыт Россияк!
Тэӈвытку тор-Россияк 9-16 октябрык 2002 гивик нарарылгыӈынат оʼравэтԓьат ымыԓьэты мыкэԓьыт
Оʼравэтԓьарылгатгыргын Россияк – ынӄэн ромакавъёттэ экономикакэн, нымытвакэн, ягталытвакэн вагыргыт оʼравэтԓьаргэн, микынти варкыт нутэйиквик Россиен рыгъеватъё гивик
Тэӈытръэч оʼравэтԓьарылгатгыргэпы нывытрэтӄинэт, миӈкри ваԓьыт йилыт, вараттэ ынкъам ройыръыт, калегъёлятгыргыт вытрэтыркыт нымытваԓьык мурыгнутин
Оʼравэтԓьарылгатгыргын – ӄырымэн тымӈэнарылгатгыргын нымытваԓьык
Ынӄэн пыӈылкэн база ӈотӄокэн инэныгйивэткин, энанъомравкэн инэнлекин рывэтгаквыргык, законык ынкам ипэ ынӄо нывытрэтӄин, миӈкри ваԓьын нация рылгыгъэ
Ръэкин оʼравэтԓьарылгатгыргын?
Ынӄо ныныгйивэтӄин, тъэр оʼравэтԓьат варкыт мурыгнутэк, микынти ынкъам миӈкэмил ытри нымытваркыт
Оʼравэтԓьарылгатгыргэпы гантэнма ынкъам гэрэлкылӈэ ӈотӄокэнат вагыргыт экономикэн, гэныгйивэтэ нымытвамэгчертэнмычьыт
Оʼравэтԓьарылгатгыргын – ынӄэн история Россиен
Ынӄэн лыги нэрэлгыркын ымы ӈотӄокэнат тыӈэрэтырык
Тывма чиниткин вагыргын, торгынан эмэлкэ рыйылгэтыркыниткы ынӄэн ӈотӄокэн нымытваԓьык
Лыги лыӈык эмигчиркэ ваԓьыт оʼравэтԓьат, таӈынтэнмыӈ мэгчерванвыт
Лыги лыӈкы, миӈкэмил мыкэԓьыт кмиӈыт, отгыӈ гантэнма тайкыёлӄылтэ кынъёрат ынкъам калеткорат
Татлынъёйпы пынлёёт пенсияԓьа гантэнма пенсияпэрэгыргын
Гамгаоʼравэтԓьан вэты винрэтыԓьылӄыл энарылгатык
Адокументыка ынӈин татлынъёлӄылтэ пынлёёт оʼравэтԓьарылгатыԓьа
Энарылгатыԓьа нэрэкэлиӈынэт гынинэт вэтгавыт гыныграк лымэвыр телефонгыпы ынкъам энарылгатванвык
Торгынан тывъёттэ ытръэч нэрэкэлиӈынэт, мэкына ӄырым ыʼнытвынат
Оʼравэтԓьарылгатыплыткок гаймаӈэн нымкыӄин вагыргыт раныплепавӈыт
Аʼтав нэмыӄэй ӄыӄитпыԓьэтги энарылгатык
Комитет государственныкэн энарылгаткэн Чукоткакэн автономныкэн округэн
Ыʼтвын гэлелин Архангеԓьскэпы Берингын эʼрвытгыртагнэты вытгыр эԓьэлеӈиткэ
Ынкъам ынкатагнэпы Айгысӄыгэляӈӄаеквэ ыʼтвыляйвыгыргын эӈъэлю налгыӈӈогъан
— 65 гивиӈитти галягъат, титэ Омваан-гыргоча гатваленат экспедицияԓьыт Всесоюзныкэн Арктикакэн Институтэн
Ынӈэнӄачкэн ӈэйчыку гэԓьулинэт касситерит ынкъам воԓьфрам
— 12 августык 1937 гивик – галягъат 65 гивиӈитти, титэ Паакэгты гэпкитлин ӈирэӄэв Чаакэн экспедиция Всесоюзныкэн Арктикакэн Институтэн, эʼмитлёнына гэԓьулин олово Чукоткак
Эрму экспедицияԓьэн гитлинэт Возбудский ытри Сафонов
— Августык 1957 гивик – галягъат 45 гивиӈитти, титэ гэтэйкыплыткулин поселкак Провидения ынанъыттъыёлкэн Чукоткак мимлынэймэв-ӄымчучьын гытгэпы Истихет ӄымэк 7 километрмэл ивлеԓьын
— 45 гивиӈитти галягъат, титэ гантомгавленат овэчвынкалыровкэнат ансамблыт Канчаланык, Нууӄэк, Увэлек ынкъам ӄутти национаԓьныкэн нымнымыткук округэн
— Нъэлгъэт 70 гивиӈитти рытомгавтагнэпы ыʼттъыёлкэнат полярныкэн станцият Чукоткак – эʼӈыткынык Шмидтын, Провиденияк ынкъам Увэлек (1932)
Калейпатынво гантэнмавлен Иван Оʼмрувъена Русско-чукотский разговорник (Продолжение) Посуда – кукэт, уӄӄэмэт Блюдо – ӄэмэӈы (ӄэмэт) Ложка – вонны (вонныт) Кастрюля – кукэӈы (кукэт) Нож – валы (валят) Женский нож – пэкул (пэкулти) Чашка – койӈын (койӈыт) Тарелка – уӄӄэм (уӄӄэмэт) Стакан – тэнкойӈын (тэнкойӈыт) Ведро – аймыёчгын (аймыёчгыт) Вилка – эюпинэӈ (эюпинэӈэт)
Ӄамэтвама Ититгъи рыркатъол
Эпэӄэйынэ рэннин ӄэмэӈы
Ваалына рэннинэт уӄӄэмэт ынкъам койӈыт
Ымыԓьо вакъогъат
Ӄамэтваӈӈогъат
Пища – роолӄылтэ Буԓьон – аръапаӈы Рыба – ыннээн Уха – ынныпат Сырое мясо – тэкичгын Оленье мясо – ӄоратъол Моржовое мясо – рыркатъол Китовое мясо – ръэвытъул Сушеное мясо – кыкватъол Конфеты – кэнтит Картофеԓь – кымчек Яйцо – лиглиг Молоко – лывээръын Строганина – ӄитыӄит Хлеб – кавкав Масло – парапар Сахар – чаӄар
Ынныпат Эпэнэ рэннин ыннээн
Ыммэмэнэ ыпаннэн ынныпат
Нычачаӄэн ынныпат
Растения, ягоды, грибы – тыӈэчьыт, уунъыт Ягода – оонъылгын Морошка – рыттыт Голубика – лиӈыл Шикша – лыгоонъылгын Гриб – пъоӈпъоӈ Лук – майъолялгын Трава – въаглыӈын Цветы – тыӈэчьыт Лист – вытвыт Дерево – уттуут
Продолжи предложения: Нычелыӄэн, нычачаӄэн
Лелелпэраԓьын, нэтлегӄин
Нувӄин, мыгмимлыԓьын
Слова для справок: лыгоонъылгын, рыттыт, лиӈыл
Загадки Микынэ гым ринэвиръытвыгъэ, ытлён ратэргатгъа (майъолялгын)
Элек нынӈэӄинэт, гытгак нэрэтӄинэт (тыӈэчьыт)
Ԓьэлеӈкы ынкъам элек этлы алваӈ энъэлкыԓьинэт (ӄыргон)
Ръэкылылет гэгичилинэт: нычелыӄэнат, нувӄинэт, лелелпэраԓьыт (уунъыт)
Тэкэлиӈыԓьыт Вера Грачева ынкъам Надежа Паӈаруԓьтыӈа , Центр развития национаԓьных школ округа Тагазенӈыԓьыт – администрацияЧукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998
Рывъёԓьавъё 7
Чукоткакэн автономныкэн округ Ыяакэн Эйгысӄын № 8 (31) Тайкыё газетак «Крайний Север» 17 декабрык 2004 г
Аӈэнмывэтгав рыркайпияӈавэн Эмнуӈылыт пэнин ӄитпыԓьэтыԓьыт Вера Николаевна Тэвлянто гымнан лыги еп 1978 гэвэтагнэпы
Ытлён чит ганымытвален Валӄарак
Эвын ынкы вама нинэԓьуйгым пэнин ӄитпыԓьэтыԓьын имырэӄык, ынӈaтал нымигчирӄин ынкъам нытывэлӄин гамгаоʼравэтԓьэты
Ынан гэтэӈыйгулетлин ӈэлвыԓьыԓьин мигчир
Наӄам чама яатԓьан чавчывэн — ытлыгын ынин Николай Олвав кытоор гитлин онмытаӈбригадиро ӄол ӈэлвыԓьык валӄараԓьэн
Ыʼттъыютԓьэт Ролтытваалын (чит ынӈин нъэйӈэвӄин Тэвлянто) — майӈычавчыво гитлинэт, ӄэтпъоравэтԓьо
Эвын-ым этъым ыʼттъыютԓьин аӈъалчьатгыргын тэӈыркылеркынин ынан
Чама наӄам ытлён пэнин ӄитпыԓьэтыԓьын тэлеӈкинэткукин ансамблык «Рыркы», ӄол нитӄин фестивалтэ вама ныпкирӄин Анадырэты (ытлён ԓьуркыниткы гымнан тайкыё виилыгтык типъэйӈэԓьын)
Ынӈытэӄ-ым пыкиргъи редакциягты ынин письмо
Ынкы Тэвлянтона тывыркынэнат нымкыӄин вагыргыт
Ӄычитайгыткы, рэӄын ивыркын Вера Тэвлянто
Иван Оʼмрувъе
Эмӄынгивик СХП «Пионер» мигчирэтыԓьыт специалисто ынкъам ырык рээн директор хозяйствокэн А
Буглак амӄынгытгак пэнин каралыткогэлеԓьыт амратынпыӈа ӈэлвыԓьыт ветеринараӈаӈа
Емгэӈэлвыл таӈымыԓьэты наӈантыёркын
Игытгивикин нэкэм ныгтъав гатвален ляйвыгыргын амноӈгыпы
Ӄэлюӄ янот ӄутти ӈэлвыԓьыт гъаратленат элек
Янот гинэнмэлевэтлинэт
Ынӄо вытку нэмэ емгэнымным напытӄыйъон амраръораӈыттыӈа
Гым амӄынотпускак ӄол нитигым нылымӈэнайгым ямганымгыпы лейвык
Итык чама гэчевкы ваԓьын амноӈгыпы лейвык, ытръэч ыныкит ӈаргынэн нъаӄалтатыӈоӄэн орвыԓьэн мигчир илык, пэӈаёʼа нэнанкыттывэӄэн
Ӄэлёӄ ӈаргын ваԓьын тапагтыӈгыргын
Ынръам ветспециалистак кытыйгын нэмыӄэй аʼрэткочьо нэтыӈоӄэн
Ӈэвэӄ-ым ӄорагынрэтыԓьыт пэнин етъа ваԓьыт
Ӄонпы лёӈъарэткота микын нымным
Гымнан иничгыту, чама танъяркынат ветспециалистат ӈотэнхозяйствокэн, миӈкри ӄун ытри чинит такаралӈыркыт, ынӄо уколыткоркыт
Ынӄо лымӈэ чинит нэтинэӈӈыркынэт орвыт, нэйӈэркынэт каралтэ, кимитъыт мганымэты ынкъам лымӈэ ӈыръыръэнут
Гэԓьувылгылинэт ӈирэӄ эрмэт ӈэранхозяйствокэн: А
Буглак, микынэ гэнвилыткувлинэт, 500 ӄорат сеԓьхозпредприятиягты Чаакэн районкэн, миӈкы эрму итыркын М
Сизов – ԓьувылгытумгын
Кычьымэты ваԓьын гатвален ԓьовылгыгыргын
Ымы ӄорагынрэтыԓьыт лёӈыгтъатчата гитлинэт, ныӄитпъэв ӄааёнратгъат
Лымӈэ аʼрэткочьо гитлинэт орвыт – МТЛБВ
Уйӈэ ынӄэнат орвыт этэйкинэӈкэ
Эмӄычетык тэйкинэӈэт, нурэтэйкыркынэт тылечьыт
Ынкъам ӄынвэт чьэчеӈръуркын
Лымӈэ илкин ырмытӄыт тъэръэв пэнин ратъёт
Итыкэвын тэнмычьыгъет ырмытӄымыт нырэтӄин
Ытръэч вэнлыги нытъэрылтэтӄин, миӈкри ӄун нурэӄинэт тылянвыт
Пытӄурэтвигъэт ыныкит ӈирэӄ нымнымыт рыръэчеквъэт
Нымэйыӈӄин квадратный километр ыннанхозяйствок
Тылянвыт колё элытратыԓьыт, нэкэм айгысӄыӈӄачкэн
Читэвын ӄорагынрэтыԓьыт ӄитпэквъэт нымытвак, ыныкит ляйвыӈӈогъат ямганымгыпы орвыт
Нэрэтыркынэт мыкыӈ кимитъыт, эвиръыт элек яаёлӄылтэ, плекыт ынкъам нымкыӄин яанаӈ имыръэкин
Вэлынкыӄун «Полюс Надежды» – ӈавъанйыръэты гантэнмавленат набор-инэнӄэвив
Нэкэм коргаво нылгыӄин рытрииръыт, титит, кылылет ынкъам йъарат мэнигыт вытычгылӄылтэ
Эченчи ыныкит ӄлявылен ӈотӄо эʼптэ набортэ нэнъытэйкынэт, вэлер портянката
Тъэркин нэрэтыркын портянкалӄыл
Пэтле чимиръэтыркыт ыннэнъют яак
Наӄам ӄорагынрэтыԓьыт элеӈит таӈамӄынъычо гинрычьыегэ итыркыт
Эʼквырга эмнуӈыԓьыт вэнлыги пэнин ӄитпыԓьэтыԓьыт ынкъам игыр ӈэлвыԓьыт мэчынкы ваӈӈогъат
Мытмычвынатыркын эчвэра рымагтэты эмынӈин мытратваӈӈо
Вера Тэвлянто, нымным Рыркайпиян Шмидтыкин районкэн
Сегодня в номере: Что заботит сегодня рыркайпийского оленевода?
Рассказывает бывший ветфеԓьдшер Вера Тевлянто – 1 стр
К 105-летию писателя Тихона Семушкина
Отрывок из рассказа «Талеко и его храбрый Лилит», переведенный Юрием Рытхэу – 2,3 и 4 с
В окрсеԓьхозуправлении
2 Кэлик ынан гатвылен Чукотка Яврэна, 2005 гивик, рэнъэлӈыт 105 гивиӈитти оʼраттагнэпы эргыпатыԓьын тэкэлиӈыԓьын Тихон Семушкин, мэӈин накэтъоркын чукоткаԓьа энантомгавыԓьын кэлик «Алитет уходит в горы»
Тихон Захарович Семушкин гъурэтлин 1900 гивик нымнымык Старая Кутля Мокшанскыкэн уездык Пензенскыкэн губернияк крестъяныԓьэн ройыръык
1912 гивик ынан гэплыткулин земскыкэн торымгокалеткоран, 1916 гивик-ым – Михайловскыкэн церковно-учитеԓьскыкэн калеткоран
Кылгынкэн ыннэн элеӈитыԓьу Тихон Семушкин кэлиныгйивэтыԓьу гамголен мигчирэтык сибиркэн калеткораткок
1921 гивик гакалеткомголен физико-математическыкэн отделенияк педагогическыкэн факуԓьтетэн Москвакэн университеткэн
Калеткома ынан лыги рытчынинэт тайкыёт кэлит Владимир Тан-Богоразына ынкъам ынкатагнэпы ынан эӈъэлю рытчынин Эйгысӄынутэнут
Акваттэнмавымгогъэ Чукоткагты
Янор таписьмогнэн Владимир Германович, микынэ анъянэн рэквэнӈыԓьын Чукоткагты
Ӄытрык ытлён нэмыӄэй гэӄитпыԓьэтлин рытомгавкы калеткоран-интернат
Эйгысӄынутэк ытлён ымыԓьэты гатвален амӈырооткэн гивиткуӈит, маглята гэлейвылин лымынӄо Чукоткаеквэ
1931 гэвэтагнэпы ганымытвамголен Москвак, гэмигчирэтлин Комитетык национаԓьностэн Наркоматэн просвещениен
Гэӄитпыԓьэтлин рытомгавма лыгъоравэтԓьэн письменность ынкъам ыʼттъыёлкэнат кэлит-учебникыт
Талпыӈӈок 30-ӄав гивит ынан тайкымгонэнат художественныкэн кэлит, миӈкы нэнатвыӄэнат оʼравэтԓьат, вагыргыт Чукоткакэн
Ынан гэтэйкылинэт роман ӈэрантомыԓьын «Алитет уходит в горы»,«Жизнь во ԓьдах», « Угрюм-Север», «Полет в Арктику», ӄутти
1949 гивик Государственныкэн учебно-педагогическыкэн такнигаӈынвык Министерствэн просвещениен РСФСР Ленинградык гэтэйкылин пыӈылтэл лыгъоравэтԓьэн ынкъам русиԓьин йиле энмэч эргыпатыԓьэн тэкэлиӈыԓьин Тихон Семушкинын
Йилыԓьэтыԓьу гитлин ынӈингивиткук еп нылгиныӈинӄин Юрий Рытгэв, микынэ гэплыткулин Анадыркэн педучилище ынкъам гакалеткомголен Ленинградкэн университетык
Пагчеӈэты ваԓьын кэликэл, наӄам ымы йилыԓьэтыԓьын гэтэминӈычьэтлин ынкы тэмурыгӈэ кэличитык
Игыр мыткалейпатыркын чымӄык калеё ынӄэн кэлик
Иван Оʼмрувъе
Тихон Семушкин Талеко ынкъам ынин айылгыкыԓьэн Лилиӄэй …Талеко вакъогъэ айколяткынык ынкъам рырыткоӈӈонэн ӈирэӄэв кылтын
Мэгчеранма ынан рытгэваннэн амынан вагыргын гэлыткынык
Ӈотӄэн кылтын тэкичгэ йыръыԓьын
Йытома тэкичгыт, люур Талеко ӄулиԓьэтгъи: Письмо!
Письмо!
Письмо!
Лилиӄэй!
Рычимэвнин конверт ынкъам калевэтгавыӈонэн письмо
«Талеко!
Героё ӄитги!
Ынӈэ атэргатка!
Гымнан гыт тыԓьугыт ынкъам эргатык инъэ трэриӈэетгъэ
Ыныкит раёоʼръогъа, киткит ӄэнъатчагэ
Ынӈэ айылгавка, вэнлыги трэнъегтэлетгыт
Ӄылӄыриргын вэтгысӄын – гынык ӄача варкын
Ӄытэнмычьыгын гилгил
Ыныкит ратвааʼ ӄликкин сантиметрыт, ӄыйпатгын левалытконаӈ
Гымнан кылтык тыёаʼн челгыманэг
Ыныкит тъарыӈ ратвааʼ, ынӈэ айпатка левалытконаӈ
Риӈэнэӈ рэпылӄэтгъэ
Валёмэ?
Ытръэч
Гынин тумгытум риӈэнэӈэткуԓьын Томилин»
– Тумгытум, – иквъи Талеко ынкъам тэнӈэквъи
– Ынӈатал-ым рэӈаӄлявол!
Томилин – риӈэнэӈэткуԓьын
Айвэӈоон ытлён гэетлин мурык калеткоракэнак праздникык
Ынан гым нэнаркыпчыткоӄэн рэлпэпы ынкъам нинивӄин
«Ӄэглынангэт нымэԓьэв гынан гэчеютулин умӄэчеютун»
«Ӄэглынангэтгым нымэԓьэв гэчеютуйгым», – чимгъугъи ытлён коргэты
Талекона пиринин Лилиӄэй ынкъам нэмэ калевэтгавыӈонэн письмо нэргъав
Лилиӄэйынэ рыгырголявнэн рыгԓьолӄылӄай
Талеко нычимгъуӄин: ымы Лилиӄэй валёмыркын
Письмо нымкыче накалевэтгавын
Талеко нытэӈычьэтӄин калевэтгавык
Ӄынвэр, плыткук, Талекона ратчыӈаннэн письмо ратрочыко
– Мынӄамэтва, – иквъи ытлён ынкъам эйминнин консерваёчгын
Ӈинӄэе нэмэ кэтъонэн валы ынкъам пытӄывъентоэʼ
Наӄам уйӈэ ынӄэн
Чит рывэнтэтыркынин пувтын гилгилык кыпля, ытръэч наӄам гилгил нычимиръэтӄин
Лилиӄэйынэ нинэгитэйвыӄин Талеко
– Ынӈатал эчимгъукыԓьигыт, Лилиӄэй
Иаʼм инивкэ инэнтыркын
Туупэтэ-ым мэчынкы таӈынвантаты пувтын
Ынан эйминнин туупэн, гитэнин чьомыткын ынкъам левтынилюиʼ: – Ынӈэ, Лилиӄэй
Мытрэнэвылӄэвӈын туупэн, эргатык яаёлӄыл тарэӈанаӈтаръэнӈык
Валёмэ?
Ныкитэ Лилиӄэй ытри Талеко гъомрыйылӄатленат омкоколчыко
Чекыяа нывыргыргэтӄин эʼйӈэткучьын
Гилгил нылеӄин айгысӄэты, гынонагты
Талеко кыевысӄычетгъи
Ытлён ӄутгъи ынкъам ӈытогъэ кайгэӈчыкойпы
Гыргол ныӄэргатӄэнат эӈэрти, С
3 гролмакы вусӄын нытваӄэн
– Еп инъэ
Вэнлыги ӄырым лымӈэ мыйылӄэт
Мытръатчаӈын эргыръон, – иквъи Талеко
Эргыръок, Талекона эйминнин челгыманэгытъол, туупэн ынкъам ӄынур лыгивиниԓьын ӄырирысӄивнин вэтгысӄын, тывъё риӈэнэӈэткуԓьин письмок
Ынӄэн гатвален чымче
Талеко тыттэтгъи кааткынык ынкъам тэӈгитэнин вэтгысӄын
Ӄэглынангэт, ынык ыʼттъыёча вытрэтгъи киткит нэӈагты ваԓьын вэтгысӄын
«Ынӈатал, таӈвакъон ԓьунин риӈэнэӈэткуԓьэ!
Гырголяйпы нымэԓьэв ԓьуркынин, ӄынур гатле»
Талеко нычейвыткуӄин вэтгылӄыеквэ ынкъам нэнъомрытааӈӄэн гилгил туупэтэ
Гилгиле нымэԓьэв нэнъарэӄэн оʼравэтԓьан
Оʼптытъача кыплык туупэтэ гилгил, Талекона рэвнин ынӄэн
Ынан рытолтаннэн гилытъул, матъяалегты рыԓьэтэннин
Ынкъам гэтама гилытъул чимгъугъи: « Тъэр ӈутку сантиметрыт, Лилиӄэй, миӈкри мынрылгынат сантиметрыт?
Ӄэйвэ гынан лыги ӈотӄэн лыгэгтычемгъоёлӄыл?
Наӄам уйӈэ ӈутку кэлиныгйивэтыԓьын
Микынэ рэнтэӈытвэнӈынин аʼӄалтатгыргын?»
«Метрык
– мытлыӈӄлеккэн сантиметрыт
» – нэнакэтъоӄэн ынан
Къэли яалегты эрэтгъи, рилвыт чеэкэтгъэт, эмчимгъук рыпэт ӈинӄэй омръогъэ
«Эӄылпэ ӄычимгъуркын, Талеко
Эргыръоркын», – чинит ынан нэнангагчавӄэн
Талекона люур кэтъонэн тывъё кэлиныгйивэтыԓьин: «Ӈотӄэнат милгыт
Ыннэн милгык – ӈыраӄ сантиметрыт»
Талеко кылява рагтыгъэ ынкъам эӄылпэ рэннин мэлгыёчгын
«Валы, ӈотӄэн вай!
Ӈутку гэнэрэтлинэт риӈэнэӈэтэ кылтыт»
Талекона кээтвынин валята гилытъул ынкъам тэнмычьынэн тоопапойга
Валята тэнмычьынэн эвлыгыргын
Ынӄоры вакъогъэ, ӈыраткынык рытрилнин туупэн, ынкъам милгэ рытэнмыӈӈонэн
«Ӈоот ӈыраӄ
лымӈэ ӈыраӄ
Амӈырооткэн нъэлгъи
Лымӈэ ӈыраӄ
мынгыткэн ӈирэӄ парол
Лымӈэ рытрилык ӈыраӄ
кылгынкэн ыннэн парол
Ӄэйвэ ынӈин тырылгын?
Ӈырача амӈыраёно – кылгынкэн ыннэн парол
Ӄэйвэ ынӈин
», – ынкъам Талеко нымэԓьэв выентогъэ
Мытлыӈӄав милгымил мыкылтэтгъи лыгикиткит майыӈкы
Тъэр ылён ратва сантиметрыт?
Талеко чимгъуиʼ, этчывъентоэʼ ынкъам иквъи: – Вэчьым, кылгынкэн ӈыраӄ парол
Нэмэ пытӄынтэнмыӈӈонэн
Нымкыче рытэнмынэн, вэнлыги ынӈин мыкэԓьын нытваӄэн
Ӄунэче энмэч тъарыӈ кылгынкэнак ӈыраӄ паролык гатвален
Талеко ӄутгъи, рымнин туупэн ынкъам нунтымъэв иквъи: – Како вай, Лилиӄэй, ынръам тъэрылтэтыркын
Наӄам Лилиӄэй ымы лёнтаалгылята
Ытлён янра нылгэваӈэлтатӄэн: ныргыткуӄин
Эргыръоӈӈогъэ
Талекона гитэнинэт туупэн ынкъам челгыманэгытъол
Ӄырым лыгэнитык ынӄэнат игыр ныяанэнат
Аʼӄайпатыӈ левалытконаӈ
Ынан эйминнин челгыманэгытъол ынкъам тэвлянэн
Таӈаӄочеткынка нытваӄэн, нычьэчеӈэтӄин
Гыролмакы ытръэч этэлпыкигилгил
Выен нылгэныӄэрыӄэн, ӄынур тинтин
Ыяа нывытрэтӄин эмнуӈкин нутэнут
Наӄам чейвэ аʼӄапкэрыӈ
Ыяа – итык мачынан, ытръэч тылянвык чыӈатгыргын аʼӄъэрыӈ ваԓьын варкын
Талеко горатвален ӄотытвак ынӈин рынрэ челгыманэгытъол
Ынан гитэнин йъыйыӄ, кээт ынкъам пытӄы эʼлерэиʼ
Итык ӄэйвэ тэӈу нинэлгыӄин аӈӄы ынкъам гилгил, ытръэч игыр ӄонпы ынык чимгъук нутэсӄын нытваӄэн
Ымы пааэʼ выргыргэтык эʼйӈэткучьын
Ӄынур маӈэнайӈын нымайыӈӄэнайӈын гэвъилин ӈутку ынкъам ынӄэната таӈаӄочеткынка гыролмакы
Кэтъонэнат Талекона нымным, калеткоран, ынин тумгыт
Ынкъам ынӄэната лыгэрарагтыӈыӈоэʼ ытлён томгэты!
Ынан кэтъонэн ытля
Ытри ытръэч ӈирэргэри нынымытваӄэнат
Ынкы вулӄытвик ытлён лёӈпыӈылтэля ытԓьагты гитлин, ынӈэ ытԓьата нэнарапалёмтэлӈыӄэнат школакэн пыӈылтэ
Кэтъонэн тывъё ытԓьэн: ытлыгын таӈъоравэтԓьан, тэӈивиниԓьын, раквачаԓьын тэленъеп гилчыку
Ынкы еп Талеко ныппыԓьэв гатвален
Ынан ымы гэмо ытлыгын
«Аʼмын, вэчьым, ымы гым трараквача
Ытля, вэчьым, тэргатыркын», – чимгъугъи Талеко ынкъам ӄымэк тэргатгъэ
Люур ыяа йыйыкык ԓьунин увъэлемымрэӄэй
Ынӄэн ӄынур янрагатле ныриӈэмъетӄин
Талеко лыляпыткоӈӈоэʼ, иӈӄун эвнэчимгъукэ ярагты
Ивкэ аʼмын риӈэнэӈ ныриӈэмъетын лымӈэ
Ръэнут ынръам?
Нэмэ ӈанӄэн увпэраэʼ ыʼттъыёляк ӄача
Ӄэглынангэт, вэчьым, галгат
Ытръэч ынраӄ ныраӈӈытанат ӈанӄо ԓьэлеӈкы галгат?
Ӄынур рыгынтавъё рэӄокалгын, Талеко тыттэтысӄычетгъи кааткынык ынкъам лылятъылыӈотагнэты гэтаӈӈонэнат увычыт
«Вынэ ӄырымэнат галгат
Вэчьым, аʼмын риӈэнэӈэт
Ӈирэӄ
Иаʼм ынраӄ ӈирэӄ?»
Пэтле выргыргатыӈогъэ типъэйӈэн моторэн
Риӈэнэӈэт эӄылпэ нэймэвӄинэт
Гавыргыргыма ынӄэнат ныпкиртылеӄинэт
Талеко кытгынтатгъэ вэтгысӄыткынэты
Ынраӄ ӄынур рэӄэ рынвилениин ытлён, ынкъам ытлён пэлӄынтэтгъи
Талеко чеӈыттэтгъи: ыныкит риӈэнэӈэт равакъоӈыт, ынӄэнат рэпылӄэнӈыт, миӈкри ӄун гилгил нывытлыӄэн!
Лыгэлеӈкамаграэʼ, ыныкит риӈэнэӈэт ивтылетгъэт
Ынӄэнат чивтыл галягъат ынык гыргоча
Талекона ратчыӈаннэн челгыманэгытъол ынкъам мынга тыӈивынинэт риӈэнэӈэт амноӈэты
Ӈэраӄавкаврак, риӈэнэӈэт гырголятыӈогъат
Талеко коргаквъэ, нэмэ тыӈивынинэт мынга риӈэнэӈэт амноӈэты ынкъам иквъи: – Ыргынан гым наалёмгым!
Ӄэквэтгытык амноӈэты!
Ыʼттъыётԓьан риӈэнэӈ рилнилюиʼ ынкъам амноӈэты эквэтгъи
Ӈирэӄэв риӈэнэӈ нэмэ кавраэʼ ынкъам лыгичивтэтгъи ынкъам риӈэмъетгъи лыгичымчетэ
Энмэч риӈэнэӈэткуԓьын пинтыӄэтгъи ынкъам мынга левалыткоэʼ
Талеко лыгэкачьараквъэ
Ынан элкылнин ытлён
Ынӄэн гатвален Тымӈэт
4 Талеко ынкъам ынин айылгыкыԓьэн Лилиӄэй лыгъоравэтԓьан, рыгъёлявъё риӈэнэӈэткук русиԓьэ риӈэнэӈэткуԓьэ Томилинына
Игыр Тымӈэт аӈӄагынрыратыԓьо нитӄин
Мытлынча грулмыиʼ Тымӈэт ӈинӄэйык гыргоча
Мытлыӈӄавык грулмык, ръэнут рэрэннин, эʼптэ рилнилюиʼ ынкъам риӈэмъетгъи амноӈэты, тылягырголята
Аʼмын нытэӈигыт, Тымӈэт!
– ӄулиԓьэтгъи Талеко гырголягты, чит левалытконаӈата левалыткоркын Талеко, ытръэч айылгаквъэ
Талекона уʼрэгитэнин риӈэмъетыԓьын риӈэнэӈ
Ыʼттъыёлкэн энмэч гэйӄунтэтлин
Эʼми ынраӄ Лилиӄэй?
– иквъи ӈинӄэй ынкъам аʼйӈавыткоӈонэн ыʼттъыӄэӄэй
Каачыкойпы вытрэтгъи камчалявтыӄай ыʼттъин
Ынӄэн ръилемъетгъи Талекона
Гэлрачыко нэмэ ныгичивэтӄинэт
Раратъёк кылтычыку гатваленат: манэгран, милгэр, мъэмит, книга, пувтынвэнтэткин валы, тэнӈу лынъё ӈинӄэе
– Ӄыгит, аныӄун, Лилиӄэй!
Тымӈэтына лыги, ръэнут моргынан тэгъеӈу мытылгыркын
Кылтык гатваленат торпанраплякыт, ӈирэӄ памъят, налгыӄонагтэ ынкъам турлилит
Чама ынкы гатваленат рыркатъол ынкъам мэмылытъол
Нэмэ вай письмо!
Письмогты галгэкоргавлен Талеко, ытлён оратвагъэ авэтгавка оʼравэтԓьак рээн
Письмо-ым – ӄынур оʼравэтԓьан
Наӄам Лилиӄэй ытръэч ныпалёмтэлӄэн, ванэван нывэтгавын
Ынан рывэнтэннин конверт ынкъам ныпылмэръэв йытонэн кэликэл
«Талеко!
Гым ымы тыетык эмрэнъегтэленӈэ гыт
Моргынан вэтыӄун мытрэнъегтэлетгыт
Ынӈэ айылгавка
Ӄэйвэ раёоʼръогъа, вэнлыги ынӈэ айылгавка, гынык ымыԓьо вагыргыкэн варкын
Тымӈэт»
– Валёмэ, Лилиӄэй!
Ынӈэ атэргатка!
– иквъи Талеко ынкъам памыткоӈӈонэн примус
Примус выргыргын-летысӄычетгъи
Ымы гитэк ӈылетыԓьын примус коргыӈ нынъэлӄин!
– Чемырот матъяал мынытрилынэт,рэнленӈыт
Ынӄэн айвэ Томилинына рычымӄэтъюунин ынкы керосинъёчгын
Талекона ромакавыӈӈонэнат чемырот ынкъам люур рыпэт ааӈкатгъэ
Чемырочыко нытваӄэн ӄынур ынык кэлиныгйивэтыԓьин метр
Ынан пиринин ынӄэн ынкъам рытэнмынэн чьомыткын метрыкэн тэнмычьык туупэк
Ръэнут ынръам?
Талекона маленэнат лылет ынкъам нэмэ гитэнин
Вытлыгыргын гилгилин ӄликкин ыннэн парол сантиметрыт
Риӈэнэӈ мэчынкы нъывакъоаʼн
Примус нынлетӄин
Чайкок ыʼԓьыле йыръыԓьын къавалык нытваӄэн
Талекона нунтымъэв нинэнрыӄин метр
Ӈаргын ныгтыйгатӄэн ынкъам кытыйгын нэнавалёмӄэн Талекона
Вулӄытвик выятлёэʼ
Ӄынур эʼйӈэткучьын ныӄоляӄэн кытыйгын кэйгиӈык гилчыку
Емгымгыгыргын гилчыку
Ымы гынникыт натчыӄэнат ынӈэнвыятлёк
Ӄолягыргын кытыйгэн ныкэнтэтӄин гэлрачыко
Мури авнантока мынинмык, Лилиӄэй, – иквъи Талеко нунтымъэв
– Юрэӄ мытрантымӈэвӈын мургин яраӈы
Мури мытраралкотва маляттагнэты
Ытлён нонмъав выентогъэ ынкъам чимгъугъи: «Кытыйга, вэчьым, рэнъэӄэрэвӈынин вэтгысӄын»
Управленияк сеԓьскакэн хозяйствэн Ынӈытэӄ Анадырык гумэкэтлинэт директортэ хозяйствэн Чукоткакэн, эрмэт управлениен агропромышленныкэн комплексэн, микырык вэтгаво гэлгылинэт ӄорагынрэтгыргын, аӈӄагыннэгӈыттыгыргын, ӄутти отраслят, эʼмитлёнат эӈъэлю лыӈыркынинэт правитеԓьствота Чукоткакэн автономныкэн округэн
Умэкэтыԓьэ мыквэтгаво гэлгылинэт энъататгыргыт ӄорагынрэткэн 2004 гивик, гэныгйивэтлинэт ваԓьыт эвматгыргыт, гантэнмыленат кыляёно ӈотӄокэн 2005 гивик мигчитлыӄылти таӈынолвавынво авынотрасԓь сеԓьскакэн хозяйствэн – ӄорагынрэтгыргын
Игыр Чукоткак гынритыркыт ӄымэк 136 тысяч ӄаат
Инъэтэтычьу хозяйствоткойпы округэн итыркыт, гатвылен докладыԓьа эрмэтэ Управлениен сеԓьскакэн хозяйствэн Виктор Подгайныйына, сеԓьхозпредприятият «Канчаланский», «Имени Первого Ревкома Чукотки», «Певек», «Пионер», «Амгуэма», «Кэпэр»
Кытъаткэ-ым, умэкэтыԓьыт гивлинэт, панэна еп мачымыԓьо хозяйствоткок ӄитпу люнтэӈылгэ нэнтыркын таӈалвыԓьыӈгыргын ымгэвэӈэт, тымӈэнӈэн ынӄэн мигчир нэнлеркын чымӄык ӈэлвыԓьыԓьэ
Мыкэтыркыт ӄаат, ытръэч-ым ынӄэнат лёнтаӈпэрата итыркыт, панэна еп нычимыӄинэт
Нымкыӄин акавкэтгыргыт гатвыленат омакатынвык аӈӄагыннэгӈыттыгыргыгъет – тъэръэв охотникыт манэмынгыкватыркыт, нырулӄинэт ыргинэт яанаӈат гыннигӈыттыкин
Лымӈэ ачынтэ хозяйстворгэн государствогты еп варкыт, энмэч мыкэтгъэт
Специалистат ынкъам эрмэт хозяйствоткокэн тъэрылтэтыркыт, ынпэвыркыт, ӈэнъян-ым еп эйгулеткыԓьин ынӈинмигчирык
Итык-ым мигчитԓьэт агропромышленныкэн комплексэн округэн ынӈатал ӄэглынангэт ӄитпэквъэт, титэ ыргин рэнъатанӈыгыргыт нэмыӄэй эӈъэлю нэлгыркынэт округкэн эрмэрык
Иван Оʼмрувъе
Тагазенӈыԓьыт – администрацияЧукоткакэн автономныкэн округэн ынкъам редакция газетэн «Крайнии Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998
Рывъёԓьавъё 8
Чукоткакэн автономныкэн округ Достарыңызбен бөлісу:
«Ыяакэн Эйгысӄын» № 3 (26), 26 мартык 2004 г
Тайкыё газетак «Крайний Север» С
1 Лыгъоравэтԓьэн лымӈылтэ ынкъам тэлеӈкин тывъёттэ Лымӈылтэ гантомгавленат таляӈкэнаткогыргэпы
Вулӄытвик айвэрэнӈэт, паӈъэвӈытома тылятомгэты, пынлёԓьэты ынпыянва гатва тэлеӈкин вагыргын
Тэлеӈ-ым наӄам йыӄӄэй ныкалевэтгавынат эвытлым ыʼнпалёмтэлын вэтгавъёлгын
Ытръэч гавалёма пыӈыл эвытлым таляӈкэнаткогыргын
Ӄэлюӄ-ым, ӄутти оʼравэтԓьат гагтийголятленат пыӈылтэлык
Ӄутырык-ым, пытӄытвыма пытӄыгэчевкы наратвыркын валёмъё пыӈыл
Ӄол нитӄин, ӄынвэр-ым тыляалваӈ нынъэлӄин кытооркэн тывъё, ӄоныръым ӄутырык мыӈалёянва тумгыт нэрэтэмъюӈыркынэт, нэръыръунтыркынэт тылянвэтгавытвэва ымы гынникӄэгти, галгат, тыӈэчьыт
Тыленымкэвэ, тыленриӈэвэ, тыленйыӄэвэ
Таляӈкэнаткогыргын лымӈылё нынъэлӄин
Лымӈылномакавма Анадыркэн районгыпы тынвэтгаватынат Рултыӈэ, Товтоӄ, Тымӈэӈавычгын
Лымӈылыйгот рытык ытри янор нивӄинэт: «Гым-ым итык эйгулеткыԓьигым лымӈылык
Ытръэч таляӈвагыргын гымнан гаймаӈэн тратвыӈын»
Нинивигым: «Вынэ колё
Ымы ынӄэн гымнан пэгчиӈу нинэлгигым»
Лымынӈэнвагыргэпы гатомгатленат лымӈылтэ: 1) миӈкыри гатомгатлен вагыргын, 2) миӈкыри гэнрултэтлин аʼӄавагыргын, 3) гынникыт – ватомгыт оʼравэтԓьэн, 4) эӈэӈыԓьыт, гыттэпычьыт, 5)миӈкыри гамаравленат вараттэ ынкъам ӄутти
Лыгэн-ым гатвылен лымынӈин нутэкин вагыргын
Эмнуӈыԓьэ – эмнуӈ, аӈӄаԓьа – аӈӄы, рэмкынутэԓьэ – рэмкын, эвыр-ым гэръэлетэ рэмкын – ымы ныръэлетӄинэт лымӈылтэ
Лымӈылгыпы мытэлкылыркын таляӈвагыргын морыкваратыргэн, мытыгъюлетыркын тэнчимгъук, тэлеӈкинэмил ыʼлгу мытылгыркынэт гынникыт, мытыгъюлетыркын, миӈкыри итыԓьылӄылмури эпаръама, миӈкыри ваԓьылӄылморэ
Йъарат-ым лымӈылгыпы мытыгъюлетыркын мургин йилиил
Лымӈылтэ – ынӄэн мургин гаймычьыт, мургин таляӈвагыргын, мургин елытэнмычьын
Ынкъам моргынан кыткоргаво мытылгыркынэт ымыԓьо оʼравэтԓьат, микынти игыр лымӈылномакавыркыт
Пытӄымайыӈкы-ым коргаво лымӈылномакавыԓьыт кытооркэнат
Ынӄэнырык рээн Лев Васиԓьевич Беликов, Петр Яковлевич Скорик, Иннокентий Степанович Вдовин, Владилен Вячеславович Леонтьев, Петр Иванович Йыӈэнлиӄэй, Василий Васиԓьевич Ятгыргын, Иван Васиԓьевич Поломошнов, Маргарита Константиновна Таӄъаӄав ынкъам ӄутти
Антонина Кымъытваал, поэтесса, г
Магадан *** Лыгъоравэтԓьаваратэн вагыргын гамголен лыгитэленъеп
Диковына ынкъам ӄутырык кэлигйит, энмэн, еп ӄымэк ӈыраӄ тысячат гивиӈитти яалегты, лыгъоравэтԓьэн ыʼттъыютԓьэт энмэч нылвэӈыттыӄинэт эмнуӈкы тиӈурэ ынкъам пойга
Ынкэтэгнык лыгъоравэтԓьат ытръэч ылвэгилитэ гэегтэтлинэт
Ынӄэн ылвагэлегыргын гатвылен лыгэмыглымӈылык
Ынӄоры-ым чымӄык ылвэгилиԓьыт ымы ныпкирӄинэт аӈӄачормэты
Ынкы ыргынан ныԓьуӄинэт тэлеӈкинэт айванаԓьыт
Айванаԓьыт-ым, энмэн, энмэч пытӄыталяӈыӈ ганымытваленат ынкы, аӈӄачормыеквэк
Ытри энмэч гэгъюлетлинэт ыʼтвыткук ынкъам ивиник
Ырык энмэч нытваӄэнат лыгъытвыт ынкъам иʼнныпъит, яаёттэ рыркаӈыттыма
Ылвэӈ ыттыԓьыт лыгъоравэтԓьат элек наӈӄачорматӄэнат ынкъам тылегъюлетэ нитӄинэт мэмылӈыттык чама рыркаӈыттык
Ынанъыттъыёл лыгъоравэтԓьэн лымӈылтэ ынкъам таляӈвагыргыт ганомакавыӈӈоленат Владимир Германович Богоразына (1865-1936)
Лыгъоравэтԓьалымӈылтэ гымнан гапалёмтэтленат ынкъам гэкэлилинэт мэгчеранма кэлиныгйивэтыԓьу Чукоткак
Галымӈытленат гымыкы –Рэнтыгыргын, Тэгрынкээв, Гэмавъе, Тъэюттъын ынкъам Эʼлевги (Уваляйпы), Ыʼттъувйи ынкъам Ӄэргынто (Мытӄовляйпы), Амос, Чымкы ынкъам Ръалӈыто (Четпокагыргэпы), Выквуԓьын (Алӄатваамгыпы), Ёлгын (Ваӈӄарэмайпы)
Беликов, калейпы «Лымӈылтэ»
2 Рачвыӈыԓьыт Пипиӄылгыӄэе нинэлӄырирӄин мэлёталгын
Энмэн-ым ынанэнъычьын гэмгэгынникык мэлёталгын
Пипиӄылгыӄэй нивӄин: Эвыр тырэԓьуӈын мэлёталгын, эвын мынрачвыӈавын!
Пипиӄылгыӄэе ԓьунин мэлёталгын, эʼйӈэвнин: Мэй, ӄыетги!
Мэлёталгын ӄытгъи
Пипиӄылгыӄэе ивнин: Ръапыӈыл?
Аʼм уйӈэ
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: – Аʼм ытръэч гым нычимгъуйгым, ивкэ ӈирэмури мынрачвыӈ
Ымыԓьо гымнан ԓьоо нивӄин: «Мэлёталгын колё нинъыӄин!»
Иʼны нивӄин, кэйӈын, ымы-ым ӄутти нивӄинэт
Милютэтэ татлыгнэн: – Ии, итык ӄэйвэ, тэнъеп микынэ энапэчайвыка инэнтыркын
Ымы-ым гынан ӄырым ӄэнапэчайвыгэ, еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈаан маёлгын мынкавран!
Рачвыӈгъат
Пипиӄылгыӄэй акватэты янотгъэ
Ытлён лыгэн турэквэтэ тымкыгэӈкы пирӄысӄычетгъи
Мэлёталгын-ым кавранвэты нылгийӄыръилеӄин, нивӄин: Этъым энапэлягъэ, эмрэӄу-ым эʼми, тынтымӈэвын!
Пипиӄылгын-ым лыгэн пэрӄынвэпы пэлӄынтэтгъи ванвэты, ынӄоаʼтчаӈӈонэн мэлёталгын
Мэлёталгын таӈӄонпы гэйӄыръилелин
Эчги мэлёталгын пыкэрыӈӈогъэ, пипиӄылгыӄэе тэнӈу рытчынин: А-а-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин
Иквъи: Колё, мэй, ынӈатал-ым тыпэӈъивэтык!
Пипиӄылгыӄэе нинивӄин: – Аʼмын вэнъым ӄоныры нимпэйгыт!
Еп турэквэтэ тыгалягыт, ӄэйвэ галяӈӈок тиквыт: «Вай, вай, тыгаляркынэгыт!»
Вэнлыги эналваквъэ галявэрэӈкы
Милютэтэ ивнин: Эʼтки, чамъам трапэчайвыгыт, опопы ратанӈавнэн!
Пипиӄылгыӄэе ивнин: – Ии, эʼтки нимпэйгыт, ӄырым ӄэнапэчайвыгэ
Опопы ратанӈавнэн ӄыраӄатык!
(Тыӈэтэгын, «Чавчывэн лымӈылтэ», Магадан, 1959)
Урэйылӄыԓьын Оʼравэтԓьа рырынгиивнин кэйӈын
Ынан ивнин: – Етти!
– Ии!
Кэйӈэ пынлёнэн: – Ръапыӈыл?
Оʼравэтԓьа татлыгнэн: – Аʼм уйӈэ
Гынин-ым ръапыӈыл?
Кэйӈэ татлыгнэн: – Аʼм ытръэч пэтле трэйылӄэтгъэ
Миӈкыри ӄун пэтле ръылетгъэ
Оʼ равэтԓьа пынлёнэн: – Титэ рэгъеквъэ?
– Гырокы
Оʼравэтԓьа ивнин: – Ынӄэн игыр рэйылӄэтгъэ ынкъам вытку гырокы рэгъеквъэ?
– Ии, ӄэлюӄ-ым гым ымԓьаляӈэт ныйылӄэтигым
Оʼравэтԓьа ивнин: – Оʼтчой, мэй, ынӈатал-ым нурэйылӄэтигыт!
Гым ытръэч ныкитэ ныйылӄэтигым, эргыръок-ым ныгъевигым
Гыт-ым ӄынур въиԓьигыт – ымԓьаляӈэт ныйылӄэтигыт!
Кэйӈын урэйылӄык курык ӈыркычаквъэ, ԓьонатчыӈатэты эквэтгъи
3 Ӈэвысӄэт Ганымытвален ӄлявыл лымыԓьын
Ынан ӄол ӈэвъэн ӄонпыӈ нэнатачайвэвыӄэн, лыгэн колё эʼӄу
Ынӈинӈэвысӄэтин ытлыгын энараԓьо нитӄин
Ыныкит ырык ваԓьын нэнайъоӄэн, ымы ытлыгын нэнатачайвэвыӄэн
Ӄынвэр ӄол итгъи авэтываӄ нотагты эквэтгъи ынӄэн ӈэвъэн
Оʼтчой гэлелин
Ӄынвэр эплеккэ нъэлгъи
Тымӈэраӄа эʼлевчиннинэт гыткат, аёпкэгты
Како вай раԓьогъэ
Рэсӄиквъи – эвын амран
Наӄам уӄӄэмэчыку-ым ӄорааръат ынкъам ыпалгын
Нивӄин: Аʼмын ивкэ мыӄамэтваркын!
Вынэ мачынан мыӄамэтвагъак
Эръэтъул пиринин, ынкы рылгывинвэтгъи ыпалгык, ӄамэтвагъэ
Чеӈэр-ым рунин!
Аплёратвака-ым ӈавэтын етгъи
Кавраԓьатэты расӄэвын ваԓьын
Лыгэн эчги ӄэргытагнык нъэлгъи – лыгэн ээкэтойӈыпылвэԓьыт
Ӈавэтын расӄэвма ӄолентогъэ: – Како гым эмлейвыткутэ, ӄынвэр-ым яраӈы рэӄэ расӄэвынво лыгнин, наӄам колё ныткэӄэн!
Люур ԓьунин ынкы ӈэвысӄэт вэтчатваԓьын
Рыпэт гатэргатлен, егыт ԓьук
Эӄылпэ рыплягтаннэн-ым, равэръэпаннэн
Колё ӄамэтвайгот рыннин, ӄамэтвагъэ
Ӄэмиплыткуԓьын-ым ивнин: – Кита рай чейвыткуԓьыт ӄыёпатгынат, ӄыгитэгынэт ӈайыӈӄачагты, егтылеԓьыт ӄыԓьугынэт
Ӈытогъэ
Лылепыткусӄиквъи
Эвын ӈирэӄ иʼгыт нытэгрэттылеӄинэт
Рэсӄивкы иквъи: – Ӈирэӄ-ым рай алваӈ нылеӄинэт
Ынӄэнат
Эты лыгэн эюргымтэӄэткэ ринӈыт?
Аʼмын тыттэӈэт Аʼтчаӈӈогъат
Пыкиргъэт
Чоттагнык иръытвыгъэт
Ныӈынваӈэӄэнат расӄэвтыляма: – Аʼмын мургин ытԓьайӈын лейвыткутэ!
Ӄэйӈун нылейвыткуӄин!
Рэӄэ яраӈы гатален!
Колё аʼӄаткэгъэ чоттагын, рэлкун!
Рэсӄиквъэт
Эвын йыӄӄай ӈирэӄ аʼачекыт – гэйичьэмэ
Ытԓьата ивнинэт: Вынэ ынӈэ эюргымтэӄэткэ!
Лыгэн торыкы тэнагнатватык
Мэлеквъэт
Нэлгыгъэн гэйичьэмэ ынӄэн ӈэвысӄэт
Лыгэтаӈавэръэпыгъат
Янот-ым ытлыгыт намӈылёнат, эты рыԓьататъёлӄыл
Ӈэвысӄэтэ ивнинэт: – Аʼм вынэ ынӈэ инэнԓьэтэткэ!
Лыгэнитык наранмынтык
– Мачынан ыʼнынмымык, вэнлыги мынылӄынмык, мынэйвэт, мынтэкичгынԓьэтэнмык
Ӈирэӄʼ аймакыт нэйӈэнэт орвыткынык, ынкы-ым ымы ынӄэн ӈэвъэн нэноматын
Нъэмэтгъэн, нэнэквэтэвын
Пыкиргъэт
Эвын эʼӄъувэӄуч нымӈиӄин
Ӄол-ым ӈэвъэн ынкы нытваӄэн
Рэсӄиквъэт ӄолерак
Колё гувилинэт, гагтыӄамэтваленат
Наӄам ынкъам ейвэлӄэй нытваӄэн
Лыгэн мэсӄээӄын вак маԓьатав ынӄэн ейвэлӄэй нивӄин: – Тъаляёӈӈок
– Ынкы лыгэн ӄъаляёркын!
Ынӈэ антока!
– Вынэ эʼтки чамъам ынкы тыръаляёгъа!
Эʼтки чамъ-ам чоттагнык!
– Аны рэлку ӄъаляёгэ!
– Вынэ эʼтки ӄырым!
Ӄынвэр ӈан ӈытогъэ
Лыгэн ӈытонаӈо пынлятгъэ армачьырагты
Лыгэн вэтчата гэрэсӄивлин пыӈытԓьан: – Э, вынэ ӄытэнйылӄэтыркынитык!
Рай ӈэвъэн гэныпкирэтлин
Ӈэранъоравэтԓьата гаматален
Ынӈатал-ым тэӈэвиръыԓьу гэтчылин!
Виин рай нывакъочычаӄэн, ӈэвъэн нинивӄин: Ӄыгтыгынат вынэ!
Мынӄлегратайкавмык!
Аʼмын-ым вынэ нагтынат
Лыгэн рэсӄивык ивнинэт: Энмэн рай ныӄылегратайкавынат рэмкыԓьыт
Вынэ эгъюлеткыԓьымури ӄлегратайкавык!
Ынан нэрэнинъэйвыӈытык!
Ытлеӈи ынинэԓьэ нинивӄин: Мынылӄынмык!
Ӈэвъэнэ нинивӄинэт: Ынӈэ элӄыткэ!
Энмэч мынэквэнмык!
Вынэ ымыԓьо мынылӄынмык!
Ымы гыт ӄылӄытги!
Ӄынвэт-ым эʼрыкут эʼнӄэтыԓьын нэнԓьэтэтын ыʼваӄочрагты
Рэгъэт
Кынмаросӄыткынык вакъогъат
Колё нытайкавтэнмавӄэн эрмэчьын, ныӈэлгынтоӄэн
Ивнинэт: Тааʼм вынэ!
Ипэ микынэ янор рэнапэнрыгъа?!
Ытлеӈи ивнин: Гынан ӄыпэнрыгын!
Гынан!
Ынпычьын иквъи: –Аʼм эйгулеткыԓьигым-ым!
Вэлер мыетык
Ӄлявыля ӈилгэннин чиниткин увик ынкъам ӈилгэ пынрынэн ынӄэн
Ӈилгэннин
– Э-э!
Вынэ ӄинэймитги ӈэлгэпы, гымнан-ым гыт!
Ӈотӄоры вай!
Ээ!!
Ӈилгын нытымлытыляӄэн, тылегылгычыкутэ
Въигъи эрмэчьын
Ынӄоры кынмайпы ӈытогъат, ръилеквэтгъэт, мытлынча эʼгыӄъолягъат мэӈӄо: ӄэлюӄ-ым тэгинӈэтгъэт иʼгыт ынӄэн!
Ӈэвысӄэт ӄонпыӈ ырыгрээн нъэлгъи, нэлгыгъэн
Ытръэч
(Антонина Кымъытваал, «Лыгъоравэтԓьэн лымӈылтэ», Магадан, 1987) С
Ръэвыт нылеӄинэт выргыргыръогты, ӄынур нытраӄэн ӈэргэркин аʼратыԓьын чьымимыл
– Ытри морыкы винрэтысӄивыркыт!
– аммайӈыкоргава ныӄулиԓьэтӄин аʼачек
– Морыкы тылеркыт мургинэт йичьэмиттумгыт!Эвъим ынпы-Ӈаав ӄэглынангэт нивӄин – ръэвыт мургинэт лыгичычеткинэт йичьэмиттумгыт!
Эӈунэ пыгпыгыт таӈрытрэлнэнат, амрагырголянӈа мимлыгйит, ынкы-ым ымы ԓьунинэт ръэвыт
Ытри нылеӄинэт ӄынур лымӈылкэнат таӈпэраыʼтвыт – таӈранъав!
Евъэгыргын ытри мычвынатгыргын гэръэлетлинэт ӄэлелвынчыку Эӈун
Ытлён миӈкри этъопэл итык?
Нытайыӈӄэн-ым ӈан энкуврэтэвкэ рытык эвын кыляёлӄыл вагыргытэнмычьын
Ӄоныры-ым микынэ ынӈин иткыԓьинэт нэрэтэнымчеӈӈынэт?
Эʼмитри эвынгыттэпычьыт аӈӄаԓьываратэн?
Аймавыӈӈок, ръэвыт марынраӈ нынъэлӄинэт тылек, лыгэн-ым йикилю нылгыӄинэт оʼравэтԓьат
Накамлелтанат раквачаԓьыт, ынӄоры нэнэквэтэвынэт чинит рылетэ аӈӄачормэты
Гыннигӈыттыԓьыт ымчаакай ныратваӈӄэнат анаӈъачавкэгты ръэвыт
Вай-ым энмэч таӈалкылыӈ нъэлгъэт ярат, ӈылынтоԓьыт гырголягты
Ръэвыт нывилгъэт эйычгичурмык рымагты
Аӈӄачормык нытвэтчатваӄэнат оʼравэтԓьат ынкъам энэчгытэты ныгитэӄинэт ынанынӈэн пыкитԓьэт чиниткинэт нутэтумгыт, ӄэйвэ лыгэрочгыпыԓьыт, вачаӄ-ым ытръэттэгын лыгэкоргычьатыԓьыт, иӈӄун ынӈин люӈывъитэ итгъэт, егтэтлекы пэлятгъат
(Юрий Рытгэв, «Игыркинэт лымӈылтэ», Магадан, 1983)
Ныпытлиӈӄин ейвэлӄэй Энмэн, ынӄэн гатвален Мэчигмэԓьын
Ынинэт чит тъэркинэт ӄорат гатваленат
Эмиткэтэ гэнымкэвлинэт чавчывайпы
Энмэн ынӄэн эрмэчьын ымыԓьорык айылго нылгыӄин
Ынкъам эмиткэтэ гагаймычьавлен
Лыгэн вытрыӈ ӄонпы нытваӄэн
Ымыӈ ынин мигчитԓьэт гатваленат
Ынкъам ӄолечавчывак ейвэлӄэй нытваӄэн ӈэвмиргыӄэйык ымыӈ миргыӄэйык рээн
Ынкыри тыӈивынинэт мигчитԓьэт эрмэчьэ
Ынӄэнат лыгэӈъочьо гатваленат
Ӄытлыги, ынӄэн ейвэлӄэй пытӄылым нэрмэӄин, наӄам винвэкин
Люур пыкиргъэт мигчитԓьэмкын
Ынпыначгыӄая пынлёнэнат: Рэӄыркынитык?
Люур ӄол иквъи: Нэмэ эрмэчьэ нэнӈивымык
Пынлёнэнат: – Раӄэты?
– Ӄорагты
Ыргин ытръэч мытлыӈэн ӄорат гатваленат
Ынпыначгыӄая ивнин: – Чиӄӄырым!
Мачынан нармайпыгъан, мачынан ыʼнынмыткомык!
Ӄиквыткы ынӈин!
Люур ӄол иквъи: – Вынэ мури наранмыткомык, уйӈэ ваԓьыморэ
Вэлер мытлыӈэн мынынрагтатын ӄорат
Ынпыначгыӄая ивнин: – Вынэ мургин ытръэч мытлыӈэн ӄорат варкыт
Аръаля ӄырым мылпынрытык!
Мачынан ныетын ынанчинит!
Ӄиквыткы ынӈин!
Ваа!
Эквэтгъэт мигчитԓьэт
Ынпыначгыӄая ивнин ейвэл: – Ытлён гыт ытръэч гыллиӄэву итыркын гымык, ӄырым ӄывириӈыткуги эрмэчьэ энэвнаёморэ ӄората!
Люур ейвэлӄэй иквъи: Ӄырым итык мури ыʼнӄораэнэвнамык
Мэчынкы тырэнтэйкэвӈын
Люур эргатык волӄытвэгты ининигъэт
Нъэмэтӄин эрмэчьын орвыткынык
Иквъи ынпыначгыӄай: –Вынэ ӈотыӈ етгъи эрмэчьын!Аʼтав ӄытэнмаквэ!
Ейвэлӄэй тэнмаквъэ
Пыкиргъэт, эрмэчьын эʼмэтэ нынтыӄин
Иквъи эрмэчьын: – Эʼми ӄорат тургин?
Ӄоро ӄинэйылгытык, эӄылпэ вынэ!
Ынпыначгыӄай иквъи: Чиӄӄырым мыйылгыт, ӄэйвэ эрмэчьу ритгъэ!
Люур армайпыгъэ, ӄутгъи орвэрпы
Эчги ынпыначгыӄай пириркынин, люур ейвэлӄэй ӈытосӄычатгъэ
Ивнин: Ынръам рырэӄэвыркын?
Эрмэчьэ ынръам ейвэлӄэй пэнрынэн
Аны ымъылёӈэт гэтэйкэвлинэт, ӄынвэр вулӄытвигъи
Тэркырама эрмэчьин мынгыӄач мыленин
Вэнлыги ынӈин нылеӄинэт
Ынръам ӄачакэн мыленин мынгылгын
Эрмэчьын иквъи: Аʼмын ратанӈавӈэн!
Ынан ӄората мылпынрытык!
Вынэ итык амӄората тъэркин!
Ынан чама нэлгэ
Вынэ, тъэркин!
Чама ынпычьын ӈээкык ӈэвъэну ӄылгыгын
Вынэ, тъэркин!
Ынан гымык эрму ӄынъэлги
– Ии, эрму тритгъэ гым гынык
Энмэч ӈотӄэнат ынпыначгыӄагтэ мыривлынэт
Ытръэч лымӈыл
Ынӈин ваԓьыт тэленъепкинэт эрмэчьыт
(Лев Беликов, «Лымӈылтэ», Магадан, 1979)
Виилыгтыт Михаил Гермашовын ынкъам Иван Оʼмрувъен
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такаленынвык «Крайний Север» Тагазенӈыԓьын Иван Оʼмрувъе Тайкыёттэ 998
Рывъёԓьавъё 3
Чукоткакэн автономныкэн округ «Ыяакэн Эйгысӄын» № 6 (20), 15 августак 2003 г
Тайкыё газетак «Крайний Север» Анонс: номер полностью посвящен творчеству первого чукотского профессионаԓьного поэта Виктора Кеуԓькута С
1 Кэвылӄут Виктор Григорьевич Кевылӄут, ыʼттъыёлкэн чукоткакэн профессионаԓьныкэн поэт , гъурэтлин 15 январык 1929 гивик ялгынма Туманскыкэн эмнуӈкы ройыръык ӄорагынрэтыԓьэн, ынӄоры гыннигӈыттыԓьин Аʼлянон
Ытля ынин Ӈэвъыттъыӈэ гэпэлӄэтлин 1949 гивик
Кэвылӄут гэкэлиткулин ӈирэнгивикин калеткорак гыюлмигчитԓьин колхозык ынкъам кытэ гитлин зоотехнико
Пограничнико гитлин Провиденияк
1954 гивик гэнъэтлин литсотруднико газетак «Советкэн Чукотка»
Ынӈингивик тэӈвытку гакалейпатлен ынин стихотворение
1955 гивик стихыт Виктор Кэвылӄутын, ваԓьэн Ӈыроӄав Ымсоюзкэн омакатынвык ӈиныԓьин литераторэн, елыԓьатъёттэ В
Сергеевына, Л
Соловьевана ынкъам Н
Старшиновына, гакалейпатленат «Литературная газетак», ӄутти москвакэнат журналык
1957 гивик ытлён нэмэ гатвален Москвак делегато Ыннанмытлыӈӄав Ымнотаеквэкэн фестивалык ӈиныԓьин ынкъам студентэн
1958 гивик Магаданкэн такнигаӈынвык гэтэйкылин ыʼттъыёлкэн кэликэл Виктор Кэвылӄутын «Моя Чукотка» («Гымнин Чукотка») русиԓьин ынкъам лыгъоравэтԓьэн йилымил
Ӈирэӄэв кэликэл «Пусть стоит мороз» гэтэйкылин Москвак нэмыӄэй ынӈингивик
1959 гивик поэт гэнъэтлин члено Союзэн писателен СССР
Гаялгытлен Магаданэты, миӈкы гамэгчерымголен редакторо-йилыԓьэтыԓьу Магаданкэн такнигаӈынвык
1961-1963 гивиткуӈит Кэвылӄут гэкэлиткулин Высшие литературныкэн курсык Союзэн писателен Москвак
Гэчевкы ваԓьыт стихыт ВикторКэвылӄутын, нэкэм тайкыёттэ мыӄыԓьэты, нананагты
Ӈутингивик нъэлгъэт 40 гивиӈитти палӄаттагнэпы Кэвылӄут
Ытлён уйӈэ гэнъэтлин Ленинградык 9 июнык 1963 гивик, 34 элеӈитыԓьу
Игыркин номерык приложениен мыткалейпатыркынат тайкыёттэ Виктор Кэвылӄутынэ стихыт
Иван Оʼмрувъе Ӄырым мывэннэтык Ыяагты ӄытыԓьигым Нанъотавыркынэгым, Наӄам ӈээккэӄэгтумгыт Ваннагыргыт лейвыԓьыт
Ӄэлюӄ-ым еп ныппылюйгым, Опопы лыгэн ынӈин
Ытри нывичвэтыркынэт, Гым-ым ӈутку мытваркын
Гымык варкыт аʼлёчелгын Ынкъам ӄэплыӄэй
Ынӄэната ырыкы гым Ӄырым мывэннэтык
Гэчевкы трувичвэтыркын, Кэйӈыӄэй тырэнъюркын
Аʼлёчелгын транвакъовӈын, Милютэӄэй транатчьавӈын
Мэтивэтыԓьын Эвиӈан игыр рэнъюгъэ?
Мачтанӈавэты нивӄин, Лыгэн-ым матэвэты Ынпыначгын рэмкыԓьын
Ынӄэн-ым нэнамӈылёӄэн Ёрочыко омръоԓьын Ӈинӄэй рыётэнмавыԓьын Айвэчгыръогты эвын
Ӈинӄэй лёнтатлыӈыткоԓьын Ынык пынлёткоԓьэты, Ытлён лыгэн ныгагчавӄэн Эӄылпэ ӈалвыԓьэты
Унтымэквъи ынпыначгын Гынмыл мэтивэтыԓьын, Вытку ԓьук ӈытотыляԓьын Омэръыԓьын рыюԓьын
Ӈинӄэю ынин вагыргын Этъым ынан кэтъонэн, Эмрэӄу чемгъотваӈӈоԓьын Авъеткынка гэнъэтлин
Ныппыԓьэв ӄаантагыргын, Чьэчеӈкы рыёгыргын, Эйылӄыкэ ратваӈгыргын
Ымкэтъота гэнтылин
Нэкэм ынанъыттъыёлкэн Тэргатгыргын ӈэлвыԓьык, Раӄаанлеӈкы лывавкэн Гыроԓьанма эргынкэк
Ынкъам ӄынур нинэгитэӄин Ӈалвыԓьэты тылеԓьын, Мэтиву лынъё игыткин Ынин рыюлӄытыԓьын Энмэч нинэтэнӄитпыӈӄин Эмӄэлелвынэ ӈинӄэй
Эргыпйъэлгык типъэйӈэԓьын, Ӄутыргымил нэмыӄэй
Ынӈин майӈъоравэтԓьамэл Ынан нэнантэнмавӄэн
Ытлён турмэйӈэттылеԓьын, Кувчемгъонӈатыляԓьын
2 Пылчимгъуԓьын Ӈинӄэе нынваӈэвӄэн Эвылыэʼлгымагляԓьын, Кэлиткусӄивыԓьырык Уӈэлеквэтыԓьын
Вэтыӄун ӄраӄатыԓьыт Калеёчгэмтэԓьыт
Нырэӈэлӄивӈыӄинэт Ынпыначгэн орвык
Нытаалгылыткоӄэн Вэчыӄолентогты, Ынпыначгын магляԓьын Раӈалӄэвӈыԓьэты
Кытъаткэ ӈэлӄивыԓьыт Ӈычвынгэтаёттэ
Ӈыпэйгут люӈынтыԓьыт Ӄынвэр йыӈаёттэ
Ынӄэн-ым ынпыначгын Эвԓьэлгымагляԓьын, Ӈинӄэйык йыӈэткуԓьын Этъым пылчимгъуԓьын
Чинит траплягты «Ӄоро гымнинэт плекыт, Ыммэмэй, эӄылпэ
Игыр гым гымнанчинит Ынӈатал траплягты»
Ынкъам чинит плягтыԓьын Эӄылпэ ӈытогъэ
Гытгылгэты ӄытыԓьын Томгынайпы тагъэ
Тымкыткойпы тыляма, Ынраӄ итъунтэтгъи, Ытлён пыниттурэгъи, Чинит пынитыԓьын
Тымкыткынык вакъогъэ Ынкъам вай эвыӈӈогъэ: «Тыттэӈэт вэчыгыргын, «тылечьын» чимэтгъи
Эӄылпэ мынтэнкэвӈын, Ӄынвэр рагтийгыръо»
Ытлён гъомрылпынэтлен, Гытгэты гэпкитлин
Аʼляӈӈалгын ганмылен, Унъэлю гэлгылин
Аԓьогтыкватка Экык рыюлӄытыԓьын Ытԓьата нинивӄин: «Аʼтав аԓьовтыкватка, Кытӄэралгатыркын, Элпыниттурэкэ
Олвытвака ӄытваркын, Ынӈэ эйылӄэткэ
Лыги гынан ӄылгыркын, Кытийгэн вагыргын, Киткит райылӄыӈыӈок Эмниԓьэтыткуԓьын
Гэмо элгыкэ ӈэлвыл Амманаӈатыԓьын
Нэкэм ваӈӈок турпиӈъыч Эвыргыргыкыԓьин
Энанмытатыԓьын Ӈирэӄ ӈээккэӄэгти Гытгак ӄэтыӈӈок, Мъэӄимылӄэйык ӄача Мъэтипъэйӈэркыт
Ӄутынэ вай мыӄычьэ Чиниткин ынин Выԓьинтывэчгын, аны Нинэнмэткуӄин
Наӄам выԓьинтывэчгын Элгыӈ люгнъэлыԓьын, Йъэлыги пытӄычарэӈ Гэтчылин ытлён
Ӄынвэр-ым рыпаавнэн Ынкъам питтынин
Ынӄо тэӈынчымӄэннин Кытчарэйпыԓьын
Оонъынтаԓьыт Ӈинӄэй оонъынтаԓьын, Кукэӄэйӈынрыԓьын, Иннуӄэйык пыкирык Камлелы лылепгъи: «Какомэй, мэӈӄо мымгок Оонъыгыркэмгок!
Ипэ эʼми уунъыт Атлягпэраӈ варкыт?» Ынӈин ытлён ивыԓьын Тумгынынэ валёмнэн, Ынкъам гагчеты йъонэн Уунъыгийнрэԓьын
– Ӄэглынангэт аʼмын, мэй!
Мэӈӄо вай мынымго?
Колё мыкуунъыԓьын Мургин вэты ваны!» Ынӄоры авъеткынка, Ӄынвэр-ым ачгыта, Оонъэгыркэмгогъат Мачвакъолӄэвэты
Нымкыӄинэт уунъыт Ыргынан нэпрынэт
Кукэӄэгти мыӄыԓьыт Нэтэнйыръэтынэт
Ытръэч рагтытыляма Таӈгэмо нэлгынэт, Мачымыԓьо коёттэ Кукэкин уунъыт
Ынкъам ымы ыргынан Таӈгэмо гэлгылин, Мэӈӄоры гамголенат Оонъыгыркэмгок
Ытлён милицията нэрэпиригыт Ӈинӄэӄэй-ралечеттомгын Чакэтта нинивӄин: – Иаʼм ынраӄ тэргыӈӈоркын?
Тинэнвичыӈыркын!
Эӄуликэ, атэргатка
Нэгитэркынигыт, Ытлён милиционера Вай нэрэпиригыт!
Ынӈин ивыплыткук, ӈинӄэй Нымэрэгтываӄэн
Виин нывйитвыӄин кытэ Рарагтыӈыӈоԓьын
Ынкъам нычимгъуӄин: «Леӈытэӄ ынӄэн, Милицияԓьыт «эʼткиӈыт» Гамгатэргыԓьтэты»
Амъатав айылгавыркын
Нэмыӄэй чакыгэт, Ымы-ым ралечеттомгыт Атэргатка варкыт
Наӄам танайылгынъёгты Ванэван ныетын, Тэргыԓьэты ӈэнӄаеты Ӄол милицияԓьын
Челгъэнныкамлетԓьан Челгъэнныкамлетԓьан, Оʼмрыкъалелгыԓьын, Ӈинӄэй тылеркын Ӄэнрээʼмэтыԓьын
Оʼмрыкытъыԓьеквэ Ытлён вай тылеркын
Ӄэнрэк апаӄатлы Лыгийъэчычеркын
Гэмо лыӈыркынин Ԓьулӄыле эргыргын
Пиӈъычык онмыԓьык Таӈамэчатыркын
Ыныкит-ым ԓьунин Пипиӄылгын ынан, Колё тэнӈыткугъи, Яалегты тыляма
Ӄынур гэнйигычгэвлин Ынӄэн пипиӄылгэ
Вэчьым гакоргавлен Мъапэпэӄылгэты
3 Ӈээккэӄэй Како ӈээккэӄэй Инъэӄэй ӈытогъэ, Мигчирысӄивыԓьык Ытлякы рээн
Ынӄоры тылеԓьыт Тумгыӄэгти ԓьунинэт
Мэчвусӄымчыку еп Ӈаргынэн нытваӄэн
Нэԓьугъэн ыргынан Вычготтытъолӄай
Ралечетык кынмал Наяамгогъан
Ӈинӄэе вэннэтэ Ытри напэнрынат
Ытръэч-ым налвавынат Йъок ӈээккэӄэгти
Достарыңызбен бөлісу:
Чимгъуԓьын Аӈӄачормэты ӄытыԓьын Кылкакномакавыԓьын, Пэгчаткогты рэлӄынӈыԓьын Мэмлылгэпы лейвыркын
Айычгэты эймэвыԓьын Вычгыква вылгыткоркын
Наӄам эвынгитэчьэтэ Пэгчаткон рытыркынин
Ыʼтвыткуԓьу рэнъэлӈыркын Леӈытэӄ митъэ игыр
Амъатав амӄынэргатык Аӈӄачормын йъоркынэн, Ымыԓьо пыкитԓьэт ыʼтвыт Лыги лыӈыркынинэт, Ынкъам рыкынмалчетавъёт Нэнатанрылгыӄэнат
Ынӈин «мигчирысӄивыркын» Амӄынэргатык ытлён, Ыʼтвыткуԓьу рэнъэлӈыркын Вэчьым ынӄэн мэйӈэтык
Лывавыӈӈоԓьын Нылеӄин гымыгрээн Йъарат ныппылюӄин, Эмимэ нывэӄэтӄин Ковлёкы пэраԓьын
Оратвак тылетумгын Гапаӈъэвпэрален, Ӄынур-ым лывавыӈӈоԓьын Чейвэ урэтылек
Ынкъам вай гэвыӈӈолен: «Гыткат пэӈъивэтгъэт, Тылвавыӈӈогъак вэӄэтык
Ковлёрва мынинмык»
Ковлёрвыт йъэтылеԓьыт, Нинэгитэӄинэт
Ынкы йыӈатваԓьыт-ым Аʼмын ваннагыргыт
Мури тылеԓьымури Ныпычвэтгавморэ
Ӄыгитэткутык тури, Оʼравэтԓьаторэ!
Микымил мытпэраркын Мури лывавыӈӈок, Рарагтыӈыԓьыморэ Талватэргыӈӈота
Тиркыӄымчучьын Ӈинӄэйырык ярачыко Миргын пыӈылтэтԓьан, Гакамлелтален вакъота Лыгэпагчеӈэты
Патгыргык эвлыпэраԓьын Тиркыкин ӄымчучьын, Эвынгитэчьэтэ тылеԓьын Ӈинӄэе нынтыӄин
Ынӄэн-ым тиркыӄымчучьын Тэркамэчатыӈӈок, Эʼнӄу оʼптыма нылгыӄин Киткит йыӄытчоԓьын
Пчеӄалгын Гымнан нэнарайъоӈэгым Пчеӄалгын пиӈкуткуԓьын, Ытръэч наӄам тылвавыркын Пирик мэйӈылевтыԓьын
Алымы торчеӈӈытоԓьын, Вачаӄ йъэпиӈкуткуркын
Мэчриӈэткутэ тылеркын, Тымкыткынык вакъоркын
Иʼвчиткэԓьын пиӈкуркын, Милгыгмил оʼмгыткаԓьын
Гымнан вачаӄ мэйӈыԓьигым Йъок тытаӈылвавыркын
Вытэӄыле Ӄэйъыттъын чивмывилюԓьын Налгыӈойӈынэлёркын
Чивмыпиӈкутэ пэӄыткуԓьын Иʼрэпэлӄынтэтыркын
Рыгъёлгыӄайык пиӈкуткуркын, Ӈинӄэйӄэйык пыкирыркын, Мэнигытъулык юуткуркын, Мъэлевтэ тэвляткоркын
Ӈинӄэе-ым пэнрыркынэн, Чит вайнаркынэн, Кытъаткэ ынраӄ гынтэвыркын Вытэӄыле инъыԓьын
Вэнлыги-ым кытгынтыйъонэн Чевмыӄонагԓьа ынан, Йынрыгэӈкы пэӄыткуԓьын, Ӄымилик эймэвыԓьын
Ыʼттъэ ытръэч гантымӈэвлен Мэнигытъулӄэй ынин, Юутэ рынрыё гынмылкин, Миӈкы вай гэнэрэтлин
Кынъюԓьын Гъурэтлин ытленъюӄэй Вэты амтэргыԓьын, Ӄонпы ынин ԓьулӄылӄэй Алваӈ эмнъэлыԓьын
Ынин-ым чакэттыӄай Мачмайыӈкы ваԓьыӄай Эмрэкынъюӈыԓьын Ытлён коргыԓьоԓьын
Кынъюркын ӈээккэӄэй Мэгчеранма ытԓьак, Эргыкыԓьэн гырэпӄэй Яаркынэн ярак
Алымы-ым нэмыӄэй Ӄэйвэ ныппылюӄин, Вачаӄ-ым ытленъюӄэй Нинэтэӈынъюӄин
Эвын-ым ытлянъёгты Ынпычьу итыркын, Ынкъам онтымытвагты Ытԓьагты аʼтчаркын
Ӈинӄэгти ынкъам йиԓьэт Кыткытык нывичвэтӄинэт Йичьэннупык ӄача, Ӈинӄэгти ныппылюӄинэт Коргытанӈыткогты
Люур вай чекавэтываӄ, Мэӈӄо рай чымчайпы Эʼйӈэръугъэт: чиик-к, чиик-к!
Ытлён ръэнутӄэгти?
Ванэван нычичевынэт Ымыԓьо ӈинӄэгти
Йичьэннупӄэй ныппылюӄин Ынраӄ рэӄъэйӈэгъи?
Ӄэюуӄэй Ӄэюуӄэй гъурэтлин Вэты эвлыгыткаԓьын
Кытылӄэпы чейвыԓьын Эмпэтле нитъунтэтӄин
Вачаӄ-ым чейвыткуԓьын Пэтлеӄэй нымлытвэӄэн, Ытԓьак ныминринэтӄин Ынкъам ныкоргъайӈаӄэн
Ытлён иʼрэмъетыԓьын Вай нынвилысӄычетӄин
4 Рыюԓьын вакъотваԓьын Ынраӄ йъонэн
Люур ягыткомгонэн Рыюԓьын вай лявтэпы, Лыгэн арычгатыԓьын Кытэӄэй райвалявкы
Рыюԓьэ-ым гитэнин Ыныкы егыткуԓьын, Аны мэйӈылылеԓьын Рычеӈыттэвыткуԓьын
Наӄам вай ныллептилӄин Ӈычвынгыргыӄай аʼмын, Ӄынвэр лылептилыԓьын Рыюԓьэ чит рытавнэн
Вачаӄ-ым ӄэюуӄэй Лыгэн нытвэтчатваӄэн, Мэчичьу гыткалгыӄай Нэнагтынгырголявӄэн
Винрэттумгын миргин Вулӄытвик ынпыначгын Вээмык нынгиӈыткуӄин
Ынык ӄача пэнъёлгын Чыгайыткынык нынлетӄин
Ытлювъёӄай-ым ынин Ваамлыӈата нылеӄин
Гырголяйпы нытлепӄин Коргэты ыныкы йъилгын
Мимыл ныӄэлпэраӄэн, Оʼптыма виилгитэнэӈ
Ынкэчыку умкыкин Выйилвыйил нывытрэтӄин
Амноӈгыпы мэӈӄокэн Вээмӄэй нывыргыргэтӄин
Ӈычыткэн-ым нэймэвӄин Миргыӄэйин пэнъёлгыкэн
Ӈинӄэе нэнайъоӄэн Ынпыначгын гиӈыткуԓьын
Ынкъам нинэвинрэтӄин Ытлён ыннынрагтатыԓьын
Магляԓьыӄай Ӄунэче кыткытръогты Тынтогъак ӈаргыногты, Люур гымнан тыԓьугъэн Тылеԓьын гэкэӈыԓьын
Ӄэйыӄын тыгитэгъэн, Ынкъам ынӄэн тэлкылгъэн, Ӄытлыги рай нылеӄин Ӄырымэн гэкэӈыԓьын
Ипэ ынӄэн ӈинӄэйӄэй Нылеӄин магляԓьыӄай, Ачгыта ӈирэӄ ыʼттъыт Нинэнръилемъевӄинэт
Ынӄэн Комбинатыԓьэн Ӈинӄэйӄэй нырагтыӄэн
Гэмо ытръэч рэӄыԓьын Анадырэты ытлён
Тылянво нинэлгыӄин Ръэтӄай эчьуукыԓьин, Киткит ӄитычгэтыԓьын, Ымы агтонмыкыԓьэн
Вачаӄ аны магляԓьын Ӄол нитӄин намэчатӄэн
Эвытрыкэ нынъэлӄин Мъэтынупык галяԓьын
Наӄам ныпъултыткуӄин Орвыӄай ныппылюӄин, Пэтле йыӄунтэтыԓьын Ӄытрык пыкэрыӈӈоԓьын
Мэӈин ипэ нипӄин Нылеӄин ӈинӄэйӄэй Ваамлыӈэты
Элгывтычгыԓьыӄай Ынрамачайгыпы
Ынан тумгынэӄэй Рырынгиивнин, Ынкъам вай ынкэӄэй Эӄылпэ ивнин: – Вайыӈӄэн вай мраӈӄач Гымнин яраӈы, Гымнин ӈан мраӈӄач Варкын ӄораӈы
Ынкы-ым вай ытлён Татлыгнэн тумгэ: – Вынэ, мэй, ванэван!
Ыʼръунтэтыткукэ!
Гымнин ӈан мраӈӄач Ӈанӄэн ӄораӈы, Гынин-ым ӈачгыӈӄач Ипэ яраӈы
Какомэй яраӈы Мраӈӄач микын?
Ынкъам рай ӄораӈы Ӈачгыӈӄач микын?
(Магаданкэн такниган ʼынвын, 1982 г
) Виилыгтын тайкыё Иван Оʼмрувъена Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 998
Рывъёԓьавъё 6
Чукоткакэн автономныкэн округ «Ыяакэн Эйгысӄын» № 4 (35), 17 июнык 2005 г
Тайкыё газетак «Крайний Север» С
1 Нутэтумгыт Инэнмэлевэтыԓьын Зотова Чукоткак нымытваркыт нымкыӄин авынӈоткакыԓьэпы инэнмэлевэтыԓьыт – лыгъоравэтԓьат, айванаԓьыт, ӄаарамкыт, чуваныԓьыт
Варкыт Эргыпатыԓьыт врачтэ Россиен, отличникыт здавоохранениен, нымкыӄинэт еп вама Советкэн вагыргынлягыргын гинэнпиривлинэт ордена ынкъам медаля
Мынытвынат ӄутти нынныт: Валентина Косыгина, Оԓьга Тымӈъэттъувйи, Анатолий Етъаквыргын, Анна Нахти, РаисаТэгрыӈэ, Нина Плотникова, Натаԓья Носкова, Нина Килянко, Лида Тэгрынкэу, нымкыӄинэт ӄутти
Гэргыпатленат мурык Майя Ыʼттъыринтыӈэ, Галина Каԓьанто, Леонид Ринтувйи, Сергей Кымъылгын
Лымӈэ ӈэнъян – аʼачекыт ынкъам ӈэвысӄэтӄэгти игыр гыюлетыркыт Анадырык, микынти кэлиткуплыткук рамгоӈыт мигчирэтык нымнымыткук
Ӄол гыюлинэнмэлевэтыԓьу итыркын авынӈоткакыԓьэпы айванаԓьыӈав кандидат медицинскыкэн наукэн Раиса Зотова, мэӈин гымнан тынвэтгаатын
– Кэлиткуплыткук клиническыкэн ординатурак гым инъэйӈэви Анадырэты Тамара Ивановна Астахована, мэӈин гитлин эрму лабораторияк инэнмэлевэткин филиален Институтэн терапиен, – гавэтгавымголен Раиса Михайловна
– Манэмынгыквын инэнмэлевэтыԓьин ымваӈэт лёӈмыкытваԓьын ынкъам гым ачгыта тымэгчератымгогъак округкэн маляврак врачо-кардиолого
1993 гивик мури гэлейвымури нымнымэты Марково Анадыркэн районкэн, миӈкы мытъорамръагэтанат ымы ӄорагынрэтыԓьыт
Микынти мэчтъытԓьэт мытынэквэтэвынэт Анадырэты таӈгэтанво ынкы
1994 гивик гакалеткомгойгым аспирантурак
Ынкы тынъэлык ынанъыттъыёлкэн авынӈоткакыԓьэпы кандидато медицинскыкэн наукэн
– Калеткома ординатурак ынкъам аспирантурак, ръэнут эӈъэлю гынан гэлгылин?
– Гым нэныйгулеквым нымкыӄин инэнмэлевэткин мигчирык директора Институтэн терапиен академика Юрий Петрович Никитинына ынкъам кандидата медицинскыкэн наукэн Татьяна Петровна Анмутына
Ыргынан ӄонпыӈ гым пэгчиӈу нылгигым, наӄам ытри ынӈатал гыютԓьу ынкъам таӈъоравэтԓьо гитлинэт
Панэна ытри тытаписьмоӈыркынат
Калеткома ӈирэӄэв гивиӈит ординатурак гатвайгым Учебныкэн центрык, гынрыру лынъё Президента Россиен
Ныӄитпыԓьэтигым, колё нытгымэтигым рэйгуленӈык ынкъам чама ӄонпы нырарагтыӈэгым Чукоткагты
– Микынти игыр гыныгрээн мигчирэтыркыт Анадырык отделенияк лучевой диагностикэн?
– Ынӄэн Дмитрий Юрьевич Рогозин, мэӈин Анадырэты гэпкитлин еп 1987 гивик, ныйгулӄин, ныӄитпыӄин
Ымы Мария Острась, эвыр ӄутти
– Варкыт турык торъяанаӈат?
– Элек 2004 гивик округкэн маляврагты гэныпкирэтлин Америкайпы торъяанаӈ, эʼмитлён игыт мытъяаркын
Мыкыӈ мытъорамръагэтаӈӈонат оʼравэтԓьат, наӄам мачымыԓьо тъычгыргыт пэтле мытэлкылыркынэт, ӄымэл-ым ынкъам мытынмэлевыркынэт оʼравэтԓьат
Ӄоныры нъэлык губернаторо Роман Аркадиевич Абрамович, нымкыӄин вагыргыт рыплепавыӈӈогъат
Ымы национаԓьныкэн нымнымыткогты пыкэрыӈӈогъат врачтэ
Чит-ым ӈан мэчынӈытэк нымкыӄин нымнымыткук ынкы инэнмэлевэтыԓьу гапэлятленат амфеԓьдшертэ
Ӄэтэв ныйгулӄинэт, ныӄитпыӄинэт
Иван Оʼмрувъе
Виилыгтык: Р
Зотова гэккэтэ (ӈачгыӈӄач)
Ръапыӈыл?
– 3 июнык Ватыркак гэнныръулин, ӄол ынкэкыԓьин гиӈык (купрэк) гаквален вирувир
Ватыркан – ынанайвачыӈӄачкэн нымным Чукоткакэн, ынанъыттъыёл нынныръуӄин
Еп уйӈэ ынныӈытыкин талонтэ, ынӄэната рэмкын еп анныӈыттымгока
Нэрэрэнӈынэт талонтэ, ватыркаԓьыт ранныӈыттымгоӈыт
– 21 майык гэнвэнтылин тотрак Чукоткакэн округкэн музей, тывъё Музейный Центр «Наследие Чукотки»
Ынкы рыкалыровъёттэ амкомъэты, таӈгэтаӈ гэтчылинэт
Наӄам музей варкын рыпэт ӈыроӄ пытвэсӄык майӈырайӈэн, ыпэ Дворцак куԓьтурэн, эʼмитлён нэмыӄэй пэтле рамэгчерымгогъа
– Анадырык гатвален семинар, рыляё Красный Креста (ынкэгйит пыӈыл ӄыкалевэтгаквыткы ӈирэӄэв страницак ӈотӄэн приложениен)
– Гарылгыленат гыръоплыткок ӈэлвыԓьыт ымыԓьыокругык
Ымыԓьо хозяйствоткок гынритыркыт игыр амрытэнма 163 тысячтэ ӄаат
Талпытагнэты гивиӈит ваԓьылӄылтэ 148 тысяч ӄаат
Лымынкы энаныгръоԓьаквыргын эчвэра гатвален
Амыргынан муниципаԓьныкэн унитарныкэн предприятияттасеԓьхозкэмэтъыӈыԓьэн «Пионер» ынкъам «Амгуэма» гивмэтлинэт, ынкы гэкимылтэтлинэт ялгытык ӄэтыраӈатванвэпы гырокы ынкъам ӄаат гэӄупӄэтлинэт, тъэръэв гатвален ӄэюу
Ынантаӈмэгчетԓьо-ым гатвыленат канчаланыԓьыт, миӈкы гэнъегтэлевлинэт мыкычьу ӄэюут
– Анадырык мэгчерымгогъэ тэнкэвӈыплыткук библиотека нынныԓьын В
Богоразын
Этъо гатаӈпэратвэлен ынӄэн куԓьтурныкэн учреждение
Наӄам кэлит ынкы оʼраӈ таӈгэтаӈ гэтчылинэт
Мигчитԓьэт ынкэкинэт ниӈвиӈӄинэт
2 Пыӈыл Ынпыянвэн ӄутти вагыргыт гэнчичьэтлинэт Анадырык мытлыӈъылёӈэт, тэкэм талпыӈӈок майъэлгын, гатвален семинар рычечьатынво ӄутти вагыргыт ынпыянвэн
Энанымгоӈатыԓьо ынкы гитлинэт Ымыԓьынотаеквэкэн общество Красный Крестэн ынкъам Красный Полумесяцэн, Центраԓьныкэн офис Россиякэн Красный Крестэн ынкъам Департамент социаԓьныкэн политикэн ЧАО, лымӈэ Чукоткакэн автономныкэн округкэн отделение Ымыԓьыроссиякэн общественныкэн организациен «Российский Красный Крест»
Семинарынвык гатваленат Дмитрий Федотов – директор Департаментэн аналитическыкэн аройвавчычакэн Россиякэн Красный Крестэн ынкъам Александр Мэтью – эрым представитеԓьствэн Россияк Ымыԓьынотаеквэкэн федерациен обществоргэн Красный Крестэн ынкъам Красный Полумесяцэн
Пыӈылтэлыркын эрым Красный Крестэн Чукоткакэн Ида Ручина: – Вагыргыт ынпыянвэн Россияк рычичьэтыйгут гэнтылинэт ыннанмытлыӈэн нымытваванвык, ынкыгрээн Чукоткакэн автономныкэн округык
Авынрайъонъёлӄылё семинарык гитлин таӈынчечьатгыргын вагыргыт ынпыянвэн
Ӄэлюӄ ӄулин исполнитеԓьныкэн эрмэрык мурыгнутин кытвагыргыт ынпыянвэн ыннаныӈ нарылгыркынат лымэвыр чама таӈгэмо нэлгыркынэт эмэйгулеткитэ рырова ваԓьыт Москвайпы нутэйиквит, миӈкы нэмыӄэй нымытваркыт мурыгнутэкин граждантэ-ынпыянвыт
Ипэ-ым таӈымыԓьо вагыргыт таӈамалваӈ ваԓьыт ынкъам ынӄэната амъянра таӈынчечьатъёлӄылтэ ынкъам вэты ыннаны ӄитпу ынкъам эӈэлю лынъёлӄылтэ
Ӄэтэв ынкъам гатваленн ынӄэн семинар-энанчечьатгыргын нымытвавагыргык Анадыркэн ынпыянвэн
Гамӈылётколенат тъэр ыʼлёӈэнӈэт 185 ынпыянвыт
Гатаӈымӈылётколенат, гатаӈпалёмтэтленат
Семинарынвык гатваленат мигчитԓьэт соцзащитэн, ӄитпыԓьыт общественныкэн организациен, Советэн ынпыянвэн ынкъам ымы Красный Крестэн
Ӄутти вагыргыт вытку мытвалёмынат ынкъам пэгчиӈу мытылгынэт
Мачымыԓьорык гатвылен, иӈӄун ивкэ нэнъынымкэвын пенсия ынпыянвэн, игыр ынӄэн панэна еп тъэрылтэтыркын манэтрэлык коммунаԓьныԓьэн мигчитти, манэтрэлык яаёт ярат
Эʼквыргъам ӄутти вагыргыт гаймаӈэн чинит нымытваԓьа таӈынкытвылявыӈ, таӈынръачӈытовыӈ
Кытвыл мигчитти ынкэгйит рыплепавык, таӈымыԓьо ванлягыргыт ынпыянвэн гыму, эӈъэлю рытчык
Чама ӄээӄын мытрэтэӈынчичьэнӈынэт тывъёттэ семинарыԓьа вагыргыт
Моргынан лыги, ынпыянвыт ӄутти панэна ныӄитпыӄинэт, лёнратымӈэтваӈа ытри итыркыт
Кытъаткэ-ым тэкэм ытри мыкыӈ аʼӄачемгъотвагты гатвата, тымӈэраӄэты гъэнӄэръутэ
Лыгэн-ым ытри отгынкамагравыӈ ваԓьыт, отгынъааʼвыӈ
Ытри гъээʼтэ, титэ ганпаава пынлёткок гыёлыӈ ваԓьыт ӈэнъянвык
Ынпыянва гэтэӈыйгулетлинэт тэлеӈкинэт таӈвагыргыт лыгъоравэтԓьаваратэн ынкъам ымы ӄолеваратыргэн
Ыргынан ынӄэнат вагыргыт вэты кылейгут нэрэнтыӈыркынэт, иӈӄун ӈэнъян ымы нырэӄитпыԓьэнӈыркын таӈнымытвак
Кытъаткэ-ым ыргинэт гыёлятгыргыт ӄулин люнрэркылеӈэ нэнтыркынэт, вэлво нэлгыркынэт этлы амӈэнъянва, ымы ӄутти эрмэрык
Ынӄэната нэмыӄэй ынкы ынпыянвыт гъээʼтэ, гэӄувчимгъутэ
Ынӄэната мэчынкы ымы рыпэт гатъылыӈӈота
Вама семинар моргынан лыги мытытчынэт нымкыӄин вагыргыт, эʼмитлёнат таӈынчечьатъёттэ талпыӈӈок ӈотӄэн йъилгын мытратвыӈынат правитеԓьствогты Чукоткакэн автономныкэн округэн, ымы общественныкэн организацияткогты, ваԓьыт ынкъам ӄитпыԓьэтыԓьыт Чукоткак
Эʼквыргъам энмэч игыр таӈытвыӈ, иӈӄун вэты таӈынӄэтпавъёлӄылтэ ӈэнъянвыт вэнратынво ынпыянвыт, ымы ванляёлӄылтэ предприятият, иӈӄун ынӄэнырык нэнъывинрэтыркынэт мыкыӈ мигчирэтыԓьыт ырык пенсияԓьыт чукоткаԓьыт
Лыгэн-ым вэты кынмал мынринъэтэнӈыркын ратагнымытваӈык, рэтэӈвинрэнӈык мургинэт ынпыянвыт
* * * Тывъёлӄыл, семинарынвык ынкы ваԓьагамыкытвылен, иӈӄун кытйъарат тъэрылтэтыркын пенсия манэтрэлынво омом, мимыл, нымытваран чукоткаԓьа
Наӄам ымыԓьо манэтрэлятъё итчывитԓьэн
Ымыӈ вэлыткорак роолӄылтэ ынкъам кимитъыт танӈынотакэнак этчывэлыӈ ваԓьыт
Ынпыянвыт гивлинэт, ӄол гитэ мигчитԓьэрык ынкъам ӄутти ӈэнъянва ытри ӄитпу, тывэлю люӈылгэ нэнтыркынэт, люӈвинрэтэ рэӄыткутэ, ымы йъарат-ым раӄылӄылё ӄнур чама нэлгыркынэт
Пенсияԓьыт гэтэгъеӈлинэт вак Анадырык энанымӈылявкэн вэтгавъёлгэпы, телефонгыпы мэгчерын, иӈӄун пэтле ымыԓьорык нэнъэлкылыркынэт ваԓьыт вагыргыт
Аʼнӄагыргын, панэна еп нымнымыткук уйӈэ ваԓьыт ваннынмаляватыԓьыт
Чама кытйъарат ӄутти эӈэӈыт (мэлевичгыт) итчывитԓьэт, аʼӄаркорыӈ ваԓьыт тъарпенсияпэрэԓьа ынпыянва
Лымӈэ ӄутти семинарыԓьыт гивлинэт, вэчьым отпускысӄэвыԓьэты нэнъымитъэйылыркынэт пенсият, вэлер ӈирэнйъилгыкин, корынво риӈэкинэт билетти танӈынотагты ынкъам нываткэн
Ӄол лыгъоравэтԓьан умэкэтыԓьын гэӈинмэтлин – мачынымкавынво ӄэтанныт тымынво ынныръук Анадыркэн кынмаӈӄак, энмэн мынгыткэн ынныт кытйъарат тъэркин ымгэвэӈэт, ӄэлюӄымыгэрэтэтэвъэлӈэ, ԓьэлеӈкы гарасолынноӈа, гэрэннэръуӈэ
Ымы лейвинэӈэт (автобустэ), яаёттэ Анадырык, ыныкит курэ нэрэтчыӈынэт, наранпаавӈынат ӈэлӄивык ынпыянва
Гивлинэт, вэчьым ынпыянвэты нанъынтэнмавын яанво элвэԓьин автобус, эʼмитлён нъылейвыркын ымыӈ мачынан мэчкытэ, кытвыл тэнмычьыгъет
Ӄутти нымкыӄин вагыргыт пенсияԓьэн вэтгаво нэлгынэт семинарыԓьа
Наӄам ытри амӄынэргатык эркуркэ ганобедавленат ресторанык «Анадырь»
Тэӈвытку ынӈин ваԓьын семинар ӄитпу нэлгыгъэн анадырыԓьа, ыргынан нэнвэлынкыӄунэвынэт мигчитԓьэт Красный Крестэн, социаԓьныкэн мэгчерынвыкэн
(1840-1907) 1893 гивик Владивостокык гэтэйкылин кэликэл «Анадырский край»
Тэкэлиӈыԓьу гитлин марковыԓьын-чуваныԓьын Афанасий Ермилович Дьячков
1883 гивик-ым Марковок гамэгчерымголен ӈыронгэвэӈэткалеткоран, миӈкы кэлиныгйивэтыԓьу гитлин Афанасий Дьячков, ӄитпыԓьэтыԓьын талвапалӄаттагнэты – 1907 гэвэтагнэты
1883-1893 гивиткуӈит гэкэлиткуплыткулинэт Марковок 115 оʼравэтԓьат
Палӄаттагнэты Афанасий Ермилович ӄээӄын ӄымэк 14 гивиӈитти ынкы кэлиныгйивэтыԓьу гитлин
Ыныгъягна гэкэлиткуплыткулинэт лымӈэ ӄымэк 150 оʼравэтԓьат
Ынӈин кэлиныгйивэтыԓьэ Дьячковына рыйгулевнинэт калевэтгавык ынкъам кэличитык амрытэнма 265 оʼравэтԓьат
1907 гивик нымнымык Марковок кэлигъютԓьу гитлинэт 80 процентамэл мыкэԓьыт нымытваԓьыт
Кэлик «Анадырский край» Дьячковына гатвыленат: Анадыркэн нутэйиквин, ынкэкин ӈаргынэн, нотагаймычьыт ынкъам умкыт ынкы тыӈэԓьыт, гынникыт-ӈаргыночьыт, ӄаат, галгат, ынныт, вараттэ, тэлеӈкинэт вагыргыт, пыкирыԓьыт русиԓьыт, нымнымыт, ынныӈыттыкин, гыннигӈыттыкин ванвыт, ӄорагынрэтгыргын, ынныӈыттыгыргын, галгаӈыттыгыргын, аӈӄагыннэгӈыттыгыргын, нымытвагыргын, вэлыткогыргын, ӄутти вагыргыт Тан-Богораз В
(1865-1936) Гъурэтлин городык Овруч Волынскыкэн губерниякэн
Гэкэлиткулин Таганрогкэн гимназияк, Петербургыкэн университетык
1886 гивик гавосӄырален Петропавловскыкэн крепостык, ынӄоры мынгыткэн гэвэгты танымчаӈынво гэнэквэтэвлин рытымучьэвэ Средне-Колымскагты
12 тысячтэ верстыт ынан яанэнат лейвык Колымаеквэ ынкъам Чукоткаеквэ, гыюленнинэт лыгъоравэтԓьэн ынкъам айванаԓьэн йилыт
1899 гивик гэтэйкылин Богоразын кэликэл «Чукотские рассказы»
1900-1901 гивиткук Владимир Германович Богораз нэмэ гэнутэлейвылин
Ытлён гатвален Анадырык, Марковок, Каменскоек, Карагак, Паланак, Воямполкак, Тиличикик, Ватыркак
Ынӄоры ӈирэнгивиӈит ынан, вама Нью-Йоркык, тэӈынчичьэннинэт чиниткинэт материалтэ, тэӈыйгуленнинэт ынкъам тайкымгонэн кэликэл «Чукчи»
Ынӈин В
Богораз эргыпатгъэ ымнотаеквэк ӄол ынангыётԓьо этнографо, ынангыётԓьо лыгъоравэтԓьаваратэн вагыргык
Ынан лымӈэ гэтэйкылинэт нымкыӄин рассказтэ ынкъам романтэ («Восемь племен» - ӄол), гэкэлилинэт лыгъоравэтԓьэн лымӈылтэ
(1900-1970) Тихон Захарович Семушкин гъурэтлин 26 июнык 1900 гивик нымнымык Старая Кутля Пензакэн губерниякэн ройыръык крестьянинэн
Гэкэлиткулин Москвакэн университетык
Пэгчиӈу ынан гэлгылинэт этнографиякэн материалтэ
Семушкин гэквэтлин Чукоткагты, ынкатагнэпы ӄитпу рытчынин Эйгысӄынутэйиквин
Чукотка ынан ӄонпы чимгъуу нинэлгыӄин, нинэрэчичевӈыӄин, кэлик нэнатвыӄэн
Ыʼттъыёлкэн повесть «Чукотка» (1938-1940) пэтле гэргыпатлен
Яачы тэйкынин роман «Алитет уходит в горы» (1947-1948)
Ынӄэнат кэлигйит гэтэйкылинэт кинот «Романтики» (1941) ынкъам «Алитет уходит в горы» (1949)
Николай Елисеевич Шундик гъурэтлин нымнымык Михайловка Хабаровскыкэн крайкэн ройыръык крестьянинэн
1939 гивик гэквэтлин Чукоткагты, миӈкы 7 гивиӈит гитлин кэлиныгйивэтыԓьу
1948 гивик ынан гэтэйкылинэт очеркыт «На краю земли советской», эʼмитлён ынӄоры гэтчылин документаԓьныкэн повестё «На краю земли чукотской»
1952 гивик гэтэйкылинэт кэлит «На Севере Даԓьнем», лымӈэ роман «Быстроногий олень»
1977 гивик плыткунин тэйкык роман «Белый шаман», миӈкы гамыкытвылен Чукотка
1981 гивик Шундик нэмэ гатвален Чукоткак
(1905-1979) Александр Иванович Куркутский гъурэтлин Марковок 1905 гивик ройыръык охотникэн
Гэкэлиткулин церковныкэн-приходскыкэн калеткорак
Кэлиткуплыткук ынкы гитлин йилыԓьэтыԓьу русиԓьин ынкъам америкаԓьэн вилуткумигчитԓьэк
Ынин йъэлгытомгын Михаил Павлович Куркутский гитлин члено Анадыркэн уездыкэн комитетэн
Куркутский гэӄитпыԓьэтлин партиякэн ынкъам советкэн мигчирык
1924-1929 гивиткуӈит – секретарь Кулючикин сеԓьсоветык
Ытлён, энма председателё правлениен Усть-Белаякэн кооперативэн, ачгыта гитлин заместителё председателен Анадыркэн райисполкомэн
1934 гивик – член Чукоткакэн окрисполкомэн
1935 гивик гэнъэтлин заместителё председателен Чукоткакэн окрисполкомэн
1938 гивиӈит – Куркутский председатеԓь Анадыркэн райисполкомэн
1950 – Куркутский гэмигчирэтлин райкомык партиен, 1954 – секретарь Чукоткакэн окружкомэн партиен
1957– нэмэ мэгчерымгогъэ Марковкэн районык
1960-1967 – инструктор окрисполкомэн, ынӄоры ӄээӄын амӈырооткэн гивиӈитти гэмигчирэтлин округкэн государственныкэн архивык
Гинэнпиривлин ордена ынкъам медаля
(1915- 1991) Ытлён онмыӄэтпъоравэтԓьо гитлин, кывчемгъоԓьо, таӈъоравэтԓьо, лымӈэ ваӈэӈаво
Ымваӈэт, лыгэн-ым палӄаттагнэты, гэтгымэтлин лымынкы мигчирэтык
1932 гивик Ухсима гэнъэтлин ынанъыттъыёлкэн комсомолӈаво айванаԓьэн варатгыпы
Гэмигчирэтлин райкомык комсомолен, райкомык партиен, воспитателё Увэлекин интернатык, технолого каерак
1967 гивик Ухсима Ивановна пенсияԓьо гэнъэтлин, эʼквыргъам энмэч ӈирэӄ гивиӈитти галяк нэмэ мэгчерымгогъэ – ваӈэԓьо Провидениякэн райбыткомбинатык
1976 гэвэтагнэпы гитлин нинъэйвыткуԓьу кружокык кэлиткуԓьин ваӈэк гыюлетыԓьин
Ухсима Ивановна Ухсима гинэнпиривлин ордена Ленинын
Тэвлянто (1905-1959) Гъурэтлин ройыръык ӄорагынрэтыԓьэн Колёчеӈӄачкэн
Ӈэнӄайъаачеко гамэгчерымголен вилыткуԓьык
1926 гивик Тэвлянто гэкэлиткусӄивлин Ленинградэты Институтэты Айгысӄываратыргэн, кытъаткэ-ым амтъылыӈӈок пэтле ганватлен Чукоткагты
Гамэгчерымголен Анадыркэн райисполкомык, Ӄытрыкин куԓьтбазак, ынӄоры Чаакэн куԓьтбазак
1934 гивик Тэвлянто гэнъэтлин председателё исполкомэн Чукоткакэн округкэн Советэн варатэн депутатыргэн
Ынкы гэмигчирэтлин 1946 гэвэтагнэты
Декабрык 1937 гивик ытлён гэԓьулин депутато Верховныкэн Советэн СССР
Инъэтэтыԓьын раройвавык экономика Чукоткакэн 1939 гивик Тэвлянто гинэнпиривлин ордена Трудового Красного Знамени
Майӈымараквыргын вама Тэвлянто ӈирэче, 1944 ынкъам 1945 гивик, гинэнпиривлин ордена Красной Звезды
4 Элеръугъи Мурыгнутэк элеръугъи
Чавчыват имтилӄытыркыт, ыргынан ӈэлвыԓьыт нагтатымгонат ээгъянвэты, миӈкы гэрэӈлин, гимлылин
Ӈотӄэнат виилыгтык ԓьуркыниткы ӈэйыкӄачайпы таԓьын Элӄэтвээм, йъаяӄыт тынопыткынык ваԓьыт Ватыркаваамчормык ынкъам вээмӄэй Казачка гыргоча, чымче Анадыргыпы
Ымыԓьо ванвыт – йыӄӄайъым!
Ынӈэнӄач танляйвыӈ, таӈпаӈъэвӈытоӈ
Аʼтав, элеръук, мыкыӈ гэлейвэ ӈаргынойпы, гакоргава морыгнотагты
Достарыңызбен бөлісу:
Ытри гаӄэтпынымытваленат 1977 гивик Чукоткакэн округкэн комитета ВЛКСМ ганвэтгыԓьавлен премия нынныԓьын Тэвлянтон рыпъёно студентэты эвынӈуткэкыԓьин нымытваԓьэн
(1925- 1982) Гъурэтлин онмыԓьынымнымык, ройыръык ӄорагынрэтыԓьэн
1940-1941 гивиткуӈит гитлин пастухо, гамэгчерымголен-ым еп 1937 гивик
1941 гивик Эʼйӈэвтэгын гэнӈивылин товариществота гыёлятынво счетоводо Пловеркэн колхозкэн калеткорагты
1942-1947 гивиткук гитлин счетоводо колхозык «Онмэлен», «Новая жизнь», «Победа» Анадыркэн районкэн
Сентябрйъэлгытагнэпы 1947 гивикин – инструктор-бухгалтер Анадыркэн райземотделык
Мартатагнэпы 1948 гивикин – председатеԓь колхозэн «Передовик» Анадыркэн районкэн (нымным Туманское)
1949-1950 – инструктор окрисполкомэн
1950-1952 – Хабаровскыкэн крайкэн парткалеткоран
1952-1953 – заведующий оргинструкторкэн отделен Чукоткакэн окрисполкомэн
Мартатагнэпы 1953 гивикин – председатеԓь Чукоткакэн райисполкомэн февраԓьтагнэты 1955 гивикин
1955 – заведующий общий отделен Чукоткакэн окрисполкомэн ынкъам лектор ОК КПСС февраԓьтагнэты 1958 гивикин
Гитлин йилыԓьэтыԓьу газетак «Советкэн Чукотка» 1958-1962 гивиткук
1962-1963 – заведующий Красненокэн челгыракэн
1967 – заведующий оргинструкторкэн отделен Чукоткакэн окрисполкомэн
Март 1969 – заместитеԓь председателен Чаакэн райисполкомэн августатагнэты 1970 гивикин
Сентябрьтагнэты 1970 – заведующий организационныкэн-инструкторкэн отделен Чукоткакэн окрисполкомэн
Июньтагнэпы 1975 гивикин – заместитеԓь председателен Чаакэн райисполкомэн, эрым управлениен сеԓьскакэн хозяйствэн
1968-1972 – гэкэлиткулин партиякэн эквычьыкалеткорак, ваԓьын ЦК КПСС
1975-1979 – заместитеԓь эрмин управлениен сеԓьскакэн хозяйствэн Чукоткакэн окрисполкомэн
Апреԓь 1979 – февраԓь 1981– заместитеԓь редакторэн газетэн «Советская Чукотка»
Владимир Иванович Эʼйӈэвтэгын онмыӄэтпъоравэтԓьо гитлин, гыттапармо
Инъэтэтыԓьын раройвавма экономика ынкъам куԓьтура Чукоткакэн ытлён гинэнпиривлин ордена «Знак Почета» ынкъам ӈроӄ медаля
(1930-2001) Гъурэтлин эмнуӈкы Чаакэн районык
Гэкэлиткулин партшколак Анадырык
Гэмигчирэтлин агиткуԓьтбригадак совхозкэн «Певек»
Гитлин председателё Ырыткучьыкин сеԓьсоветык
Ынинэт грэпыт, стихыт, лымӈылтэ гакалейпатленат газетак ынкъам аԓьманахык «На Севере Даԓьнем»
1985 гивик Магаданык гэтэйкылин ынин кэликэл лыгъоравэтԓьэн ынкъам русиԓьин йилымил
Калейпатынво гантэнмавлен Иван Оʼмрувъена
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 557
Рывъёԓьавъё 4
Чукоткакэн автономныкэн округ «Эйгысӄын» №1 (32), 28 январык 2004 г
Тайкыё газетак «Крайний Север» С
1 2005 гивинит 12 январык – 40 гивиӈитти нъэлгъэт, титэ поселок Анадырь гэтчылин городо (1965)
Игыр городык варкыт: Чукоткакэн филиал Даԓьневоточныкэн отделениен Россиякэн Академиен Наукэн (СВКНИИ), Чукоткакэн отделение Тихоокеанскыкэн наукагъёляткэн рыбохозяйственныкэн центрэн (ЧукотТИНРО)
Городык варкыт кинотеатр «Полярный», Музейныкэн Центр «Наследие Чукотки» ынкъам радиостанция «Пурга»
Анадырык тэйкыркын газета «Крайний Север» ынкъам ынкэкин приложение «Эйгысӄын»
2004 гивик Анадырык ганымытваленат мыкыӈ 11 тысячык оʼравэтԓьат
Игыр Анадырык нэтэйкыплыткуркынэт Дворец куԓьтурэн, миӈкы ратвагъа ымы музей, тэйкыплыткуркын Храм
Анадырь – ӄол майӈыпорт ыʼтвыткукин Северо-Востокык Россиен
17 январык – 55 элеӈитти Зоя Ненлюмкинан, айванаԓьэн поэтессан (1950)
Зоя Николаевна Ненлюмкина гъурэтлин Нууӄэк
Гэкэлиткулин Анадыркэн педучилищек
1967-1972 гивиткуӈит гэмигчирэтлин радиок Анадырык
Гитлин кэлиныгйивэтыԓьу нымнымык Новое Чаплино, ынӄоры Провиденияк
1976 гивик гаялгытлен Анадырэты
Ынинэт стихыт накалейпатымгонат областякэн ынкъам округкэн газетак, аԓьманахык «На Севере Даԓьнем» ынкъам журналык «Даԓьний Восток»
1977 гивик Ненлюмкина гатвален Ыʼттъыёлкэн мурыгнутэкин семинарынвык ӈиныԓьин литераторэн Эйгысӄыкин ынкъам Даԓьний Воетоккэн
1979 гивик Магаданык гэтэйкылин ынин кэликэл «Птицы Наукана» ынкъам ытлён, эвыр ыныкстихык йилыԓьэтыԓьын Александр Черевченко гинэнпиривлинэт премията Магаданкэн комсомолен
1982 гивик Данияк гэтэйкылин ынин кэликэл, лымӈэ Парижык гакалейпатленат ынинэт стихыт
2002 гивик Зоя Ненлюмкина гэнъэтлин лауреато литературныкэн премиен нынныԓьын Юрий Рытгэвын
2003 гивик Санкт-Петербургык гэтэйкылин ынин кэликэл «Избранное»
Ненлюмкинан варкыт лымӈэ ӄутти кэлит, ымы кмэӈэты тайкыёттэ
НымытваркынАнадырык
23 февралык – 60 элеӈитти оʼраттагнэпы Вера Иʼвӈэвыт, чукоткакэн поэтесса ( 1945 - ?)
Вера Ивановна Иʼвӈэвыт гъурэтлин ройыръык ӄорагынрэтыԓьэн нымнымык Мэйӈыпилгын Беринговкэн районкэн
Гэплыткулинэт ынан 10 класстэ
1966 гивик ынан гантомгавлен лыгъоравэтԓьэн грапчакэн-млявкэн ансамбԓь «Дружба»
Ынан чинит нинэтэйкыӄинэт стихыт лыгъоравэтԓьаелымэл
Вера Иʼвӈэвыт гитлин секретаро исполкомэн сеԓьсоветэн Мэйӈыпилгык
Ынӄоры эмнуӈкы гатвален, ӄорагынрэтбригадак
Ыʼттъыёлкэнат ынинэт стихыт гакалейпатленат газетак «Советкэн Чукотка» ынкъам журналык «Даԓьний Восток» 1970 гивик
8 мартык - 75 элеӈитти оʼраттагнэпы Юрий Рытгэв, чукоткакэн писатеԓь (1930)
Юрий Сергеевич Рытгэв гъурэтлин нымнымык Увэлен Чукоткакэн районкэн
Нивӄинэт, ытлён гэтэӈкэлиткулин, гэӄитпыԓьэтлин ымыԓьо лыги лыӈкы, тэнчичевык
Кэлиткуплыткук 7 классык, нымнымык Нууӄэн гитлин аӈӄагыннэгӈыттыԓьо, поселкак Провидения – грузчико портык, гитлин тымӈэмэгчетԓьо ынкъам йилыԓьэтыԓьу нотагаймычьыэнарэркэн партияк
1946 гивик Анадырык калеткомгогъэ педучилищек
Гамэгчерымголен корреспонденто газетак «Советская Чукотка», миӈкы гакалейпатленат ыʼттъыёлкэнат ынинэт стихыт, статьят, заметкат
Анадырык кэлиткуплыткук гакалеткомголен Ленинградкэн университетык
1954 гивик кэлиткуплыткугъи факуԓьтетык журналистикэн
Калеткома Ленинградык Рытгэвынэ гэйилыԓьэтлинэт кэлит русиԓьин тэкэлиӈыԓьин, ӄымэл-ым нымкыӄин вагыргыт тэкэлиӈкин ынан гыюленнинэт
1951 гивик ынинэт рассказтэ, повестит натайкымгонат аԓьманахык «Молодой Ленинград», газетак «Смена», журналык «Огонек», «Даԓьний Восток», «Новый мир», ӄутти
1953 гивик такнигаӈынвык «Молодая гвардия» елыԓьатъё А
Смолянына гэтэйкылин Рытгэвын ынанъыттъыёлкэн кэликэл «Люди нашего берега»
Ынӄоры гэтэйкылинэт: «Имя человека» (1955), «Чукотская сага» (1956), трилогия «Время таяния снегов» ( 1957-1958)
Ытлён эргыпатгъэ мурыгнутэк ынкъам Сегодня в номере: Календарь знаменатеԓьных и памятных дат поЧукотскому автономному округу на 2005 год – 1, 2, 3 и 4 стр
2 ымы ӄулинутэткук
Ынӄоры Рытгэв ганымытвален Магаданык, гитлин корреспонденто газетэн «Магаданская правда»
Николай Козловына, Борис Некрасовына, Петр Нефедовына ынкъам ӄутти русиԓьин писателык рээн гитлин энантомгавыԓьо областякэн тэкэлиӈыԓьин организацияк
Ынӈингивиткук ытлён гэтумгыԓьэтлин ымы лыгъоравэтԓьэн ынкъам айванаԓьэн тэкэлиӈыԓьык рээн – Виктор Кэвылӄутынэ ынкъам Юрий Аӈӄана рээн
1958 гивик ынан тэйкынин ыʼттъыёлкэн повесть «Время таяния снегов», 1962 гивик – роман «В долине Маленьких Зайчиков», «Айвангу» (1963), «Самые красивые корабли», «Сон в начале тумана» (1970), «Иней на пороге» (1971), «Белые снега» (1975), «Конец вечной мерзлоты» ( 1977)
Ынӄоры гэтэйкылинэт кэлит «Остров надежды» (1987), «Интерконтинентаԓьный мост»(1989)
Ӈотӄоры русиԓьин йилымил Рытгэвын кэлит люнтэйкыԓьыт – 2001 гэвэтагнэты, эʼквырга-ым ынӄэнат нытэйкыӄинэт ӄулинутэткук Европэн ынкъам Азиен
Юрий Рытгэвын яачыӈкэнат гивиткук гэтэйкылинэт Россияк кэлит: «В зеркале забвения» (2001), «Чукотский анекдот» (2002), «Скитания Анны Одинцовой» (2003), «Последний шаман» (2004)
Гинэнпиривлин орденна «Знак Почета», «Дружбы народов», «Трудового Красного Знамени»
Лауреат Государственныкэн премиен и ӄутти ӄулинутэкин премиен
10 апрелык – 75 элеӈитти оʼраттагнэпы Клавдия Гэвытваал, чукоткакэн поэтесса, лымӈылгэчеԓьын, Эргыпатыԓьын мигчитԓьэн куԓьтурэн (1930-2001)
Чукоткакэн лымӈылгэчеԓьын ынкъам тэгрэмӈыԓьын Клавдия Ивановна Гэвытваал гъурэтлин ырыткучьыкин эмнуӈкы
Гэкэлиткулин Пээкик, ӈирэнгивикин советкэн-партиякэн калеткорак
Гэмигчирэтлин партиякэн органык, сеԓьсоветык
Ынӄоры гэнъэтлин куԓьтурамэгчетԓьо
Ынан гантомгавлен Ырыткучьык тэлеӈкинэткукин ансамбԓь «Йыӈэттэт»
1983 гивик Гэвытваал гатвален мурыгнутэкин семинарынвык ӈиныԓьин тэкэлиӈыԓьин Магаданык
Ынинэт стихыт пэгчиӈу нэтчынэт ынкъам елыԓьатымгонэнат магаданкэн поэта Владимир Першинына
1985 гивик гэтэйкылин Магаданык кэликэл Гэвытваалын, миӈкы гакалейпатленат ынинэт стихыт ынкъам грэпыт
27 апрелык – 140 гивиӈитти оʼраттагнэпы В
Тан-Богораз, ученый, этнограф, писатеԓь (1865-1936)
Богораз Владимир Германович гъурэтлин Волынскыкэн губернияк, гэмэйӈэтлин Таганрогык
Кылгынча элеӈитыԓьу гакалеткомголен Петербургыкэн университетык, эʼквырга-ым калеткома 2-ӄэв курсык гэнвылин, экэвкитыԓьын вагыргынлягыргэты, ынкъам гэнэквэтэвлин Таганрогэты, миӈкы ынан гантомгавлен кружок ынкъам винвэ ваԓьын типография
Ӄитпыԓьэтыԓьын организацияк «Народная воля» гавосӄырален, ынӄоры гэнӈивылин 10 гэвэгты Северо-Востокэты
Экулымэкин нутэк вама ынан пэгчиӈу рытчынинэт нымытвавагыргыт айгысӄываратыргэн
1895 гивик гатвален экспедицияк А
Сибиряковын, титэ румэкэвнинэт лымӈылтэ, рэйгуленӈынинэт йилыйил, экономика, куԓьтура чавчывэн лыгъоравэтԓьэн ынкъам ӄаарамкэн
Гатвален Америкак, мэӈӄо гэквэтлин Тихоокеанскыкэн экспедициягты (1900-1901)
Экспедицияма ытлён гатвален нымнымыткук чавчывэн Анадырваамчормыкэн
Америкак вама гэмигчирэтлин Музейык историен, миӈкы тэӈынчичьэннинэт гэчеёттэ материалтэ Чукоткак
1904 гивик ганватлен Россиягты
1904-1910 гивиткук англияԓьэн йилымил гэтэйкылинэт ынинэт 4 кэлит монографиен «Чукчи»
Ынкы Богораз эргыпатгъэ кывчемгъоэтнографо ымыԓьэты нутэйиквик
Америкак вама Богоразына лымӈэ гэтэйкылинэт ӈирэӄ романтэ вагыргыгъет айгысӄываратыргэн, лымӈэ рассказтэ
1917 гивиплыткук гэмигчирэтлин Музейык антропологиен ынкъам этнографиен Академиен наукэн, 1921 гэвэтагнэпы-ым – профессоро Географическыкэн институтэн, ваԓьын Ленинградкэн университетык
1924 гивик Богораз гинъэтэтлин рытомгавынво Комитет Эйгысӄин, ваԓьын Президиумык ВЦИК
Ытлён эмӄитпыԓьэтык 1930 гивик гантомгавлен Институт варатыргэн Эйгысӄин
Нымкыӄин гивиткуӈит ынан эӈъэлю гэлгылин энантомгаквыргын калечетгыргык айгысӄываратыргэн
1932 гивик гэтэйкылин «Челгыкалекал» – тэӈвыткукин учебник лыгъоравэтԓьаелымэл
1934-1939 гивиткуӈит гэйилыԓьэтлин русиԓьыйилымил монография «Чукчи»
9 майык – 75 гивиӈитти оʼраттагнэпы И
В Поломошнов, кэлиныгйивэтыԓьын, ученый, тэкэлиӈыԓьын (1930-1999)
Иван Васиԓьевич Поломошнов гъурэтлин нымнымык Боԓьшая Речка Алтайскыкэн крайкэн ройыръык крестьянинэн-ӈъоԓьэн
Ыннанмытлынча элеӈитыԓьу йытоткоԓьык рээн гэпкитлин Анадырэты, ынӄоры ялгытгъат ытри Марковэты
Гэплыткулинэт 10 класстэ ынкъам Анадыркэн педучилище
Гэкэлиткулин Ленинградкэн пединститутык, миӈкы моонэнат тэйкык стихыт ынкъам очеркыт
1959 гивик ганватлен Чукоткагты, гитлин директоро калеткорак Беринговкэн ынкъам Анадыркэн районык
1977 гивик гэнъэтлин члено Союзэн журналистэн
Ынӈингивик ынан гэтэйкылин лымӈылкалекал, 1991 гивик – ӈирэӄэв кэликэл
23 майык – 75 гивиӈитти оʼраттагнэпы Юрий Аӈӄы, ыʼттъыёлкэн айванаԓьэн поэт (1930-1960)
Юрий Михайлович Аӈӄы гъурэтлин нымнымык Уназик (Чаплино) Чукоткакэн, игыр Провидениякэн районкэн
1939 гивик ройыръын гаялгытлен поселкагты Комбинат Анадыркэн районкэн
1945 гивик этлыгкэ гэнъэтлин, Юрий паагъэ кэлиткук, ипэ мэгчерымгогъэ танныӈзаводык
16 элеӈитыԓьу гамэгчерымголен райкомык комсомолен, гивиӈит галяк нъэлгъи заведующино пионермэгчеркэн отделык, ынӄоры галяк ӈирэӄ гивиӈитти нэнӈивыгъэн калетконвы Ленинградэты пединститутэты
1950 гивик паагъэ кэлиткук институтык, ипэ моогъэ гыюлетык риӈъэтвыткуԓьу Балашовскыкэн маравраткэн С
3 равраткэн училищек
1952 гивик кэлиткуплыткугъи ынкъам мэгчерымгогъэ Эйгысӄыкин территориаԓьныкэн управленияк ГВФ
1953 гивик гэнӈивылин гыёлятынво командиро риӈъэтвык ЛИ-2 городэты Ряжск
1954 гивик гапаален маравратыԓьо итык ынкъам ганватлен Чукоткагты
Гэмигчирэтлин кытэ винрэтыԓьу капитанэн аӈӄагыннэгӈыттыкэн ыʼтвык
1955 гивик калеткомгогъэ Анадыркэн педучилищек
Ыʼттъыёлкэнат стихыт ынан гэтэйкылинэт студентэн журналык «Юность»
1957 гивик гатвален Ыннанмытлыӈӄав Ымнотаеквэкэн фестивалык ӈиныԓьин ынкъам студентэн
Кэлиткуплыткук педучилищек 1958 гивик ытлён нэмэ гэнъэтлин риӈъэтвыткуԓьу АН-2 Анадыркэн авиаотрядэн
1959 гивик гэтэйкылин ыʼттъыёлкэн кэликэл кмэӈэты
24 майык – 75 гивиӈитти оʼраттагнэпы Виктор Энмынкау, чукоткакэн поэт (1930-1992)
Виктор Васиԓьевич гъурэтлин нымнымык Янраӈай Чукоткакэн районкэн
Гэкэлиткулин Анадыркэн педучилищек
Еп студенто энма ынан гамголенат тэйкык стихыт
Кэлиткуплыткук отделенияк журналистикэн Хабаровскыкэн партиякэн эквычьыкалеткорак гэмигчирэтлин партиякэн ынкъам советкэн органык
Ынинэт стихыт гакалейпатленат газетак «Советкэн Чукотка», аԓьманахык «На Севере Даԓьнем», ӄутти кэлик
26 июнык – 105 гивиӈитти оʼраттагнэпы Тихон Семушкин, писатеԓь (1900-1970)
Тихон Захарович Семушкин гъурэтлин нымнымык Старая Кутля Мокшанскыкэн районкэн Пензенскыкэн губерниен крестьяныԓьэн ройыръык
Ынан гэплыткулин церковныкэн-кэлиныгйивэткин калеткоран
Гамэгчерымголен 16 элеӈитыԓьу калеткорак Сибиркэн
1921 гивик гакалеткомголенн физико-математическыкэн отделенияк педфакуԓьтетэн Москвакэн университетэн
Ынӈингивик ынан читаймгонэнат кэлит Эйгысӄыкин нутэгйит Владимир Германович Тан-Богоразын
Тэкэлигнин Богораз, ынӄоры экспедицияк рээн эквэтгъи Чукоткагты
Ӈыроча гатвален Чукоткак
Гитлин нэмыӄэй энантомгавыԓьо Чукоткакэн куԓьтбазак
Амӈыроотча гивигъи Даԓьний Востокык, лымынӄо гэлейвылин маглята ынкъам гэкэӈэ
1931 гивик гэмигчирэтлин Москвак Комитетык национаԓьностэн Наркоматэн просвещенниен, гэвинрэтлин Богоразына рытомгавык чукоткакэн письменность, тэйкык ыʼттъыёлкэнат учебникыт калеткораткогты Эйгысӄыкин
Ынан гэтэйкылинэт романыт «Алитет уходит в горы», «Жизнь во ԓьдах», «На Чукотке», «Угрюм-Север», ӄутти
26 июнык – 75 гивиӈитти оʼраттагнэпы Владимир Тымӈъэттъывъе, чукоткакэн поэт (1930-1965)
Владимир Мартынович Тымӈъэттъывъе гъурэтлин Энурмик Чукоткакэн районкэн
Пэтле гэпэлӄэтлин ынин ытлыгын, ытԓьэн гатваленат ыннанмытлыӈыргатрэ нэнэнэт
Володя винрэтыԓьу гитлин ытԓьак, охотнико
Гэкэлиткулин Анадыркэн педучилищек
Ыʼттъыёлкэнат стихыт ынин гакалейпатленат студентэн журналык «Юность»
1957 гивик ытлён гатвален Москвак Ыннанмытлыӈӄав Ымнотаеквэкэн фестивалык ӈиныԓьин ынкъам студентэн
Стихыт ынин гакалейпатленат газетак, аԓьманахык «На Севере Даԓьнем», журналык «Даԓьний Восток»
30 июлык – 85 гивиӈитти оʼраттагнэпы Николай Шундик, писатеԓь (1920-1995)
Николай Елисеевич Шундик гъурэтлин деревняк Михайловка районык имени Лазо Хабаровскыкэн крайкэн
Гэкэлиткулин педучилищек
Чукоткак ӄитпыԓьэтыԓьын инэныйгулевкы калеткорак гинэнпиривлин ордена «Знак Почета»
Ынан тэӈыйгуленнин лыгъоравэтԓьэн йилыйил, вагыргыт, история
Тэйкынинэт пэтле кэлит «На краю земли советской» (1948), галяк гивиӈит – «На земле Чукотской»
1947 гивик гамголен кэлиткук Хабаровскыкэн пединститутык
1949 гивик гэнъэтлин члено Союзэн писателен СССР
1952 гивик гэтэйкылин повесть «На Севере Даԓьнем», ынӄоры – роман «Быстроногий олень»
Тэйкынинэт пьесат «Двенадцать спутников», «Одержимая», «Сергей Есенин»
Ынӄоры – роман «Родник у березы» (1961), повесть «С красной строки» (1963), роман «Белый шаман» (1977), эʼмитлён тэйкык Николай Шундик гинэнпиривлин Государственныкэн премията РСФСР
Лымӈэ ынин гатваленат ӈирэӄ ордентэ – Трудового Красного Знамени ынкъам Дружбы народов
Августык – 75 элеӈитти Анна Нутэтэгрыӈэн, ынанъыттъыёлкэн ӈэвысӄэтин-председателен Чукоткакэн окрисполкомэн, депутатэн Верховныкэн Советэн СССР (гъурэтлин 1930 гивик)
Анна Дмитриевна Нутэтэгрыӈэ гъурэлин ройыръык лыгъоравэтԓьэн-гыннигӈыттыԓьин Рыркайпияк Шмидтыкин районкэн
Кэлиткуплыткук Пээкик ытлён гамголен кэлиткук Анадыркэн педучилищек
Кэлиткуплыткук ынкы гамэгчерымголен окружкомык комсомолен
1954 гивик гакалеткомголен Центраԓьныкэн комсомолен калеткорак, ваԓьын ЦК ВЛКСМ
Кэлиткуплыткук гэԓьулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС
Августык 1961гивик гэԓьулин председателё Чукоткакэн окрисполкомэн, ынӄоры депутато Верховныкэн Советэн СССР
Ытлён энма председателё Чукоткак гамголенат мыктараӈык нымнымыткук округэн, гантомгавленат приискыт «Комсомоԓьский» ынкъам нынныԓьын ХХII съездэн КПСС, гамголен тэйкык Билибинкэн атомкэн электростанция, нымкыӄин имыръэнут куԓьтуравагыргыкэн, нымытвакэн, сеԓьскакэн хозяйствэн ганаройвавымголен
Нутэтэгрыӈэ гатвален Японияк, Францияк, Канадак правитеԓьственныкэн делегацияк
1970 гивик А Д
Нутэтэгрыӈэ гакалеткомголен партиякэн Эквычьыкалеткорак, ваԓьын ЦК КПСС
Гэмигчирэтлин ыʼттъыёлкэн секретаро Оԓьскыкэн райкомэн партиен
Нутэтэгрыӈэ нымытваркын Москвак
5 декабрык – 60 гивиӈитти оʼраттагнэпы Андрей Гажа, поэт (1945-2003)
Андрей Андреевич Гажа гъурэтлин городык Белогорск Амурскыкэн областэн
1962 гивик ынан тэйкынинэт ыʼттъыёлкэнат стихыт
1968 гивик ыʼттъыёлкэнат пылвынтынтоԓьык С
4 рээн приискэн «Ленинградский» Андрей Гажа гэпкитлин Чукоткагты
1969 гэвэтагнэпы гамэгчерымголен газетак «Советская Чукотка»
Ынинэт стихыт гакалейпатленат Москвак, Хабаровскик, Владивостокык, Магаданык, журналык «Даԓьний Восток», аԓьманахык «На Севере Даԓьнем», нымкыӄин газетак
Ынан гэйилыԓьэтлинэт стихыт Иван Оʼмрувъен, Сергей Тиркыгиӈын, ӄутыргин
Ыʼттъыёлкэн кэликэл «Яблоко Ньютона» гэтэйкылин 1969 гивик Хабаровскык, ӈирэӄэв «Улетающий Анадырь» – 1980 гивик Анадырык, ӈыроӄав «Нет лучшего лекарства, чем любовь» гэтэйкылин Анадырык, эʼмитлён тэйкыплыткук Андрей Гажа гинэнпиривлин литературныкэн премията нынныԓьын Юрий Рытгэвын
10 декабрык – 75 гивиӈитти рытомгавтагнэпы Чукоткакэн автономныкэн округ (1930)
Чукоткакэн автономныкэн округ гантомгавлен Постановлениягъет ВЦИК РСФСР
Декабрык рэнъэлӈыт 75 гивиӈитти рытомгавтагнэпы Чукоткакэн алфавит (1930)
1930 гэвэгты гэнумэкэвлинэт нымкыӄин материалыт лыгъоравэтԓьэн йилыгйит
Ынанъыттъыёл гэмкыйгулетлин ынӄэн Владимир Германович Богоразына
Ынкъам гыюлетык йилыйил ынӈингивик ӄынвэр гантомгавлен чукоткакэн алфавит
2005 гивик лымӈэ рэнрынгиивӈыт: 400 гивиӈитти оʼраттагнэпы Семен Иванович Дежнев, русиԓьин нутэйгулетлейвыԓьын (1605-1673)
100 гивиӈитти оʼраттагнэпы Тэвлянто (1905-1959), председатеԓь Чукоткакэн окрисполкомэн, ынанъыттъыёлкэн выёԓьын Чукоткайпы Верховныкэн Советык СССР
90 гивиӈитти оʼраттагнэпы Ухсима (1915-1989), эргыпатыԓьын айванаԓьэн гыёлваӈэӈав
Гэтэйкылин мигчитԓьэ округкэн бибилиотекак Натаԓья Гуляевана, гэйилыԓьэтлин ынкъам гэнйылгэтлин Иван Оʼмрувъена
75 гэвэгты Рытгэвын Кэлигйит «Ленинградский рассвет» Ринтын гакалеткоӈӈолен Ленинградкэн университетык
Мычвын лыгъоравэтԓьаӈэнӄаен нымытвагыргык гатваӈӈолен – ытлён гэпкирлин эквыӈаеты
Игыр-ым ынӄэн тыттатъёлгын
Ытлён рэнъэлы писателё, ынан ранымӈылявӈынэнат оʼравэтԓьат, миӈкэмил нынымытваӄэн ынин варат, ынин история ынкъам эгыръылёкэн нымытвагыргын
Оʼравэтԓьэн нымытвагыргын ванэван утгыкыԓьу ынкъам тэӈэкээткукыԓьу нытвагъан
Аʼӄавагыргыт, таӈвагыргыт, энъататгыргыт, кынтачьатгыргыт ынкъам ӄалмычьатгыргыт, энатымӈэквыргыт, коргэты ваԓьыт ԓьовылгыткоогыргыт – таӈымыԓьо ынӄэнат нытваӄэнат нымытвагыргык оʼравэтԓьэн
Ымыԓьо ынӄэнат нэмыӄэй гатваленат студентагты Ринтынэ, ытръэч-ым ымыԓьорык ынӄэн арыкнынъомравӄэн кувчемгъовагыргын
Рымагтэты Ринтынэ нинэԓьуӄинэт ӄутти лымӈэ элвэԓьинэт вагыргыт
Театр, тэпъайӈагыргын, аʼйӈанаӈаткогыргын гатваӈӈоленат ынин нымытвагыргык
Кэлит ӄонпы ынык рээн гатваӈӈоленат
Ыргынан Ринтынэ гэнвэнтэтлин «ӄэргычьын ӄолевагыргэты» ынкъам гэтэнӄитпыӈлин ытлён писатеԓькэн мэгчера тынвэты
Ринтын студентано нытваӄэн, ытръэч-ым ынан эмӄэлелвынэ лыги нинэтчыӄин, иӈӄун ынан тывъёлӄылтэ ымыԓьорыкы ръэнутэт ынан гэԓьулинэт, лыги галгыӈӈоленат, вэнратынвы оʼравэтԓьат, иӈӄун ръэнутэт ыргынан люнԓьутэ гэнтылинэт
Ынан тывъёлкылтэ нымкыӄинэт вагыргыт
Калейпы «Рилти эрмэвыркыт рэӈамъянма»
Тиркытир еп ининикэ аӈӄайпы, Чейвын-ым энмэч нытэгрэтӄин аӈӄачормэты, элгыӄайъытвэты
Тагратыӈок ынан рыгъевнинэт ӈэвъэн ынкъам ӈээкык
Аӈӄаӈав ӄутысӄычетгъи йылӄыёлгыткынгыпы ынкъам рымлявыӈӈонэн ывик
Ытлён ныпиӈкуткуӄин чьанотайкочаткынык, титэ ывэрайпы комнатэты ээʼкугъи капчачавыԓьын ытля: – Ръэнут ӈутку виврэԓьэтыркын?
Чайкойӈыт рыпэт иттилыткуркыт
Ынан энэчгытэты гэтаӈӈонэн ӈээкык
– Физкуԓьтураткоркын?
Аӈӄаӈав левтынилюгъи, панэна пэӈкоткома
– Ванэван ӄыӄытрирэ ынӈин итык интернатык?
– Рэӄын ивыркын, ыммэм?
Гимнастика тайкыёлӄыл амӄынъычо
Гымнан гыныкы, ӄнур председателеты Советэн, мурык нымнымык тэйкыйгут тырэнтыӈын ӄэплывичвэткин ваны
– Энмэч аны ӄилгытэв ынкъам ӄычайпавысӄэв
Ярайпы ӈытогъат чеэкэй
Нылеӄинэт ачгыта – ытԓьа ынкъам ӈээкык, ынкъам ымыԓьорык рырынгиивыԓьэ вайманэты нивӄинэт: «Еттык!»
Ымыԓьонымныма энмэч лыги нылгыӄин, иӈӄун ӈээкык гынниӈӈыттыԓьин Чейвынин гъэнӄэтлин рымагтэты кэлиткук ынкъам гэпэлӄынтэтлин ярагты
Чымӄык, ынӄэн пыӈыл валёмык аʼткэӈэты нылевтынилюӄинэт, ӄутти-ым ваннатэты нивӄинэт, иӈӄун ынӄэн майӈыкоргав, титэ чиниткин кмиӈын ярак варкын
Ӄэлюӄ-ым ытри тъэръэв игыр ваӈӈогъат ытԓьарык ынкъам ытлыгырык рээн
Лыгэн эвыр уʼрэтинэӈу – кмэӈыран, ынӄоръым интернат
Ыныкит-ым нымнымык ытръэч торымгокалеткоран, ынпыянвыт нэнэнэт ныԓьуӄинэт вытку ԓьэлеӈкы паӈъэвӈытома
Элек ытри нэквэтӄинэт пионерлагерэты
Таӈыӈ, титэ ченэтъярак валёмыркын ӈинӄулиӄул
Елыԓьатъё Май Легковына
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север»
Гэтэйкылин Такалеӈынвык «Крайний Север» Тагазенӈыԓьын Иван Оʼмрвуъе Тайкыёттэ 557
Рывъёԓьавъё 1
Чукоткакэн автономныкэн округ «Эйгысӄын» №2 (33), 25 мартак 2005 г
Тайкыё газетак «Крайний Север» С
1 Рытгэвын – 75 Юрий Сергеевич Рытгэв гъурэтлин 8 мартык 1930 гивик
Гэкэлиткулин Увэлек, ынӄоры педучилищек Анадырык ынкъам Ленинградкэн университетык
Калеткома ынан гэтэйкылинэт ыʼттъыёлкэнат стихыт, пыӈылтэлтэ
Ынан калеткома Ленинградык гэйилыԓьэтлинэт русиԓьин елепы кэлит А
Пушкинын, М
Горькийын ынкъам Т
Семушкинын
Ыʼттъыёлкэнат кэлит Рытгэвын гэтэйкылинэт 50-ӄав гивиткук аԓьманахык «Молодой Ленинград», газетак «Смена», журналык «Огонек», «Даԓьний Восток», «Новый мир», ӄутти
1953 гивик такнигаӈынвык «Молодая гвардия» елыԓьатъё А
Смолянына гэтэйкылин ынанъыттъыёлкэн кэликэл Рытгэвын «Люди нашего берега»
1954 гивик Юрий Рытгэв гэнъэтлин члено Союзэн писателен СССР
Эчги тэйкынин кэликэл «Чукотская сага», гэргыпатлен мурыгнутэк ынкъам ӄулинутэткук
Кэлиткуплыткук Ленинградык ытлён ганымытвален Магаданык, гитлин корреспонденто областякэн газетак «Магаданская правда»
Ынкы мэгчеранма тайкымгонэн трилогия «Время таяния снегов» (1958-1967), миӈкы гатвылен майӈатгыргын тыӈэрэтин
Кэлимкык «Прощание с богами» (1961), «Вдолине маленьких зайчиков» (1963),«Айвангу» (1966), «Самые красивые корабли» (1968), «Нунивак» (1963), «Волшебная рукавица» (1963), «Метатеԓьница гарпуна» (1973), «В тени айсберга»(1971), «Полярный круг» (1977) Рытгэвынэ гатвыленат тэлеӈкинэт ынкъам игыркинэт вагыргыт лыгъоравэтԓьэн, айванаԓьэн ынкъам ӄутыргин айгысӄываратыргэн, микынти гинъэтэтлинэт ӄэтпынымытвак чьэчеӈнутэк, пылчемгъогты, тъэвчемгъогты чинит гавагыргынтомгавленат рэегтэлӈык
Ынан лымӈэ гэтэйкылинэт романтэ «Сон в начале тумана» (1970), «Иней на пороге» (1971), «Белые снега»(1975), «Конец вечной мерзлоты» (1977), «Магические числа» (1986), «Остров надежды» (1987), «Интерконтинентаԓьный мост» (1989), «Белый снег покинутых стойбищ» (1993), «Кто убил доктора», «В зеркале забвения», «Чукотский анекдот», «Скитания Анны Одинцовой», ӄутти
Юрий Рытгэв итыркын лауреато Государственныкэн премиен РСФСР нынныԓьын М
Горькийын
Кэлик «Современные легенды» («Игыркинэт лымӈылтэ») Рытгэвынэ гатвыленат лыгъоравэтԓьэн ынкъам айванаԓьэн вагыргыт лымӈылыгъет ынӄэнат варатыргэн Чукоткакэн
Нымкыӄин очеркыт, статьят, эссет ынан гамыкытвыленат газетак ынкъам журналык
Юрий Сергеевич Рытгэв гэӄитпымигчирэтлин ЮНЕСКОк, гатвален нымкыӄин государствок, ытлён гинэнпиривлин ордена «Знак Почета», Дружбы народов, Трудового Красного Знамени
Нымытваркын Санкт-Петербургык
Достарыңызбен бөлісу:
Лымӈэ ӄутти кэлит, тайкыёттэ Ю
Рытгэвынэ «Имя человека» (1955), «Жизнь наших людей» (1955),«На шхуне «Мэри Сайм» (1955) – кэрэкыԓьин ынкъам русиԓьин йилымил, «Судьба человека» (1956), «Конергинская волшебница» (1960), «Выялянма» (1963) –лыгъоравэтԓьэн йилымил, «Крыԓья крепнут в полете» (1964), «Морж раздора» (1964), «Голубые песцы» (1964), «Медвежий компот» – стихыт (1965), «Люди северного сияния» (1969), «Умӄин компот» – лыгъоравэтԓьэн йилымил, «Операция «Чукотка» (1974), «Молчание в подарок», «Прямо в глаза» (1985), «Иʼрвытгыр, или Повесть-путешествие во времении пространстве по Берингову проливу» (1988) – лыгъоравэтԓьэн йилымил, «Путешествие в молодость, или Время красной морошки» (1991), ӄутти
Калейпы «Писатели Чукотки», стр
Сегодня в номере: Первому профессионаԓьному чукотскому писателю Юрию Рытхэу исполнилось 75 лет– 1-4 с
О съезде коренных народов Чукотки, новость из Хатырки и дебют Зинаиды Тагрытваԓь – 4 с
2 Рытгэвын – 75 Кэлигйит «Ленинградский рассвет» Ринтын гакалеткоӈӈолен Ленинградкэн университетык
Мычвын лыгъоравэтԓьаӈэнӄаен нымытвагыргык гатваӈӈолен – ытлён гэпкирлин эквыӈаеты
Игыр-ым ынӄэн тыттатъёлгын
Ытлён рэнъэлы писателё, ынан ранымӈылявӈынэнат оʼравэтԓьат, миӈкэмил нынымытваӄэн ынин варат, ынин история ынкъам эгыръылёкэн нымытвагыргын
Оʼравэтԓьэн нымытвагыргын ванэван утгыкыԓьу ынкъам тэӈэкээткукыԓьу нытвагъан
Аʼӄавагыргыт, таӈвагыргыт, энъататгыргыт, кынтачьатгыргыт ынкъам ӄалмычьатгыргыт, энатымӈэквыргыт, коргэты ваԓьыт ԓьовылгыткоогыргыт – таӈымыԓьо ынӄэнат нытваӄэнат нымытвагыргык оʼравэтԓьэн
Ымыԓьо ынӄэнат нэмыӄэй гатваленат студентагты Ринтынэ, ытръэч-ым ымыԓьорык ынӄэн арыкнынъомравӄэн кувчемгъовагыргын
Рымагтэты Ринтынэ нинэԓьуӄинэт ӄутти лымӈэ элвэԓьинэт вагыргыт
Театр, тэпъайӈагыргын, аʼйӈанаӈаткогыргын гатваӈӈоленат ынин нымытвагыргык
Кэлит ӄонпы ынык рээн гатваӈӈоленат
Ыргынан Ринтынэ гэнвэнтэтлин «ӄэргычьын ӄолевагыргэты» ынкъам гэтэнӄитпыӈлин ытлён писатеԓькэн мэгчератынвэты
Ринтын студентано нытваӄэн, ытръэч-ым ынан эмӄэлелвынэ лыги нинэтчыӄин, иӈӄун ынан тывъёлӄылтэ ымыԓьорыкы ръэнутэт ынан гэԓьулинэт, лыги галгыӈӈоленат, вэнратынвы оʼравэтԓьат, иӈӄун ръэнутэт ыргынан люнԓьутэ гэнтылинэт
Ынан тывъёлӄылтэ нымкыӄинэт вагыргыт
«Библиотека и читатеԓь», выпуск 24, 1983
Гэйилыԓьэтлин Май Легковына
Калейпы «Рилти эрмэвыркыт рэӈамъянма
Тиркытир еп ининикэ аӈӄайпы, Чейвын-ым энмэч нытэгрэтӄин аӈӄачормэты, элгыӄайъытвэты
Тагратыӈок ынан рыгъевнинэт ӈэвъэн ынкъам ӈээкык
Аӈӄаӈав ӄутысӄычетгъи йылӄыёлгыткынгыпы ынкъам рымлявыӈӈонэн ывик
Ытлён ныпиӈкуткуӄин чьанотайкочаткынык, титэ ывэрайпы комнатэты ээʼкугъи капчачавыԓьын ытля: – Ръэнут ӈутку виврэԓьэтыркын?
Чайкойӈыт рыпэт иттилыткуркыт
Ынан энэчгытэты гэтаӈӈонэн ӈээкык
– Физкуԓьтураткоркын?
Аӈӄаӈав левтынилюгъи, панэна пэӈкоткома
– Ванэван ӄыӄытрирэ ынӈин итык интернатык?
– Рэӄын ивыркын, ыммэм?
Гимнастика тайкыёлӄыл амӄынъычо
Гымнан гыныкы, ӄнур председателеты Советэн, мурык нымнымык тэйкыйгут тырэнтыӈын ӄэплывичвэткин ваны
– Энмэч аны ӄилгытэв ынкъам ӄычайпавысӄэв
Ярайпы ӈытогъат чеэкэй
Нылеӄинэт ачгыта – ытԓьа ынкъам ӈээкык, ынкъам ымыԓьорык рырынгиивыԓьэ вайманэты нивӄинэт: «Еттык!»
Ымыԓьонымныма энмэч лыги нылгыӄин, иӈӄун ӈээкык гынниӈӈыттыԓьин Чейвынин гъэнӄэтлин рымагтэты кэлиткук ынкъам гэпэлӄынтэтлин ярагты
Чымӄык, ынӄэн пыӈыл валёмык аʼткэӈэты нылевтынилюӄинэт, ӄутти-ым ваннатэты нивӄинэт, иӈӄун ынӄэн майӈыкоргав, титэ чиниткин кмиӈын ярак варкын
Ӄэлюӄ-ым ытри тъэръэв игыр ваӈӈогъат ытԓьарык ынкъам ытлыгырык рээн
Лыгэн эвыр уʼрэтинэӈу – кмэӈыран, ынкоръым интернат
Ыныкит-ым нымнымык ытръэч торымгокалеткоран, ынпыянвыт нэнэнэт ныԓьуӄинэт вытку ԓьэлеӈкы паӈъэвӈытома
Элек ытри нэквэтӄинэт пионерлагерэты
Таӈыӈ, титэ ченэтъярак валёмыркын ӈинӄулиӄул
Елыԓьатъё Май Легковына
Калейпы «Ынан таӈычьыт леԓьутвыт» Виктор йылӄэтык нылвавӄэн
Эмылпык «лейбмановка» ныкэлирэӄин, элкытвама ынан ръэнутэт рай нинэԓьуӄинэт, чама-ым эмчимгъуԓьэтык, иӈӄун ынан пэтле рэԓьугнин чиниткин Нымным, улвыкэ нытваӄэн
Викторына, кэлиныгйивэтыгйит ытԓьэн, пыӈылтэлыгъет нымтумгин лыги нинэлгыӄин, иӈӄун ытлён калеткома Нымным чекалваӈ гэнъэтлин
Ынкы тэӈуйӈэ гэнъэтлинэт лыгэрат
Еп-ым калеткома ӈирэӄэв курсак Виктор ӄымэк гэнӈивылин тэнмытконвэты мигчирэтык Нымнымкен тапӄаткынэты
Ынкы ыргынан Талрытэнмыԓьылӄылтэ золотоваткогыргын аӈӄачормыткок
Ытръэч-ым катам акватыӈӈок экспедиция гэнӈивылин ӄолеванвэты
Ынкъам ынӄэната Викторына нэнакэтъоӄэн чиниткин Нымным ынӈин ваԓьо, титэ ынан пэлянэн калетконвэты акватыӈок: тапӄаеквэ лыгэраткот ынкъам ытръэч тъэрӄэгти танӈыраткот
Ынкъам титэ ынан чимгъуу нинэлгыӄин чиниткин пыкэргыргын Нымнымэты, ынан эмӄэлелвынэ нинэԓьуӄинэт ынӄэнат лыгэрат, нымтумгыт, ынкъам ырык рээн ынанъылго лынъё оʼравэтԓьан – ытԓьа Татьяна Тыӈэӈӈы
Ынкъам вай миӈкри ӄол нитӄин нытомгатӄэн вагыргын, ӄэйвэ масӄонпы вама ытԓьак рээн Виктор нычичевӄин, иӈӄун ръэнут рай атвыплыткока ырык итыркын
Рымагтэты ынпавтыляма ынӄэн чимгъун эмпэтле нытваӈӈоӄэн ынкъам ӄонпы нытваӄэн ыʼлгычьэтык рээн ченэт ытԓьагты
Вэчьым иӈӄун ынин ытԓьа ӄотыргыпы алваӈ ныпэраӄэн
Ӄэйвэ-ым Нымнымык нытваӄэнат лымӈэ ӄутти илгыгылгыԓьыт ынкъам илгыкырвирԓьэт, ытръэч-ым ынӄэнагты ванэван мэӈин ниничгытэтын, миӈкри ӄун Нымным ӄонпы катам мыгляйвыръэтынвык нытваӄэн
Пыкирыплыткук Нымнымэты Виктор ынкы рэмигчирэтгъэ экспедицияк, ынӄор-ым рэнэквэтэвӈынин ытԓьа чеэкэй Магаданэты
Мачынан ынкы ытлён ныпаӈъэвӈыторкын
Ытлён вэтыӄун-ым паӈъэвӈытоԓьылӄыл
Ынкъам ынкы ытри лыгэтаӈычьэты ӈирэргэри ранымытваӈӈоӈыт
Елыԓьатъё Май Легковына
3 Рытгэвын – 75 Калейпы «Нуниваӄ» Гынунныкитэ магляԓьыт виригъэт ӄойматкынэты
Ӈаргынэн нытаӈэргынкэтӄэн ынкъам таӈаӄочеткынка нытваӄэн
Гэӄитигэтлин, ынкъам ынӄэната орвыт нылгитъычьэтӄинэт
Тъаю ынкъам Утоюк ныӈатваӄэнат ыннанорвыткынык, ӈэраӄавыткынык-ым нарычгытваӄэн кэвычьэвыԓьын выԓьын Матлю
Ытлён ныгрэпӄин, ынкъам ынӄэната ыʼттъыт нытаалгылятыԓьатӄэнат
– Гымнан гыт,Утоюк, лыгитэӈу тылгыркынигыт, – иквъи Тъаю
– Гым-ым чит нычимгъуйгым, иӈӄун ялгытгырга ранпаавнэн вак мургин томгыԓьатгыргын
Игыр-ым райкомык гымнан тыкэтъогыт гыт, титэ ӈан Владимир Антоновичына морыкагты йылнинэт партбилеттэ
Гыт игыр йылгы ӈэнпэраԓьо нъэлгъи
– Ев-ев, Тъаю, – мэрынрэӄэй иквъиУтоюк
– Гынан кэтъоркын, ӈан кытургивик, титэ мури нырагтытыляморэ кырычмынвэпы колхозгыпы «Ленинский путь», гынан гым рэӄын иниквъи?
Тъаюна кэтъоӈӈонэнат ынин тывъёттэ вэтгавыт
– Ынкы ӈан гыт ынӈот гивигыт, иӈӄун гынан лыги рытчыгъэн ӄонпыӈкэн ӈэныԓьатгыргын
Гыт нивигыт, иӈӄун ыныкит оʼравэтԓьата ӄонпы чимгъуу рэлгыркынин рымагтыкэн нымытвагыргын, ынкы ытлён ӄонпы ӈиныԓьу ратваркын
Вай-ым ытлён ынӈин, Тъаю
Гым тъэнӄэркын ынпыначго итык, – майӈкы иквъи Утоюк
Елыԓьатъё Май Легковына, 1966
Калейпы «Умӄин компот» Унпэӈэр Нивӄинэт, вай ныппылюйгым – Еп ымы экэлиткукэ
Колё ныпэгчиӈигым, Пэнин пынлёԓьатыԓьэгым: Миӈкы ӄутти аӈӄат варкыт?
Миӈкы мэӈин нымытваркын?
Иаʼм рыркат нунтымӄинэт?
Риӄукэт-ым – ныйӄыӄинэт?
Миӈкы ӄэвъяч намэчатӄэн?
Иаʼм гилгил ныпгычьатӄэн?
Гымнин нынны – Унпэӈэр
Ынӈин эӈэрӄэй нылгыӄин
Ваннагыргын эӈэрӄэй – Ымныкэрэт гыюлыԓьын
Вулӄытвик-ым гым нъэйӈэвигым: «Ӄырагтыгэ, ӄыйылӄысӄив!» Ныннытумгын-ым иʼиʼкин Вытку игырӄэй ӈытогъэ
Ымныкэрэт раӄэргаты Унпэӈэрӄэй иʼиʼкин, Эргатык-ым ымъылёӈэт Ынръа гым тырувичвэты
Титэ гым тырэмэйӈэты, Ӈанӄэн вэчьым тырэриӈэ
Ынкъам гымнин тумгыӄэй Гымнан чымче тырэԓьуӈын
Тинчупъэн Ӄ ымчучьыӄэй тиркин, Мурыгрэсӄык ирык, Тинчупъэну нъэлгъи
Ынкэгиӈкы гым Тылӄутык, Тынолвыӈӈон Ԓьулӄыл Кэтэм тинчупъэгйит
Йитйит – ынӄо нэмэ ӄол – Гымык йилык Ирыркын, Инэниӄӄэръувыркын
Тиркытир лылек Ирыркын, Инэнтэӈычьэвыркын
Ынӄэн тиркытир Тылгыркын, Гымык йыкыргык Ирыркын!
Мэмылӄай Атэн Гитэнэӈ тыпирин, Аӈӄачормэты тылӄытык
Ымгыролмакы тыгитэн, Рыпэт рай тымэтивэтык
Ымыԓьо ыяа ваԓьын – Чымче нъэлгъи
Ымыԓьо гыргоча ваԓьын – Ивтыл нъэлгъи
Аӈӄаеквэн тыгитэгъэн – Ынкы гилгил ӄэлпэраркын
Мэмылӄай ынкы тыԓьугъэн, Гэлыткынык ровтытваԓьын
Тэркыӈӄач ытлён Гатчьатлен, Ӄэйъыттъымил С
4 Рытгэвын – 75 Гэкэӈэтлин
Люур умӄы пинтыӄэтгъи, Кааткоеквэ эквэтгъи, Йыкыргын нинэнвэнтэтӄин, Мэмылеты ныгйинрэӄин
Аны, мэмылӄай, ӄыгъекви!
Эӄылпэӄэй ӄыгынтэкви!
Ӄэтэв тинчупъэн Эрэтгъи
Эвыр мэмылӄай Кыеквъи
Мэмылӄай лылепыткугъи, Гэлчормэты гагчаквъэ, - Ынкъам ынкы чыпъэтгъи
Омӄачгын-ым гэгэргэтлин, Аны колё Гъэйӈэръулин!
Ӄэпыл Ӈыраӄ тиркыт Рынрыркынэт
Ӈыраӄ тиркыт – Ынӄэн ӄэпыл
Рыга кувлычьын Йыръыԓьын, Каленнэёт ыммэмэнэ Ынкы Ӈыраӄ тиркыт
Како ӄэпыл Таӈпэраркын!
Тумгот, Кита ӄыетгытык!
Чеэкэй мынувичвэнмык, Мури тэнтумгу мыннъэлмык!
Ӈыраӄ тиркыт Пиӈкуткуркыт Томгымкэпы Гымыкагты
Лымӈэ колё Ӄэргатыркын Ӈан мытлыӈӄав Эʼэʼйпы
Виилыгтыт Михаил Гермашовын
Пыӈыл 5-7 апрелык ӈутингивик Анадырык рэмигчирэтгъэ съезд варатыргэн Чукоткакэн, ратвагъа округкэн конференция Ассоциациен эвынӈуткэкыԓьин
Лымӈэ румэкэнӈыт Совет ынпыянвэн АКМНС ЧАО ынкъам Совет представителыргэн КМН, ваԓьын правитеԓьствок ЧАО
Чеэкэй чаёма Ватыркакэн клубык гумэкэтлин актив организациякэн КМНС ӈутиннымкин
Эʼквырга гумэкэтлинэт алваӈ
Клубкин залык, миӈкы столыт, имыръэнут гатвален: кэнтит, ыпаӈы, чокарэтъолтэ
Ымыԓьо ынӄэнат гэрэтлинэт мигчитԓьэтэ Ватыркакэн КМНС
Омаканма гатвыленат амалваӈ ваԓьыт вэтгавыт, пыӈылтэ: миӈкэмил гэмигчирэтлин Ассоциация КМНС кытур 2004гивик, вэтгаво гэлгылин мэгчератгыргын организациякэн 2005 гивик
Чама ымыԓьорык умэкэтыԓьэ чимгъуу нылгыӄин вагыргын чинитнымнымык
Омакатгыргын горатвален, ӄымэк ӈыроӄ кэливытгырти, ӄэлюӄ-ым нытэӈычьэтӄинэт ымыԓьо умэкэтыԓьыт пычвэтгавык чаёма
Ынӄэн омакатынвэты гъэйӈэвлин Ватыркакэн глава Сергей Суставов
Ынан гатвылен, энмэн июнык ратвагъа калетыёгыргын, мытрэԓьуӈынэт депутаттэ мурыгнымкин, чама гивлин, тъэр торрат нэрэтэйкыӈынэт ӈутингивик ынкъам ынан гататлыӈленат нымкыӄин амалваӈ ваԓьыт пынлёт умэкэтыԓьин
Валентина Федорова, кэлиныгйивэтыԓьин Ватыркакэн калеткоракэн
Зинаида Тагрытваал Ӈавысӄаттомгэты Eти, гымнинэйгыт ӈэвысӄэттумгигыт!
Ылён мэӈӄо лейвыркын?
Мэӈӄо чимгъун гынин риӈэмъетыркын?
Колё этъым эмӈолыркын, гылёркын?
Ӄэлюк-ым гынин тумгыӄэй – Рагтыгъэ, эквэтгъи ӄоленотагты
Ратан
ынӈэ атэргатка!
Линлиӈык гынин тумгын Ӄонпы ратваркын
Кэтъок ыʼлёт чеэкэйкин – Чимгъун рапылгытратыркын
Алымы вай титэ Кынмал нытваторэ!
Ээ!
Эчвэраӈ ӄытваркын: Мачынан гынин вагыргын Ӄонпы ныӄэргатыркын – Ынӄэн гынин чимгъун, ымы линлиӈ – Ымыԓьорыкы оʼраӈ варкын, Ӄэлюк-ым гынин линлиӈ номӄэн
Тагазенӈыԓьыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 557
Рывъёԓьавъё 2 Чукоткакэн автономныкэн округ «Эйгысӄын» № 6 (37), 28 октябрык 2005 г
Тайкыё газетак «Крайний Север» С
1 Нутэтумгын Ынан лыги нымкыӄин вагыргыт Таӈъаӄагнэыʼлёк августйъэлгык, вакъотвама аӈӄачормык Анадыркэн ӄуймык Мария Афанасьевнана рээн ныпычвэтгавморэ
Кынмаӈӄач нытэӈтымгэтӄин, ныпиврэӄинэт пагчеӈмэмылӄагтэ ынкъам кынмаӈӄак нывытрэтӄин пуврэӄ
Ынӈин таӈпаӈьэвӈытома мыткэтъон нымытвавагыргын
Энмэч нъэлгъэт 80 гивиӈитти оʼраттагнэпы Мария Афанасьевнан ынкъам ынан кэтъонэн тэлеӈкин нымытвавагыргын
Нымӈылтэлӄэн мэрынрэӄэй, нымкыче элеӈитыԓьын: – Гъурэтигым 16 мая 1925 гивик
Гытоткоԓьыт гымнин люӈкэлиткуԓьыт миӈкы
Ытлыгэ Афанасий Михайловичына уттык валята нэнантэнмычьавӄэн тъэрӄэв гивиӈит нъэлгъи
Йъилгыт-ым нэнарылгатӄэнат лявтэпы
Левыт – январь, рэлпылгын – февраԓь, рэлпыйылгыгыргын – март, кирвэр – апреԓь, йылгыгыргын – май, рылгыт – июнь, июԓь
Ӈуткэтэгнык ныплыткуӄин энарылгатгыргын ӈалгымынгыӈӄач
Август, сентябрь, октябрь, ноябрь, декабрь –ныплыткуӄин мраӈӄач мынгык
Рилпык ныплыткуӄин декабрьйъэлгын
Ыӈнин нэнантэнмычьавӄэн гамгаоʼратгыргын нэнэнин
Ытлыгын нивӄин, – гъурэтигым гръоԓьатыплыткоӈӈок ынкъам ынӄэн тэнмычьо нъэлгъи гымнин свидетеԓьствок оʼраттагнэпы – 16 маййъэлгын
Гымнин гатваленат ӈыраӄ ытленъют, гым-ым ынаӈэнчьайгым
Ытлыгын гымнин гыннигӈыттыԓьу нитӄин – ныравыԓьэӈыттыӄэн, нылыгыпынтыватӄэн мэлётагты, равымравэты
Ынӈинтэкичгэ нытэйӈэнмури
Нынныӈыттымури эйъунэӈэтэ, тайкыёт тэтэйпы, ытръэч кыткытык, титэ тиӈтиӈ нылгыӈӈоӄэн
Эгиӈкэ нытваморэ
Этэйӈэткэ чама нытваморэ
Ытлыгын нымигчирэтӄин ӄорагынрэтыԓьо ӄаарамкэты
Мигчирыплыткуԓьын нылпынрыӄэн тэкичгытъуле
Ныялгытӄэнат омкынотагты чеэкэй 5-6 ярат таӈавээнвэты ынкъам таӈгыннэгӈыттынвэты
Ныппыԓьэв ваԓьэгым, ванэван мэлкылгъэн игыр ръаваны
Кыткытык-ым нымачкоргавморэ (кыткыт коргаво нинэлгымури), ӄэлюӄ-ым нэнъатчаморэ Санька Куркутский (А И Куркутский)
Магляԓьа ыʼттъорва нырэтӄинэт сахар, тааӄ, чай, пиӈвытрын тачокарӈыкэн
Ынӄэнат нинэлпууръымури риӄугнэлгэ
Наӄам пиӈвытрын ӄонпы нытъэрылтэтӄин, ынӄэнайпы нинэтэйкымури пиӈкыргын
Ынӈин нытэйӈэнмури
Ӄулин ытлыгын ӄорагнрэнма люур йооʼръотчатгъэ, эйылӄэткэ рыпэт ӈыроӄ ыʼлёӈэт нылеԓьэтӄин нотайпы, ӄынвэр ԓьоӈӈонэн оʼптыма иʼгэ гакамлелтатлен
Чит нинэрэлӄэвӈыӄинэт иʼгыт, эʼквырга алвагты гатален
Эвын нэԓьун нутэк тъылытваԓьын
Нынмэлевӄин пиӈэ ыʼттъин рыгрыгэ
Ытлыгын лывавыӈӈогъэ мигчирэтык, ымы элейвыкэ гэнъэтлин, атынватын мъэмитэ люӈмэлевыԓьын палӄаттагнэты, нырыӄэтыёԓьатӄэн
Гымнин ыммэмы еп ӈэвысӄэтӄэю рытъымучьвэ нэнъэликэвын чавчывагты ынпыначгыӄаеты
Ытлён ыныкайпы волӄытвэӈӈок натчыԓьатӄэн орвычыко рыпэт 1,5 йъилгыт
Ыʼлё ярамэгчетԓьо нитӄин, вулӄытвик натчыӄэн
Ӄынвэр ынпыначгэн яраԓьа нэԓьугъэн ынкъам нанԓьатэтын ынпыначгэты ёрочыкогты
Ыныкайпы гъурэтлинэт Костя ынкъам Анна
Пэлӄэтык ынпыначгыӄай гымнин ыммэмы ялгытгъэ ӄолеройыръэты, миӈкы ԓьунин гымнин ытлыгын, ейвэлӄэй ынкъам чеэкэй нымытваӈӈогъат
Ӈэлвыл ыʼттъыёлкэн уʼвэӄучин нанпэлявъан аккагты Костяна, ытԓьагты-ым люӈйыле ымы вэлер ыннэн ӄораӈы
Ынӈин мури амъялгыта нинмури танлымынӄо 1936 гэвэтагнэты, ӄынвэр мытыпкирмык Ламуто-Красненогты, ынкы ганымытваӈӈоморэ, мэӈӄо элейвыкэ мытнъэлмык
Ынӈиннымык нынымытваӄэнат амӄорарамкыт, ыʼттъыютԓьэт игыркин нымытваԓьэн Красненок
Ламуто-Красненок гэтэйкылинэт ытлыгырык мылгырат: янор ныргыӄинэт ӈыраӄ тыроочгыт, ӈэнри нынпыӄинэт ранпыт ынкъам ныгрулмыӄинэт лыгуттэ, ныръылӄэтӄинэт въэе гарылӄыма, ынӄоры нытэйкыӄин ӄэргычьыӄай ынкъам оʼптытъар оттыйылӄыёлӄыт
Ынӈин томгатгъэ чиниткин ӄорарамкэн ройыръырамкын
Этэйӈэткэ нытваморэ, имыръэнут яаёлӄыл ымы роолӄыл нырэтӄин Чикакевойпы
Ыʼлёӈэт ӈэнри чейвэ, ыʼлёӈэт ынӄоры
Ройыръырамкык нынныӈыттымури, ныгыннигӈыттымури, нууʼгичимури, нымайъолягэчеморэ
Майӈымаравыӈӈок пыкиргъэт Нетудахатин Григорий Тимофеевич гэӈэвъэнэ Прасковья Ивановна
Гантомгавлен Ламуто-Красненок колхоз нынныԓьын «Победа», миӈкы гэԓьулин председателё Григорий Тимофеевич
Прасковья Ивановна мэгчерымгогъэ вилыткуӈэвысӄэту торвэлыткорак
Гэпкирлин ымы ырыгрээн энарылгатыԓьын-бухгалтер Эʼйӈэвтэгын Владимир
Колхозык нэмыӄэй ныгыннигӈыттыӄинэт, нынныӈыттыӄинэт, нынутэгчиӄинэт ынкъам ымыԓьо ынӄэнат тэйӈэтти нынԓьатэтӄэнат Чикаевогты
Ынныӈыттыԓьыт нымигчирэтӄинэт рэтэмъегэ, гыткат ӄонпы нитӄыевӄинэт, ӄэлюӄ кытоор еп уйӈэ нытваӄэнат резиновый сапогыт
Наӄам энмэч ынкы ныяаӄэнат мэйӈыйиӈынйиӈыт
10-ча элеӈитыԓьигым вытку тымгогъак кэлиткук, тыплыткунэт 4 класстэ
Нылгирэкэлиткуӈигым, эʼквырга Сегодня в номере: Наша землячка ветеран труда и войны Мария Афанасьевна Дьячкова – 1,2 с
2 Василий Иʼвкум: «Чавчывайгым яатԓьайгым» Гымнинэт ыʼттъыютԓьэт чавчываӈӄачкэнат, ытлыгын – Ӄуӈаӈы, ытля-ым ынръа Варээӈкэн
Пытӄыӈэвмиргын гымнин – ӄаарамкыӈав, лыгэн эйгулеткыԓьин мурыгмил вэтгавык
Ынинэԓьыт гымнин ынкъам чакыгэт ырыгрээн гатваленат, наӄам ёроӈы ыргин янра нытваӄэн
Гымо ытлыгынэ инэнмэйӈэквъи
Вытку энавъэпэлягъэ, вытку энапэлягъэ
Майӈанма, еп аӄааԓьатыӈӈока, гэлгигырыткуԓьэтэ
Нылгэнылымӈэнаԓьанморэ ытлыгырык гыннигӈыттык, ынныӈыттык, галгаткок, гэкэӈыԓьэтык, уткучьыткук
Нынийгулевмури этъопэл ипэ миӈкы уткучьыт рыкватъёт, лыгэн имырэӄык – откочьыёпатык, ӈалвыԓьэты ӄытык
Таӈӄонпы нынъюмури, ымы ыʼлё ныӄаантаморэ
Гырыткоԓьанма, гэмо, ымы люӈгытъэтэ
Кол гитэ гааӄаалӄыпэлята
Рэлилӄутык, гэмо гэлгэ, оʼралвагты гэлӄытэ
Ӄытлыги ӈэлвыл рылытваԓьын гапэлята
Ӄэлюӄым ӈэлывыл таӈавъеткынка нырылытваӄэн
Вытку эʼчгынрээн пэлӄынтэтык панэнагты, вытку гайъота
Наӄам тэленъеп таӈымыԓьо ӄорат гаӄаёма вэлёйпы нынъюнрыӄинэт
Ынкъам нинэгитэмури еп аӄаёонрысӄэвка, эʼми ынкы ӄэюу миӈкы ваԓьын, нинэԓьумури
Ӄымэл-ым пыкирык, энарылгатыплыткок, уйӈэ нытваӄэн тъарылтатгыргын
Тыкэтъоркын, гэкэӈыԓьымури раквытэты гэлӄытэ, лымӈэ пээчвакэты
Гатле йъарат нымкыӄин
Лыгэн колё ӄынур мранлыӈын ныкамагтыԓьатӄэн гэкэӈыԓьык ынкы, миӈкри ӄун моргынан люӈылӄэгнэвэ
Гытъэвык-ым итыкэвын нэнанмыморэ, нэнапанморэ
Этлы нымкъэв ванэван мынъынмыгъан, лыгэн ытръэч тэвмэчынкы роолӄылё
Ымы нотакылвыгыргын кытоотъяп чит атвакыԓьэн
Ванэван мэӈин нъивын, – ынӄэн мургин граница, ынӄэн морыгнотайпы лейвыркынитык, ӄэлюӄ чымӄык нъэӄэрэръуӄин нутэнут
Тэнмычьо, Ватыркаӈӄачкэн, Майӈыпэлгыӈӄачкэн ынкъам мурыкэкыԓьэ нивӄинэт, – вайынрэ ӄыетгытык, ӈотыӈк ач тэӈрэӈыԓьын
Миӈкри ӄун таӈымыԓьо ӄораӈы рэнъегтэленӈыԓьын – ыргин, ымы мургин
Ынръа пууръу-ым элек нивӄинэт ытри, – лыгэн ӈэнри ӄэймэвыркынитык аӈӄачьэты ынкъам нытэӈӄэвииркынэт ӈэлвыԓьыт элек, виин тургин нутэнут нытэӈытвиркын
Тымӈалголяӄ, микынэ ӈотӄэн нутэнут танлёӈраяаӈа, ымыԓьоргэн
Мэӈин миӈкри рэймэвӈыԓьын, лыгэн нэймэвӄин
Ынӈин йъарат таӈымыԓьэты нутэнут эʼӄэрэкыԓьин, миӈкри ӄун ныпэляӄэн ӄынур паӈъэвӈытонво
Ӈалвыԓьэпы рагтык, нивӄинэт ытлыгыт, чааттэ эʼмэтэ ӄынтыркыниткы
Ӄол нитӄинэт нытутъытвиӄин гынник – рэӄокалгын, иʼны
Ӄымэл чаат нэнайгоӈӈоӄэн, ынкы оʼравэтԓьан нытаалгылятӄэн, нинэԓьуӄин
Тэленъеп лым тэӈэмгэкэӈэ мури нинмури
Чавчывэн вагыргыт Вылгыӄаанмат Ынӄэн ӈэргэрык рэмкын нывылгыӄаанматӄэн
Ӄааԓьатыԓьа элек ныныпкирэтӄин ӈэлвыл аноԓьатынвэты, миӈкы яраԓьа нынрынгиивӄинэт ӄлявылтэ ынкьам ӈэлвыл мэлгынъёнавэты
Нэймитӄин вытӄораӈы
Нынӄамэтвавӄэнат гыргыр ынкъам тайӈыквыт
Нынэймэвӄин ӈэлвыл ынкъам тэкэм ынкы гырголягты нырыткуӄинэт ынкъам ныӄолентоӄэнат
Ынӈин нынтавӄэнат кэԓьэт
Ыʼттъыёлкэн аймэтъё ӄааӈы пойга нытынпыӄэн
Тынпыӈӈок янор нынвэтгавӄэн тиркытир
Тиркэ нинэнъегтэлевӄинэт уттыт, гынникыт, оʼравэтԓьат
Тымъён нытрилӄин выроттыткынык, ныниквичевӄин ынкъам нымот лымалеӄэнат имыръэнутэт амтаароӈык ӄаагты
Нинэгнинтэтӄинэт ыʼттъыётԓьагты
Рэквытти ӄэюуиʼԓьыт ейвэчу нылгыӄинэт, ныниԓьуткувӄинэт
Ынӄоры рэмкын нымгоӄэн гичивэтык, типъэйӈэк ынкъам млявык, мытлёчетык
Вылгыӄаанманма рэмкын нытаарооӈӄэн ӄаагты, ыʼттъыётԓьагты
Вылгыӄаанматгыргын гымыкы гатвылен чавчыватавайваамыԓьа –Рыровтатына, Иʼвкумынэ, Эʼйӈэткунэ, Ӈавыкыкэна, Кутайына, Ӈэукыкэнэ
Вылгыӄаанматгыргын тэӈвытку гымнан тынкалыровын нымнымык Тавайваам 1987 гивик
Ынӄоры ынӄэн тытвын кынъёрак, калеткорак № 3 Анадыркэн, игыр-ым кмиӈин библиотекак, миӈкы гантомгавлен клуб «Пэгытти»
Виктор Тымӈэвъе, г
Анадырь Ынан лыги нымкыӄин вагыргыт гымнан вэнратъёлӄылтэ гытоткоԓьыт: ытлыгын нытъылӄин, ытля-ым ынпыӈ ваԓьын ытлыгык, энмэч нылвавӄэн мигчирэтык
Гымнан нинэкынъюйгым нэнэнэт кэликуӈэвысӄэтин
Ԓьэлеӈкы ынкъам элеръук нинэвинрэтигым мигчирэтыԓьыт майӈъоравэтԓьат
1943 гивик йэликэтигым Аʼйӈавтагнына, ӄэйвэ янор ныӄээвйиӄин Семен
Тэленъеп мурыгъыттъыютԓьэт кынмал нывэтгыԓьатӄэнат, иӈӄун туръурэтыԓьыт кмиӈыт ныӄээвйиӄинэт
Акулина Иԓьинична ивнин гымнинтля ытля: «Ыннэнчьэӄэй ӈээкык, наӄам тэӈвэнлыги рытъымучьэвэ рэнъэликэвӈыркын»
Гымыгытԓьаӄайына-ым нинэрэркылеӈӄин кытооркэн вэтгыԓьатгыргын
Эʼквырга Семен нэнэквэтэвын калетконвэты – пытӄынийголявынво Провидениягты, ӄымэл-ым ӈавынрагтатгыргын лёӈытваԓьын
Гымнин тумгыт ӄорарамкыт нивӄинэт, – иаʼм лыгъоравэтԓьагты эʼликэтгъи?
Майӈымарав тывалёмгъан июԓьйилгык, титэ мыттайӈантамык тумык рээн ыʼтвэ Чикаевогты
Ӈэнку нытваӄэн вэтгавъёлгын
Малявӄлявыл Бахтин Леонид – ытлыгын Бахтинын Владимирын, игыр нымытваԓьын Анадырык, мури нанвэтгаванмык, – энмэн моогъэ Майӈымарав, германияԓьа напэнрыгъан мургин Уʼрэтнутэнут
Ынӄо-ым майӈымаравыплыткок 1945 гивик мури Эʼйӈэвтэгын мытъялгынмык Чикаевогты
Ӈэнку нынымытваӄэнат, наӄам нымкыӄин, амлыгъоравэтԓьат, нэмыӄэй мылгыраԓьыт
Ытлыгын Талпакын Григорий Михайловичын –Талпак Михаил Михайлович нитӄин председателё сеԓьсоветкэн
Нымнымык нытваӄэнат вэлыткоран, тачокарӈыран, торымгокалеткоран, малявран
Плыткук торымгокалеткоран, кэлиткуԓьыт нынэквэтэвӄинэт Танӈыврэрэты, интернатеты калетконво ӈэръамытлыӈ калеткорак
Чит-ым майӈымаравма Танӈыврэрык гантомгавлен нымнымкин маравгородӄай, мэӈӄо самолёттэ Америкайпы ныриӈэӄинэт майӈынотагты
Ӄутти колхозыԓьыт нынӈивӄинэт Танӈыврэрэты мэгчерынво калеткорак, тайкычокатрак
30 декабрык 1944 гивик гъурэтлин экык Валера
Чикаевок плыткунинэт ӈыраӄ класстэ, Анадырык – мынгыткэн классыт, ынӄо ӈирэӄ гивит мигчирыплыткук ааʼкарак, моогъэ кэлиткук Ленинградкэн мединститутык
Ӄэлюӄым ынӈэнгивиткук мооԓьыт кэлиткук эквычьыкалеткорак, янор мигчирэтыԓьыт ӈирэӄ гивит
Ытръэч-ым ӈэнку калеткома гатъылыӈӈолен экык, ынӄэната пиринин гиикин паӈъэвӈытооргын
Лывавыԓьын ярак эмигчиркэ ваԓьатык, ӄынвэр эквэтгъи мэгчерынво Деббинкэн рытрамаляврагты, ӈэнку оптытъылыӈӈоԓьын нанрагтатгъан, ӄынвэр пэлӄэтгъи
Ӄол-ым эккэӄэй ыннанмытлыӈӄав гивиԓьыӄэй тыԓьыԓьэтыԓьын, въигъи
Игыр гымыгрээн амынан Алексей
Ӈавытлювъёӄагтэ-ым гымнинэт нымытваркыт майӈынотак
1947гивик Эʼйӈэвтэгын нъэйӈэвъэн райкома партията мэгчерынво инструкторо 4 Комбинатэты, кытоор плыткуԓьын кэлиткук Провидениякэн энарылгат-бухгалтеро, ынӄо 1947 гэвэтагнэпы мигчирэтгъи советкэн-партиякэн органык Анадыркэн районык ынкъам Анадырык
1967 гивик 1969 гэвэтагнэты гэмигчирэтлин Пээкик заместителё председателен райисполкомык
Пыкирыԓьын Паакэйпы нэмэ мэгчерымгогъэ эрму окрисполкомык майӈотделык
1980 гивик 1982 гэвэтагнэты гитлин нымнымык Тавайваам директоро совхозэн нынныԓьын XXII партсъездэн
Гым-ым пыкирынэӈу Анадырэты янор тымгогъак мигчирэтык танойгыналгынтэнмавкэн цехык гыютԓьу танойгыналгынтэнмавыԓьо
Таӈколё гымнан пэгчиӈу тылгыӈӈонат тэминӈыԓьыт тэвиръыӈыԓьыт, ӄонпы нинэгитэйгым таӄонайӈыԓьыт, тапаԓьтоӈыԓьыт, ӄынвэр тылейгулетэ титгъэк, рымагтэты гыютԓьу тынъэлгъэк – тытэӈийгулетык тэвиръыӈык
Пенсияԓьо тынъэлык 1975гивик ынкъам ынкатагнэпы ӄээӄын тымигчирэтык 16 гивиӈит
Трудовой книжкак Мария Афанасьевнан гэкэлилинэт нымкыӄин тэӈмигчитԓьин анъякалет
Ытлён гэнъэтлин ветерано мигчитԓьин Магаданкэн областэн, СССР ынкъам Россиен, гэкэлилин таӈанъякалек райбыткомбинатэн, 50 гивикин Чукоткакэн национаԓьныкэн округэн ынкъам гинэнпиривлин нымкыӄин амалваӈ ваԓьыт медаля
Анфиса Шырпова, пенсияӈав, город Анадырь
3 Достарыңызбен бөлісу:
75 гэвэгты ЧАО ынкъам Увэлекин ваӈӄыттамэнӈыран Тытаӈкэтъоркынат Увэлеԓьыт Ӈутингивик мытрэкрычмыӈынэт 75 гивит округэн
Яврэна-ым, 2006 гивик, 18 октябрык рэнъэлӈыт 75 гивит рытомгавтагнэпы ваӈӄыттамэнӈыран
Ынкэкин ынанъыттъыёлкэн инэнлеԓьын Вуквол, заслуженный художник РСФСР, уʼрэтыԓьын 1898 гивик ӄымэл-ым игыр Увэлекин ваӈӄыттамэнӈыран нытваӄэн нынныԓьу Вукволын
Таӈколё нэмыӄэй тэминӈыԓьу гитлинэт ваӈӄытмэгчератык Айя, Онно, Аромкэ, Халмо, Валтыргын, Кэйӈытэгын, ӄутти
Ӄол ынангыётԓьо ваӈӄытгыпы тэминӈэтык итыркын Татьяна Пэчьэтэгныӈэ, мэӈин нымкыӄин гивиӈинӈит итыркын ваӈӄыттамэнӈыԓьо
Ытлён – заслуженный художник РФ, лауреат премиен Ленинского комсомола, лауреат премиен Министерствэн местной промышленности РФ
Ынинэт мигчитти ганкалыровленат Японияк, Францияк, Германияк, Кубак, Венгрияк, Беԓьгияк
Гымнинэт миргыт, ӈэвмиргыт увэлеԓьыт
Ӈотӄэн пыӈыл гатвылен гымыкытлыгэ Амакына: – Энмэн, гымнин пытӄымиргын Оой-Тӈэсӄын Увэлек гитлин кимитъынвилыткувыԓьу
Ытлён галпынрылен царский грамотата, иӈӄун мэчынкы лымынӄо кимитъырэтыԓьылкыл
Нымкъэв гэлейвылин Аколымайпы, Аляскайпы, наӄам итык гэмэчийгулетлин ымы англиямэл вэтгавык
Ынинэт гатваленат аʼмын ныкэтгуӄинэт эккэт Гэмалӄот, Гэманкау, Тутай ынкъам ӈээккэт Пээп, Тӈэкут
Ымыԓьо гыннигӈыттыԓьу ынкъам чама инэнвилыткувыԓьу гитлинэт, ӄымэл-ым нытаӈытваӄэнат, аӈъока нытваӄэнат, миӈкри ӄун чинит нытавэлбонӈыӄэнат, нытэлыгъытвыӈӄинэт, ӄонпы чимгъуу гэлгэ яатԓьат
Оой-Тӈэсӄынин экык Тутай гымнин миргын
Ынин ӈэвъэн Кэйӈыӈэну нъэйӈэвӄин
Ыргынан гагтоленат ынкъам гэнмэйӈэвлинэт ӈэръамытлыӈэн эккэт – Гэмавъе, Ыʼмуԓьын Кагъе, Выквылӄот, Кэйӈувйи, Пэчьэтэгын, Кэйӈытэгын ынкъам ӈирэк ӈээккэт
Наӄам эккэтэ ытля нъэйӈэвӄин Кэйӈыӈэӄэйыну, мэӈин ныпылмэръэв ынкъам таӈытԓьано гитлин
Колё инъыԓьу, аройвыԓьо ынкъам кывчемгъоԓьо Тутай гитлин, ӄымэл-ым эккэт эӄытликыԓьу, имыръэтэминӈыԓьу гэнмэйӈэвлинэт
Тыкэтъоркын, ӄол нитӄинэт нумэкэтӄинэт чычеткинэт мурык ынкъам ныкэтъоӄэн тэлеӈкин вагыргын
Майӈымарав тыляма мурыкэкыԓьыт нэмыӄэй колё гэвинрэтлинэт ипэ миӈкри
Ӄлявылтэ наӈӄагыннэгӈыттыӄэнат, ныгыннигӈыттыӄинэт, ӈэвысӄэтти-ым гаваӈэԓьата ымы вулӄытвик
Гымнин ытлыгын Пэчьэтэгын нымкъэв гэлгаролен, рыпэт персонаԓьный пенсионеро гитлин
Амак, гымнин ытля, ваӈэԓьо тэвиръыӈыԓьу гитлин
Ӈэвъэнйыръэ нийъоӄэн, – китаӄун вай култэт плеккин ӄыгъюткувынэт
Лым чиниткинэт энотлыт томыкы нинээлӄинэт
Чама лыгэн таӈычьыгыргыт палёмтэлык лымӈылԓьат, пыӈылтэлԓьат
Ымы нинэԓьуйгым ваӈӄыттамэнӈыԓьыт, ваӈӄыткалечетыԓьыт чычеткинэт
Гымыкытлыгэ нинэтэйкыӄинэт ӄорат, гэкэӈыԓьыт, магляԓьыт, нымкыӄинэт имыръэнутэт ӄутти
Ынръа энарагчема Гэмавъерык, нинэгитэйгым ытлён ваӈӄытгыпы ташхунаӈыԓьын
Ӄынвэр-ым ымы гымнан ваӈӄыткалечетгыргын пэгчиӈу тылгыӈӈогъан
Лыгэн кэлиткуплыткук ваӈӄыттамэнӈырагты нылӄытигым, миӈкы нымигчирэтӄинэт кэлиткуԓьыт тэминӈыԓьыт ваӈӄытмэгчератык
Гымыкӈавъелен Лида Тъэютъыӈэн ытля Эмӄул ваӈӄыткалеԓьо нитӄин
Ӄол итык мытылӄынмык ыныкагты, нинэгитэйгым таӈколё тэминӈыԓьын ваӈӄыткалек, ынин мынгыӄагтэ ӄынур аʼтав чинит увичвыԓьыт кисточката, нинэнԓьуӈэтӄин ӄынур мурыкъыттъыютԓьин вагыргын, ӄынур нинэнвэнтэтӄинэт гымнин лылет
Тивын, – ӄэйвэ эты гым тырэйгулетгъэ?
Эʼтки, тылвавыркын рисоватык
Ымы ӄорайӈыт рэӄъум ӄутти алваӈ нытомгатӄэнат?
Люур инэтэӈгитэгъи, тэнлыляйпыгъэ, иниквъи: «Ынан аныӄун рэгъюлетгъэ»
Ынӈин ивыплыткук, этааны, ӄэглынангэт тыӄитпэвык рисоватык
Ваӈӄытык калеёттэ нинэнԓьуӈэтигым ытлыгэты
Янор нинэтэйкигым кэлитъулык ынӄо нинэнԓьуӈэтигым
Нинивӄин, – ӈотӄэнат ӄытэӈкэвӈыгынэт, алваӈ вай тэйкыгъэн ӈотӄэн, вай ынӈин нытэйкыӄин
Лыгэн-ым колё инэнинъэйвыгъи
Таӈычьыгыргын кэтъок гымнин инэныгйивэтыԓьыт
Галина Андреевна Тыӈатваалына инэнынийгулеквъи кисточката рисоватык ынкъам вэгыргыкэлик
Лымӈэ ваӈӄыттамэнӈырак нымигчирэтӄинэт ынпыԓьыт-тэминӈыԓьыт Анку, Выквытагнын, Туккай, Хухутагын, нымкыӄин ӄутти
Тымигчирэтык тэминӈыԓьык эргыпыԓьык рээн, тылеӄынвэр мастеро нэԓьуйгым, ӄун-ым ӈроӄав разряд ваӈӄыттамэнӈыкэн тыленмэйӈэвэ тынтыгъэн
Колё нымкыӄин пыӈылтэ, лымӈылтэ гатвыленат гымыкытлыгэ, гымыкытԓьата, Анкурык, Выквытагнырык, ӄутырык, ӄымэл-ым нылгинымкыӄин тытэйкынэт ваӈӄыткалек
Тэнмычьо, тытэйкыгъэн ивиниԓьын аӈӄак Пэчьэтэгын умӄэӈыттыԓьын, мэмылӈыттыԓьын, миӈкри ытлён нынтэтӄин ӄол итык эвэнэма
Ынӄэн-ым, ӈыроча ытлён эвэнэма гэнтэтлин, ӄэтэв агтыйгыка гилгил нылеӄин
Лыгэн-ым ынӄо тытэйкынэт миӈкри гэтивыԓьэтлинэт, миӈкри нивиниӄинэт гымнинэт ынйивыт Гэмавъентэ, Кагъентэ, Унпэӈэрынти
Ынкъам ынанъыттъыёл выставкак Москвак 1970 гивик нанкалыровынат тэминӈыԓьин тайкыёттэ
Лыгэн ынӄо таӈколё мытӄитпэвмык рымагтэты тэӈмигчирэтык
Чама ӈан грапчаԓьык рээн лымынкыри нэквэтигым, ӄымэл-ым ӄутыргинэт ансамбԓьтэ тытэйкынэт – «Белый парус», варээӈыԓьэн ансамбԓь «Тополинка», Новое-Чаплиныԓьэн, увэлеԓьин
Ынӄо гымнинэт ваӈӄыт гэймитлинэт выставкагты, ганкалыровленат Анадырык, Магаданык, Хабаровскик, Санкт-Петербургык, Францияк, Германияк, Кубак, ӄун-ым лымынкы
Тыкэлинэт мыкыӈ 120-к мигчитти пыӈылыгъет, крычмыгъет, ӄэтэв-ым гэмигчирэтигым ынпыянвык рээн
Ваӈӄыттамэнӈырак тымигчирэтгъэк нымкыӄин гивит
Татьяна Пэчьэтэгныӈэ, заслуженный художник РФ
Виилыгтык: Татьяна Пэчьэтэгныӈэ ӈиныԓьу вама (архивгыпы ройыръэн)
4 Нутэтэгрыӈэ Ынин нъэлгъэт 75 элеӈитти
Ынпыянва, ӄоныры ымыԓьо лыгъоравэтԓьаварата, айванаԓьа, ӄаарамка, эвынӈуткэкыԓьэ лыги ынӄэн ӄэтпъоравэтԓьан, мэӈин гитлин председателё Чукоткакэн окрисполкомэн, депутато Верховныкэн Советэн СССР
Анна Дмитриевна Нутэтэгрыӈэ гъурэтлин ройыръык лыгъоравэтԓьэн-охотникэн нымнымык Рыркайпиян Шмидтыкэн районкэн
Гэкэлиткулин нымнымык Мыс Шмидта, ынӄоры – Пээкик
Ынин ытлыгын гитлин энантомгавыԓьо колхозык, ынйив – председатеԓь колхозэн Иван Иванович Рэнтыгыргын, орденыԓьын
Ытля ынин гэӄитпыԓьэтлин ӈэвысӄэтин советык нымнымкин Рыркайпиян
Кэлиткуплыткук 7-ӄав классык Анна Нутэтэгрыӈэ гакалеткомголен Анадыркэн педучилищек
Кэлиткуплыткук ынкы гамголен мигчирэтык окружкомык комсомолен
1954 гивик Анна Нутэтэгрыӈэ гакалеткомголен Центраԓьныкэн калеткорак, ваԓьын ЦКак ВЛКСМ
Ныватыԓьын ярагты гэԓьулин ытлён секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС
Августак 1961 гивик тэӈвытку ӈавысӄатгыпы-лыгъоравэтԓьайпы председателё Чукоткакэн окрисполкомэн, ынӄоры депутато Верховныкэн Советэн СССР гэԓьулин ытлён
Энма – эрму (1961-1970) А
Нут эгрыӈэ округык нымкъэв гатараӈленат национаԓьныкэн нымнымыткук
Чукоткак гатваленат лымынкы инэнмэлевэтыԓьыт, гантомгавленатприискыт «Комсомоԓьский» ынкъам нынныԓьын XXII съездэн КПСС, гатайкымголен Билибинкэн атомныкэн электростанция, ганаройвавлен куԓьтурагъёляткэн мигчир, мыкыӈ гэнъэтлинэт авынӈоткакыԓьэпы гыюлмигчитԓьэт, колхозтэ гэтчылинэт совхозо
Правитеԓьствокэн делегацияк рээн Анна Нутэтэгрыӈэ гатвален Японияк ынкъам Францияк
1969 гивик гатвален ынанъыттъыёлкэн ымыԓьынотаеквэкэн конференциянвык вагыргыгъет кэлигъюлеткин Эйгысӄынутэйиквик, эʼмитлён гумэкэтлин Монреалык
1970 гивик Анна Нутэтэгрыӈэ гэкэлиткусӄивлин Ленинградэты, партиякэн Эквычьыкалеткорагты, ваԓьын ЦКак КПСС
Ныватык гамэгчерымголен ыʼттъыёлкэн секретаро Оԓьскыкэн райкомэн партиен
Игыр Анна Дмитриевна Нутэтэгрыӈэ нымытваркын Москвак
Ытлён – почетныкэн гражданка Чукоткакэн автономныкэн округэн
Гымнинэт йытоткоԓьыт (Калейпы «О моей Чукотке»)
«Рыркайпияк гымнин ытля ымыԓьорык унмытывэлю нылгыӄин
Ынӈатал гыпиӈэву гитлин
Пэнин чит валтатыԓьын, тэӈимырэӄыԓьын
Титэ Рыркайпияк нантомгавын ӈэвысӄэтин совет, этъо ӄитпэквъи
Ытлыгын гымнин нэмыӄэй лёнтымӈэтваԓьын
Колхозатык рэмкын, ытлён гэтгымэтлин мигчирэтык
Ӄонпы мургин яраӈы гайыръытвален, нэкэм айвэрэтык
Ымы русиԓьыт морыкы пэнинэт энарагчеԓьыт
Пэлӄэтык ыммэмы, ытлыгык этъо тэвмэтык, ӄонпы ынык нылымӈэнайгым
Ӄол нинэнтыӄин ынан охотанвэты нинэнлейвыӄин
Еп ӈээккэӄэю тыйгулетык ырыткук, милгэрыткук
Магляԓьанма мури ытлыгын имыръэнут нэнатвыморэ
Анна Нутэтэгрыӈэ, 1970 гивиӈит»
Таароӈо гэлгэ ӈаргынэн, имыръэнут Ынӄэн гатвален эмтэлӄытыӈӈок ӄорагынрэтыԓьыт
Эвын ныкэлиткуӄин Ватыркак мургин ынинэԓьын Онымэ
Элек ытлён гэмнуӈэтлин
Ӈэлвыл чиниткин ганрагтатлен ӄаанматынво аноԓьатыԓьыт – эргатык чикинъэ имтилӄытыԓьылӄылти чавчыват, ынкъам яраԓьыт ӄаанмыёлӄылтэ, ӄэлюӄ ымаляӈэт ытри амыргынан аӄылявылка ынкъам эӈэлвыԓьыкэ рапэлянӈыт
Мургин ынинэԓьэ Кавыӈытона ынкъам ӄутырык ӄлявылырык нэймитын ыʼсӄэӄу – гынкычьын чама эӄэюукычьын
Нинээнӈэтӄинэт мургинэт чакэттыт Эйгыӈэвыт ытри Тэгрэтгэвыт
Айваръавыплыткок Эйгыӈэвытынэ ивнин мургин ынээԓьын Онымэ: – Вай, ытленъюӄэй, ӄынлегын айваръав, – ынкъам йылнин ынӄэн Онымэна
Айваткынык чопъачвэё гэтритлинэт чемынрамавъёттэ кычимэтъулти гачьыма
Ынӄэнат роолӄылтэ ӈаргыночьа, кэԓьэтэ
– Чаккэй, мури нэмыӄэй мынкычимумык?
– пынлёнэн Онымэна
– Ев-ев, янор айваръав ӈаанцэ ӄынлегын, – ынкъам мынга рыкалыровнэн мачьыттъыёлягты аймакык
Онымэ рынрэты айваръав ваамыӈӄачагты тылегъи
Оʼптырыровагты
Тэгрэтгэвытынэ ынкы пынлёнэн Эйгыӈэвыт: – Ынцаӄ-ым цэӄытцын Онымэ рыровагты айванлягъэ?
Ԓьоё энмэч мэчыйӄунтэтыԓьын Онымэн Эйгыӈэвытынэ ваӈэйпынэн: – Ытленъюӄэ-эй, ӄыетги ӈанӄо гайваръавма
Вай ваайыӈкы чымче ӄытцилгын айваръав
Онымэ пэлӄынтэтги
Еп этэӈэймэвкыԓьин Эйгыӈэвытынэ ивнин: – Э-э, ынкы ӄытцилгын, нотаӈӄачагты
Онымэна кыленин нинъэйвыткуԓьын – рытрилнин айваръав ынкъам пэлянэн
Эймэвык морыкы, чакэтта амъянра налпынрымык понтатъоля ынкъам нивмык: – Ынцаӄ-ым мури нэмыӄэй мынцэлюуръумык
Ынӈин мытинмык
Ынаӄоры гымнан тымӈылёнат чакэттыт Тэгрэтгэвыт ытри Эйгыӈэвыт: – Иаʼм гамайынлята айваръав?
– Иӈӄун нэмыӄэй ныӄамэтванат ӈаргынэн, кэԓьэт, тиркытир, имыръэнут
Ӄэлюӄ ынӄэнат энантомгавыцыт мургин вагыргык, энанӄамэтвавытцыт ӄорак, эʼмитлён игыт моргынан мытэймитын
Ымы мурык инэнъегтэлевытцыт ынӄэнат ынкъам ынӄэната коргаво мытылгытцынэт
Таӈымваӈэт ымы мэӈӄо нотайпы ляйвыма ынкъам миӈкы нывилык вэты таароӈо гэлгэ ӈаргынэн – ынанъыттъыёл ынӄэн роолӄыля гэнанрамава, галпынра
Ынӈин итык ӄэглынангэт ӄэлелвын гэтэӈулвэвэ, чимгъут гэтэӈытвитэ
Гэчичевэ ынкъам мычвынэты гатвата, ӄэлюӄ гыто ӄувликэ лёӈытвата, гыролмакы гыныкы гэвинрэтэ ымыԓьо ԓьоё ынкъам таароӈо лынъё
Иван Оʼмрувъе
Тагазенӈыԓьыт – администрация Чукоткакэн автономныкэн округ Гэтэйкылин Такалеӈынвык «Крайний Север» Тагазенӈыԓьын Иван Оʼмрувъе Тайкыёттэ 557
Рывъёԓьавъё 6
Чукоткакэн автономныкэн округ «Эйгысӄын» № 8 (58), 31 августык 2007 г
Тайкыё газетак «Крайний Север» С
1 Нутэтэгрыӈэ Ӈутинйъилгык гъурэтлин ӄол онмэргыпатыԓьын авынӈоткакыԓьэпы лыгъоравэтԓьаӈав Анна Дмитрневна Нутэтэгрыӈэ
Ытлён гъурэтлин ройыръык гыннигӈыттыԓьин нымнымык Рыркайпиян Шмидтыкэн районкэн
Гакалеткомголен поселкак Мыс Шмидта, ынӄоры – Пээкик
Ытлыгын гитлин ӄитпыԓьу колхозанма, ынйив-ым Иван Рэнтыгыргын председателе колхозык
Ытля гитлин члено рыркайпиякэн ӈэвысӄэтин советык
Ӈэръамытлыӈэн класстэ плыткук Анна Нутэтэгрыӈэ гакалеткомголен Анадыркэн педучилищек, ынкы гэнъэтлин комсомолыԓьо
Кэлиткуплыткук педучилищек Нутэтэгрыӈэ нэтвэн мэгчерынвы окружкомыккомсомолен
Ынӈингивиткук гэмыкԓьувылгылин ытлён ӈэнъянвык ынкъам ынпыянвык рээн, ӄымэл-ым тэӈыйгуленнинэт ынан вагыргыт, чимгъут нутэтумгин
1954 гивик Анна Нутэтэгрыӈэ гэнӈивылин калетконво Центраԓьныкэн комсомолен калеткорагты, ваԓьын ЦК ВЛКСМык
Кэлиткуплыткук ынкы ытлён гэԓьулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС
Августык 1961 гивик гэԓьулин председагелё Чукоткакэн окрисполкомэн, ынӄоры – депутатъо Верховныкэн Советэн СССР, ынӄэн тэӈвытку гэԓьулин ӈэвысӄэт-лыгъоравэтԓьаӈав
Нутэтэгрыӈэ энма председателё окрисполкомык (1961 -1970) округык нымкъэв гатараӈленат национаԓьныкэн нымнымыткук
Чукоткак тэвмэчынкы мыкэԓьу гатваленат маляврат, ынкэкинэт мигчитԓьэт
Лымӈэ гантомгавленат приискыт «Комсомоԓьский» ынкъам нынныԓьын XXII съездэн КПСС
Тэкэм ытлён энма эрму гатайкымголен Билибинкэн атомкэн электростанция, аройвыӈ гэнъэтлин куԓьтурагъёляткэн мигчир, гэмкэтлинэт гыютԓьэт имырэӄык авынӈоткакыԓьэпы
Мачымыԓьо колхозтэ гэтчылинэт совхозо, ӄымэл-ым аройвыӈ гэнъэтлин сеԓьскакэн хозяйство округэн
Правитеԓьствокэн делегацияк рээн Анна Дмитриевна Нутэтэгрыӈэ гатвален Японияк ынкъам Францияк
1969 гивик гатвален ыʼттъыёлкэн ымнотаеквэкэн конференциянвык, миӈкы вэтгаво гэлгылин каленыйголяквыргын варатык Эйгысӄыкин
Конференция гэмигчирэтлин Монреалык
Ынин доклад натаӈпалёмтэлын ӄулинутэԓьэ
1970 гивик Нутэтэгрыӈэ гакалеткомголен Ленинградык, Эквычьыкалеткорак, ваԓьын ЦК КПСС
Ныватык гамэгчерымголен ыʼттъыёлкэн секретаро Олакэн райкомэн партиен
Лымӈэ гэмигчирэтлин Беринговкэн райисполкомык
Анна Нутэтэгрыӈэ гинэнпиривлин ордена Трудового Красного Знамени, итыркын почетныкэн гражданино Чукоткакэн автономныкэн округэн, Ынангэтэйкылин юликэл «Тытвыркын гымнин Чукотка» – лыгъоравэтԓьэн ынкъам русиԓьин йиле «О моей Чукотке»
Анна Дмитриевна Нутэтэгрыӈэ игыр нымытваркын Москвак
Виилыгтык ԓьуркыниткы: Анна Дмитриевна Нутэтэгрыӈэ (гынунык), эрым сеԓьхозуправлениен Анадырюкэн муниципаԓьныкэн районюн Алексей Выквыӄай ынкъам депутат Думы Чукоткакэн автономныкэн округэн Константин Оʼмрынто
Ынӄэн ытри аӈаӈыткома Анадырык августык
2 Ятгыргын Аʼачек гавантолен аʼӄавагыргэпы Паӈъэвӈытома, «илгыпыԓьын» мэгчерынвэты эквэтгъи, миӈкыри ӄун ынныӈыттыгыргын пэтле мооԓьылӄыл чама-ым ытлён гантэнмавлен инэнрэсӄивэтыԓьу турыпкитԓьэк мигчитԓьэк
Ынӄэнат мигчитԓьэт ныетӄинэт эмэлек, ынӄэната-ым ырыкы нытэйкыӄинэт манэграт
Нымкыӄинэт ырык рээн етыԓьыт ныӄысӄычевӄинэт
Ӄэргынкаавына йъонэн турыпкитԓьэн пароход
Таӈымыԓьо нымытваԓьыт Танныӈбазакэн аӈӄачормык нъатчаӄэнат торыпкэтԓьагты
Лыгэн рыпкиритинэӈу Ӄэргынкаавына гамгаманэграгты нэнаянотыԓьатӄэнат турыпкитԓьэт
Ӄлявылтэ янраӈ ваԓьык манэграк нинэнрэсӄивэтӄинэт, ӈэвысӄэтти нэмыӄэй янраӈ
Ройыръыԓьыт ымы янраӈ омрак нынрэсӄивэтӄинэт
– Титэ ытлён рэвулӄытвигъэ?
– ӄол турыпкитԓьэн пынлёгъэ Ӄэргынкаавына
– Энмэч эмгынунныкириръугъи
Эвын ӈутку июнык этлы эвулӄытвикыԓьин, вытку августак раволӄытвэӈӈогъа
Ынин вэтгавтомгын ытръэч рилпынтэтгъи, ынӄоры эквэтгъи ыныкы рытэнмавъёгты манэграгты
Ӄэргынкаав ымныкэрэт гамгаманэграйпы лейвыгъи
Ыттъыёлкэнат пыкитԓьэт энмэч гэнымэвлинэт, турыпкитԓьэт-ым ӄамэтвараӄ ныӄамэтваӄэнат
Вытку инъэ Ӄэргынкаав плыткугъи инэнрэсӄивэтык
Лыгэн эйылӄэткэ Ӄэргынкаав эквэтгъи танныӈынвэты
Ынкы ытлён тумгэ нъатчаӄэн
Моогъэ пэнинэмил ваԓьын мигчир, ӄынур ӄонпыӈкэн: гэнԓьогыргын, рэвыгыргын гиӈык, иӈӄун киткит нымкъэв вак ыннээн, ымыԓьо ыʼныныгъевынэт ынныӈыттыԓьыт
Ӄол гитлин кытамамноӈгыпы галгэйъакытыйгыръолен, рыпэт ымы эмнуӈкы вэтчак нылвавӄэнат
Наӄам колё галгэнныръочгатлен
Ытръэч-ым миӈкыри нитынэт, наранлыплянӈынат, наӄам лыгэн вак ыннээн нэрэтрилӈын
Бригадир Семенов вэтгатгъэ тантэнмыӈатынво
– Аʼтав мынрэлӄынӈымык гэӈэты
Ыннээн мытрэтрилӈын, ынан ӈилгын эвнэтрилкэ, – иквъи бригадир
Амноӈгыпы гэнтагнэты нытвэтытваӄэн тэгмэчынкы ынкы уʼмэԓьын танӈыӈэлгын
Ынӄэн ӈилгын нытвэтытваӄэн эвын яанво кытыйгык гинԓьусӄивык
Тыляма гэӈэты нымкылеӈу ӈилгын нынрыӄин, ытръэч-ым кытыйга нинэнэӈъэчевӄинэт, ыргынан ыʼтвъэт мэткиит нъарэӄэн
Гиӈык пыкэрыӈок этъо раӈъачавыӈонэнат чама пыԓьыԓьын кытыйгык нывинрэтӄин
Гиӈык пыкирык, ыʼтвъэт лыгэйӄытчогъэ чывачгынлек
Тумгыт инэтрилетгъэт, Ӄэргынкаав-ым кимылтэтгъи, ӄоныры-ым ынин лелелгын гаквален
Лыгэн эвыр ынкы Ӄэргынкаав, ӄынур выквылгын мэмлычыкогты эргээтгъи, наӄам гиӈык эвыча гатален
Ӄэргынкаавын увик ӄынур микынэ нэнагтаймэтӄэн, наӄам нылгипиркылетӄин
Мынгысӄоткогъэ
Люур риннин гиӈынгиӈ
Лыгэн гырголягты гэӈъеквэ гылегъи
Кэтэм гэӈчьомыткынгыпы пинтыӄэтгъи, миӈкы нытваӄэннылгинымэйыӈӄин гэӈыпгылгынтаӈӈалӄэвыӈ ваԓьын
Ӄэргынкаав ӈыпэ гъи гэӈыпгыткынэты, ынкаткыныктаӈвакъогъэ,ымыӈ гыткат рыгырголявнэнат пыгыткынэты
Выткутаӈвакъок лымынкыри лылепыткугъи
Тумгыт ԓьунинэт
Ытри нытэвыԓьатӄэнат оʼрамноӈэты, ытръэч-ым вэнлыги кытыйга нэнанлыплятӄэнат
Нылеӄинэт выквэчгатычьата
Выквэчгытвама, ныпаӈъэвӈытоӄэнат
Ӄэргынкаав пычегтыва гъэ
Памъят рыкавравнэнат
Рыкавравыплыткок, пылягтыгъэ, эвыр-ым егыт омаквъат
Мачтаӈыӈ ваӈӈогъэ
Ӄынвэр амгынотъылёръогъэ
Панэна тумгыт тылек нылвавӄэнат
Ӄэргынкаав гаӄэвъяӈӈолен
Ынан кэтъонэнат мачвэкарманык ваԓьыт тааӄат ынкъам милгымил
Уккэнчин рырылвыӈторавнэн
Эвын милгымил ынкъам тааӄат ныкырыӄинэт
Тааӄогъэ
Эвыр-ым малёмавыԓьын пэраӈӈогъэ
Тааӄат ынкъам милгымил ныкыргъэв гатваленат, миӈкыри ӄун уккэнчи мимле гантымлятлен, наӄам пэтле гэмпэлин, ынӄэната ымыӈ выюнтык гэкимылтэтлин
Ыʼтвыԓьыт нэймэвӄинэт, ытръэч-ым мэрынрэӄэй
Тэркырама, ыʼтвыԓьыт пыкиргъэт гиӈык
Лыган ынӈин ымыӈ люӈынгинԓьутэ ӈыпэсӄиквъэт
– Вынэ ванэван мынивмык – гыт рэегтэлгъэ, нычимгъумури: этаны пылӄэтгъи, миӈкыри-ым гэнчыкогты гэчыпъэтигыт, – нивӄинэт тумгыт, ӄамэтвама
Нэмыӄэй Ӄэргынкаавына томыкы тывнэн гэнчыкотгыргын ынкъам ынӄо пэнтыӄатгыргын
Ынӈин ваԓьын вагыргын Ӄэргынкаавын гатвален пааӈӈок мигчирэтык Ӈирэӄэвкин танныӈбазак (Въэӈ вытгырык)
Эмӄынэлек ӈинӄэгти галымӈэната ӈалвыԓьэты ынпыянвык, иӈӄун ынкы ытри нэмыӄэй ныӄорагынрэтыркынат, нырэйгуленӈыркынэт имырэӄык
Чама наӄам ынкы ынӈатал гэтъивчимгъунӈэтэ
Эвын еп ӈиныԓьу вама кытоор ыргынан чит эӈъэлю гэлгылинэт чавчывэн вагыргыт
3 Ынныӈыттыгыргын ныплыткоӈӈоӄэн
Плантэ ганкытвылянвыӈоленат
Нылеӄин ыʼлёӈэт Ӄэргынкаавын, эʼтгъуу лынъё, ыʼлёӈэт Въэӈэты рагтыкэн
Еп кыткытык, танныӈынвэты тэнмавма, гантэнмавлен, иӈӄун Ӄэргынкаав тэнныӈыплыткунэӈу нэрэтрилӈынярагты
Ынӄэната ытлён ныӄитпыԓьэтӄин, нылгэкытрэватӄэн мигчирэтык, пэтле рэԓьугнин ыʼлгу лынъё ӈэвысӄэт
Гиӈытгинрэтгъэт
Ытръэч нъатчаӄэнат пъаԓьыт гиӈыт
Ынӈатал Ӄэргынкаав ныченрыгчатӄэн
Ыныкит ытлён нэнъивын: ӄымтогэ ганкэма мигчирэтык, эвыр ытлён нъымигчирэтыркын, кытвыл эӄылпэ нъырагтын
Нэмэ мэйӈэннымык Гиӈыт ымрэвля нэнтынэт
Ӄэргынкаавына ымыԓьо, эвиръыткут, п\рэёттэ базайпы, нинэйылӄинэт
Конторак ынин пэрэёлӄылтэ мынгыквыт етъаӈ нытчыӄинэт
Манэт пириплыткук, Ӄэргынкаав Въэӈэты эквэтгъи
Въэӈайӄаеты тыттэтык, ԓьунинэт Въэӈкэнат ярат
Нинэгитэӄин ӄалетлы ӄытрыткынык ваԓьын нымным, миӈкы ытлён гэмэйӈэтлин, нинэгитэӄин чиниткин колхоз, миӈкы ытлён турмэйӈэтык гамголен мигчирэтык
Ӄэргынкаавына кэтъонэн чиниткин вагыргын, въэгыргын ытлыгин ынкъам ытԓьэн
«Рэӄулым ӄырым игыр мыгагчавык базагты, – нычимгъуӄин Ӄэргынкаав, – ӄэйвэлым ымныкэрэт Верана ӄача травакъотвагъа»
Кытур бюрок райкомэн комсомолен, миӈкы Ӄэргынкаав нитӄин члено, ынан вытку ԓьунин ӈэвысӄэтӄэй Вера Тутъыӈэ
Ынӈэнъылё ытлён ныпириӄин комсомолеты
Пылытъымыԓьын, ныгтиӈӄин ӈэвысӄэтӄэй, ԓьулӄыл ынкъам лылет пылчемгъогты ныпэраӄэнат
Ԓьунэӈу ынӄэн ӈэвысӄэтӄэй, Ӄэргынкаав унтымкэ гэнъэтлин
Амынан Вера ынан нинэԓьуӄин, ымыӈ вэтгавыԓьыт мачванэван нывалёмнэнат
Вера ӈыркычеты ныԓьонатчыӈатӄэн, эʼквырга-ым Ӄэргынкаавына лылепык нырэмыннуӈӄин
– Вера, ивкэ, бюро пылыткук, мынкинонтамык, – Ӄэргынкаавына ивнин чевмыпаӈъэвӈыток омаканма
– Тъарычьэты кино ратвагъа?
– Мынгытычьэты вулӄытвик
Ынӈин Вера ытри Ӄэргынкаав томгыԓьатыӈогъат, ынӄоры ыʼлгыԓьатгыргын моогъэ
Ынкатагнэпы аʼнытымӈэтвак Ӄэргынкаав вулӄытвик Въэӈэты галӄытыӈолен ынкъам ӈэнку гайвэрэтыԓьатыӈолен
– Ӄылеркын, ӄырагтыгэ, ылён эргатык рэкимылтэтгъэ мигчирысӄивык, – нинивӄин Верана ытлён
Ытръэч-ым ытлён, ӄынур рэӄэ аʼрэё, мэткиит нэквэтӄин
Ӄоныры-ым ӄол нитӄин чинит Вера Ӄэргынкаавына нырэмкичиӄин, энмэн-ым «ныкырвэнтоӄэн», эвытлым «инэтэсӄивыԓьын» ынӄо нытаӄэн
Ӄол рыннин Ӄэргынкаавына, акватыӈок танныӈбазагты, пынлёнэн: – Ринэтэкэлиӈыркын?
– Ии, ытръэч-ым экэлигъюлеткыԓьигым, – ӈыркылеты татлыӈыткогъэ Вера
– Ынан волӄытвэкалеткорак ӄыкэлиткуги
Кытвыл тъэр букват гыюлетинэӈу ӄытакалеӈыӈогэ, ынӈин этгъуԓьэтык мытрапаагъа
– Эвын тыленъеп ытлён нытэгъэӈӄин, иӈӄун ныкалеткомгон Вера
Ытлён нывэннэтӄин калегъёлянвэты ынкъам такалеӈыԓьэты
Игыр этъо майыӈкы тэгъеӈу нинэлгыӄин калеткогыргын, ыʼлгыԓьэткин вэтгавыт таӈытвы ытръэч кэлитэ
Игыр Ӄэргынкаавына Въэӈэты тыляма карманык нинэнтыӄин кэликэл Веран
Ӄэйвэ ӄутти вэтгавыт, Веран калеёт, люнтэнчичевэ нинэнтыӄинэт,эʼквырга-ым ынан лыги нинэлгыӄин, иӈӄун ынӄэн ыргин ыʼлгыԓьатыргын
Ынӄэн ыʼлгыԓьатгыргын микынэ аʼӄанпалӄынтавын, ымыӈ аʼӄэткаӈ ваԓьын
Ӄэргынкаав ӈайӄалетлы ыʼсӄагтыкота каӈкалятыӈогъэ
Авынъысӄагтыткогты ытлён нывилысӄычетгъи, миӈкыри ӄункытԓьота рыннин ыныкы рамынноӈэты лылепыԓьын Вера
– Вера?
– Ии
– Нырэӄигыт ӈутку?
– Ныягнагэчейгым
Эвын нивигым: игыр Яша рэетгъэ
Ӄэргынкаав Верана Яшано нинъэйӈэвӄин, миӈкыри ӄун ыʼлгу лынъён ымыӈ нынны таӈэты ваԓьылӄыл, нынны-ым Яков, Верана гитэтэ, ынантаӈычьын
Яшана Вера мынгэпы пиринин ынкъам ӈайыткынэты рыкытгынтавнэн
Ӈайыткынык ивнин: – Вера, ытръэттэгын, ыʼлгу тылгыркынигыт, ӄырым лымӈэ игыр мынъынръанмык, ӄонпы чеэкэй мытратваркын
– Вачаӄ гымнин мынгылгын ӄымэк рылыпъэтын, эчгэттытыляма, – рамынноӈэты татлыгнэн Верана
Ӄэргынкаавын линлиӈ нилюԓьэтӄин, рыпэт мэлывйиръэлетыԓьын
Ынан Вера тиӈунин ынкъам тэӈвытку уквэннин
– Ӈ утку ӄээӄын тылвыӈирэмури мынвакъотва, энмэнӄун ытръэч тылвыӈирэмури нытваморэ
– Ии
Ытръэч миӈкыри тылвыӈирэмури мытратваӈӈо – эмӈочгыргын?
– Гым ванэван эпакыӈ ынӈин мивык, ытръэч игыр гынык ӄача таӈамгымнан тыратваркын, амгынан тырэгитэркынигыт, тырапалёмтэлыркын гынин выентогыргын
Ынӈин ылгыԓьатэты тотъывэтгавчетыԓьын авъеткынка нэнапалёмтэлӄэн Верана ынкъам чиниткин ылпылгын Ӄэргынкаавына ылпык нинэнытрувӄин
Ымыӈ лёӈэтлята, Ӄэргынкаав чиниткин колхозык мэгчератыӈогъэ, миӈкыри ӄун ынкы нымигчирэтӄинэт ынинэт мэйӈэттумгыт, йъэлгытомгыт, йъарат-ым Вера, микынэ Яша ӄонпыӈ чымче ныратваӈӄэн
Ванэван лым титэ ынӈин нытэӈычьэтын Ӄэргынкаав мигчирэтык, ӄынур колхозык, миӈкы тэнлыги нинэлгыӄин ӄорагынрэтгыргын, ымыӈ откочьыт-когыргын, эвыр ынныӈыттыкин мигчир
Ынӄэнат мигчитти еп ытлыгэ гэныгъюлевлинэт: Ӄэргынкаав лёӈӄорагынрэтыԓьын, ымыӈ люӈуткучьыткуԓьын, эʼквырга-ым мигчиру нинэлгыӄин нэмыӄэй ыʼлгу рытчыё мигчир – ынныӈыттыгыргын
Еп ԓьэлеӈкы нымгоӄэнат етъаӈ нъэлык ынныӈыттынвэты
Нынгиӈытлетӄинэт, нытлетӄинэт, рытватынгэӈкэнат вырылӄылтэ
Итык гитэтэ пэнинэмил базакэнамэл мигчир нытваӄэн, ытръэч чиниткинэмил нывэтгавӄэнат
Амыргынан ӈиныԓьыт ӄол нитӄинэт русиԓьымил нывэтгавӄэнат, ӄэлюӄ-ым нытвыӄэнат ыргинэт ыʼлгыԓьатгыргыт, русиԓьымил нывэтгавӄэнат, иӈӄун эвнэчичевкэ ынпыԓьэ
Ытри ынӈинвэт гавыԓьыт пагчеӈэты ынкъам энэчгытэты ныгитэӄинэт ынпыянва
Пынлёк ынпыначга, ыргынан нытвыӄэн тымӈэръанот элвэԓьин, ипэ тывъё атчо нылгыӄин, ытръэч вэнлыги ынпыначгыт нычичевӄинэт, миӈкыри ӄун ӈэвысӄэтӄэгти нычелгыԓьовӄэнат
Ыныкит оʼравэтԓьат нымигчмрэтӄинэт, ынкы пэтлеӄэй ыʼлёӈэттэ ынкъам гивиӈитти ныгаляӄэнат
Ынӈин Яшана ынкьам Верана гэмо гэлгылинэт галяԓьыт ӈирэӄ гивиӈитти
Ытри чеэкэй нынымытваӄэнат ынкъам нъатчаӄэн ыʼттъыёлкэн нэнэны
Ръэнут ратвагъа – ӄлявыл лымэвыр ӈээккэӄэй – тымӈалголяӄ, кытвыл оʼравэтԓьан, ытрин ӄитпыӄэвылӄылЯтгыргын.
Увиԓьын Панечев.
Увиԓьын Панечев эӈинкыԓьин, ытръэч эвын ӄонпыӈ ныкорыӄэн, наӄам йъарат этлы эмӈэлюԓьэткыԓьин, ытлён нунтымнымӈэлюӄин.
Эʼквырга-ым ынан чиниткин мигчир тэнлыги нинэлгыӄин.
Нытэӈӄинэт тэйӈэтти етъаӈ нинэтчыӄинэт, ӄэйвэ ымы тъэрылтэтык ыпатъёлӄылтэ.
Вэнлыги тъаркэнайпы таӈамчачагты тэйӈэтти нинэнтыӄинэт.
Ӄымэл ӄонпыӈ ынныӈыттыԓьыт ванэван нъэнӄэтынэт ӄамэтвак, энмэч ӄонпыӈ нэнаарванляӄэнат.
Амынан ыннээн рук нутгинэнкытчирэвӄин, наӄам ӄол нынтыӄин нынкимэлтэтӄин кимитъын ривлык, ынӄэната Панечевына амыннэпы нэнатайкыӈӈоӄэнат амалваӈ ваԓьыт ыннытэйӈэтти, эʼквырга-ым панэна ынныӈыттыԓьыт ныӄытчирэӄинэт эмыннытъуле тэйӈэтык.
Тэгъеӈу нытчыӄинэт ӄутти роолӄылтэ.
Ӄол рыннинэт ынныӈыттыԓьыт «рыгалгатъолёвнэнат».
Таӈымыԓьо ынныӈыттыԓьыт нылгэчачаԓьатӄэнат ӄамэтвак.
Увиԓьын нанъаӄэн, миӈкыри ӄун нинъыӄин.
Лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик.
Галгат-ым ынӄэнат ынӈот ганмыленат.
Ыннин ыʼттъымыт гамайынляленат амноӈэты Панечевына готкочьынтыватленат.
Ыннэнтыкэчьык нылгинымкыӄинэт йъаяӄыт ныкваӄэнат.
Лыгэн ӈэнку увиԓьэ нэнаргоӄэнат ынкъам левытти нинэчвиӄинэт, иӈӄун ынныӈыттыԓьэ лявтэпы эвнэчичевкэ ыʼнынтыркынэт ыргинэт роёттэ.
Ынныӈыттыԓьыт ныӄамэтваӄэнат ынкъам ымӄамэтваӈэт нанъяӄэн увиԓьын таӈгалгапатыԓьын.
Панечев-ым эмтэнӈэ нытваӄэн, ымыӈ ӈутку ытлён аʼӄачечавыӈ, ръэнут коргаво лыӈыркынин: эвытлым анъяткоԓьэты коргавыркын лымэвыр тумгыт «галгатъолёԓьыт» тэнӈу лыӈыркынинэт.
- Ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты, ивнин Семенковына Панечев.
- Вынэ алымыӈ ынӄэн итык тэӈычьэтык эмытъэт тыранмыткоӈынат.
Ытръэч ивкэ Ӄэргынкаав нывинрэтыркын галгаӈыттык, ӄэлюӄ гымнан ӄутти нэналвавэгым йъок, йъарат нинъыӄинэт гынтэвык.
- Вынэ ӄынпэляквын ынкъам энмэч ӄэквэтгытык.
Ынныӈыттыԓьыт неводэты элкыгъэт.
Панечев-ым нонтымытваӄэн, ванэван ныгагчавын.
- Вайыӈӄэнат уткучьыт ӄырыгынэт ынкъам мынэквэнмык, ивнин Панечевына Ӄэргынкаав.
- Лёӈытъак уткычьэ мытрагалгаӈыттыгъа?
пынлёнэн Ӄэргынкаавына.
- Лыгэн мынлеркын, ынан рэԓьуӈын, татлыгнэн Панечевына.
Ытри эквэтгъэт.
Аны ыннъыттъымык колё йъаяӄ, нывакъотваӄэн.
Лыгэн йъаяӄыт нэнриӈэвынэт, Панечевына Ӄэргынкаав ивнин рамынноӈэты:
- Ӈотӄэнат-ым галгат.
Мыноткочьынтыватынат ынкъам эӄылпэ мыныргонат лыгэн ӈутку, ӄынвэр рэвулӄытвигъэ, тырэкимылтэтгъэ увик.
Ӄэргынкаавына энэчгытэтэ ынкъам камчечавэты гитэнин Панечев.
- Гынмыл-ым руткы, мытив чачаԓьаттык.
Эченур ынӈэ тумгыт ивкэ, иӈӄун моргынан мытнуркынэт вэнгалгат.
Эвын тэленъеп, нэкэм гытъанма, Ӄэргынкаавына йъаяӄыт нинэнуӄинэт, ынӄэната ытлён ванэван нычирмыӈэтын.
Энмэч вэтыӄун ытри «рагалгоӈыӈӈогъат», ӄоныры-ым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат.
Ӄэргынкаав «галгаӈыттыма», Панечев «ныгалгаргоӄэн», эвыр ынкы нэнарыгнарӄэнат.
Пылыткук, танъетъаӈ рытчыплыткук «галгат», рагтыгъат ынкъам Ӄэргынкаав неводэты янръатва ӄытгъи.
- Ыʼмто галготык?
Ӄынур ыннэн пынлёгъат ынныӈыттыԓьыт.
- Энмэч гынмылкинэк мыкыӈ ваԓьыт мытынмынат.
Игыр мэчынкы ринӈыт, ӄырым мынӄэюлтэнмык.
- Ӄэлюӄ-ым ынанкэн ӈирэнлеӈу галгаӈыттытык, иквъи Нэнэн.
- Нинъыӄинэт галгат?
пынлёгъэ Семенков.
- Ынӈатал вынэ нинъыӄинэт, чама ныгыттэӄинэт атчык, рамынноӈэты татлыӈыткогъэ Ӄэргынкаав, эʼквырга-ым Панечев нылгининъыӄин, аʼтавынан пэнин мэрынрэ тылеԓьын.
Тэӈэӄытликыԓьэ Панечевына таӈымыԓьо йъаяӄэн левытти ганыпъавленат.
Ынныӈыттыгыргын пылыткугъи.
Неводтэ нэгтынэт.
Ярагты тэнмавымгогъат.
Энмэч ымыԓьо эвиръыткут кунгасык гэйӈэлинэт ынкъам ытръэч нъатчаӄэн катер.
Люур Панечев миӈкыри рай гагчыръогъэ.
Аплёратвака рэннин левтъэтйивӄэй.
Ынныӈыттыԓьэ камчечеты ныгитэӄин левтыӈынрэтылын увиԓьын.
Мэӈин люнчичевэ нитӄин, раӄынвы румэкэвыркынинэт йъаяӄэн левтыт.
- Ынраӄ-ым раӄылӄылтэ, рэӄу рэтынэт йъаяӄэн левытти?
энэчгытэты намӈылён ынныӈыттыԓьэ Панечев.
- Мытив-ым ӄыԓьугыткы, миӈкыри ваԓьыт галгат торгынан нинэнутури ынкъам вэлерӈан-ым нылгэчачаԓьатторэ, рамынноӈэты татлыӈыткогъэ Панечев.
- Ӄытлыги тагноӈ ваԓьыт, ытръэч ынӄэн эӈинму лыгнин Семенковына, наӄам нинэгитэӄинэт йъаяӄыт, галяԓьыт.
Ръэв ынкъам ӄораны.
Аӈӄачормэпы нылеӄин ӄораӈы, ръэв-ым аӈӄайпы ныӄолен- тоӄэн:
- Китаӄун мынтэйкэвмык.
Мэӈин эплеэн армаӈ ваԓьын!
- Ээ!
Мынтэйкэвмык!
- очыткогъэ ӄораӈы.
Ӄораӈы тачаанӈыгъэ въэе, ръэв-ым - мыргота.
Нэкылвынэт чааттэ.
Ӄората чаат ръомравнэн, ръэвэ-ым мыргочаат кылтынин ӈойӈык, ынӄо аʼрэчетыткогъат - ръэв аӈӄагты, ӄораӈы-ым амноӈэты.
Ръэвэ аӈӄы нэнанпэглявӄэн ӈойӈа, ытръэч лымынкыри мимыл нэтчетыръоӄэн.
Ӄораӈы рыпэт нутэргычыку гэнъэтлин, вэнлыги ныкытъыматӄэн.
Люур тылпъигъэт чааттэ.
Ръэв аӈӄачыкотгъэ, ӄораӈы-ым амноӈэты риӈэгъи.
Ынкэтэгнык ӄораӈы эмэмнуӈкы ваӈӈогъэ.
Пипиӄылгын ынкъам иʼӈыпчиӄ.
Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ:
- Ӄаймыгэ.
- Трэпылӄэтгъэ, - очыткогъэ иʼӈыпчиӄ.
- Умкык ӄинэнрэтгъи.
- Трэлпиквъэ, трэтэргъэ.
- Ытлыгин лилит ӄыйпыгынат.
- Эʼтки тратъайытчаӈынат.
- Ынан ытԓьата рэннигнинэт.
- Гэвылӄэтлин титиӈы.
- Ытлыгык варкын пынаквын.
- Пынаквын гъэӄэрэлин.
- Опопы ӄырэмкичиги нымэты.
- Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ:
- Рэӄэ-ым гэначъэлен ыргин яраӈы?
- Ыʼттъынэлгэ.
- Утъымыт-ым рэӄэ гэтэйкылинэт?
- Ыʼттъин ыʼттъымэ.
- Рэӄэ-ым гэтэйкылинэт тэврит?
- Ыʼттъыгытолӄыля.
- Чоттэ-ым рэӄэ гэнатыеленат?
- Ыʼттъыналгыӈойӈа.
- Рэӄэ-ым ныӄамэтватӄэнат?
- Ыʼттъыйиле.
- Раӄытӄынык-ым нувиӄинэт?
- Лявтъыттъымыткынык ыʼттъин.
- Миӈкы-ым игыт нымным?
- Гэлвылин.
- Эʼми-ым игыт йынйын?
- Иле гэттулин.
- Эʼми-ым илиил?
- Пычиӄэтэ гэлпылин.
- Эʼми пычиӄэт?
- Гэриӈэлинэт.
Иʼны, вэтлы ынкъам кытэпалгын.
Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым-ым ныялгыттэнмавэгым.
Люур-ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи:
- Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми-ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай-ым гатампъаленат уттыт.
Ынкы иквъи иʼны:
- Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы-ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ:
- Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи:
- Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
Пипиӄылгын ынкъам рэӄокалгын.
Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй ик-въи:
- Етти!
- Ии, - очыткогъэ рэӄокалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ:
- Ытръэч-ым миӈкэмил мытрувичвэтгъэ?
- Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
- Кита мынтэйкэвмык!
- иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи:
- Кита ынръам мынатчычет.
Микынэ рэԓьугнин ӄол - ынӄэн рэрмэлтэтгъэ!
Ӄээӄын елырачвыӈгъат –ипэ мэӈин ыʼттъыёл ратчыгъа.
Рэӄокалгын армаӈ вагъэ - ыʼттъыёл ратчыгъа.
Атчыгъэ, налгыӈойӈ-ы-н-ым ӈаргыноӈӄач вагъэ.
Пипиӄылгʼэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи:
- Вэлет аны ӄыӄолентогэ!
Пипиӄылгын очыткогъэ:
- Гым ӈутку!
Риӄукэтэ пэнрынэн ӄолентоԓьын, ӄол-ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт га-ел-ы-нто-лен, ынӄо ик-въи:
- Калырогъэ, - гыт эрмэлтэтгъи - иквъи рэӄокалгын пэпэӄылгэты.
Мэлёталгыӄай ынкъам кэлы.
Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин:
- Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы:
- Гымнан инэнукыԓьигым ынӄэн тэкичгын!
- Ръэнут-ым нинэнуйгыт?
- Ӄоратъол, - амвыета иквъи мэлёталгыӄай.
- Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи:
- Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ:
- Эʼми мэлёталгын?
- Омкычыкогты гынтэквъи.
Ӄол гатле иквъи:
- Мывинрэтгыт энарэрык!
- И-и, вынэ!
- Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
Вэтлы ынкъам мэлёталгыӄай.
Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи:
- Энараԓьэгыт!
Аны ӄинэвинрэтги, тырэпылӄэтгъэ...
Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓья гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ:
- Ванэван микынэ ныԓьунин гымнин экык?
Ымыԓьо иквъэт:
- Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты:
- Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъя.
Ялгытгъат.
ВЭТГАВ ЯАТЛЬЭТЫ.
﻿Эчги въик, Украинак гым
Ӄэнамайынлятык;
Мачынан нитгъэн маёлгын
Ванво въийылӄэтык,
Уӈӄун ынӄо ергыт, энмыт
Мэчынкы ӄонпы ԓьук,
Таӈвалёмы Днепр-эрмэчьын
Эʼйӈэԓьын имъэлюк...
Эчги Украинаеквэ
Рэйӄыпыԓьыԓьэтгъэ
Эӄэԓьин мутлымул, -ынкы
Вытку тырэлӄутгъэ,
Тырэюгъэ... ынкъам этын
Иʼиʼн траванляӈын
Йылынво гымыгнотагты
Тэӈычьын вагыргын.
Майынляплыткок, вутилгыт
Ӄынчимиръэквыткы;
Эʼӄэԓьымутле иʼвчимгъут
Ӄылгинэрмэквыткы.
Ынӄо гым майӈыройыръык,
Торъечьамвагыргык,
Нытэӈъэв ӄэнакэтъотык
Кычьымвэтгаквыргык.Кычгэпыт, чечавъёлӄылтэ, алкыԓьёлӄылтэ.
Мэӈин ӈыроча гивик ныторавэръэпыӄэн?
Ръэнут тъайытчак, чывик нылвавӄэн?
Нивӄинэт варкын ынанчачаԓьын вагыргыкэн тэйӈэт.
Ымыԓьорык ынӄэн ыʼлгу.
Ръэнут?
Ръэнут аʼӄатъайытча – эʼӄэлви?
Нивӄинэт, мимлычыку эпылӄэткыԓьин, йынчыко энлеткыԓьин.
Ръэнут мимлычыку эпылӄэткыԓьин, йынчыко энлеткыԓьин?
Ныгтыӄэн, ныравӄэргыӄэн, омавык-ым нытилиӄин.
Ръэнут ынӄэн?
Ръэнут нынӈэӄин гырокы лявтыӄалетлы?
Нъэӄэгниръуӄин, игытӄэй нымэрэнторъоӄэн.
Гарычгытвален, гарычгытвален, ынӄо ваамэты гакытгынтатгъэ (иʼрэгъи).
Ръэнут ынӄэн?
Нутэсӄык иниргиӈу нитӄин.
Ранатвыӈын – мимлю рэԓьуӈын.
Ръэнут?
Нилгыӄин, нымыркуӄин, эрилкэ ныриӈэмъетӄин.
Ръэнут?
Тэгнилгыӄин, нымыркуӄин, гырголяйпы нэрэтӄин, гыныгмынгык риргъэ, игырӄэй ӄымилӄэю рэнъэлгъэ.
Ръэнут?
Эрилкыԓьин, нилгыӄин, наӄам ныриӈэмъетӄин.
Ръэнут?
Нилгыӄин, ӄырымэн мэлёталгын, ныриӈэмъетӄин, кырымэн йъаяӄ.
Ръэнут ынӄэн?
Нилгыӄинэт мрэнти ныриӈэмъеткинэт, эʼйӈэкыԓьинэт, эйгуткукыԓьинэт.
Ръэнутэт?
Нивӄинэт, чинит эвытрыкыԓьин, вачаӄ-ым нытэрмэчьыӈӄин.
Амынгыкыԓьэн, ымы этикыԓьин, вачаӄ кыннытаӈкалеваӈэкэн ӄэргычьык.
Ръэнут?
Ӄынур ӈылгыл, ытръэч ӄырымэн.
Ръэнут ынӄэн?
Валвыйӈын риӈэпкиргъи, рэлпиӈыт ръэвытлявнэнат, тиркытир ратчыӈаннэн.
Ръэвэтлы ынӄэн?
Эвыр ныпкирӄин, нывыргыръуӄин рэсӄык.
нутэнут ныкоргавӄэн, нытаӈвыентоӄэн.
Ръэнут ынӄэн?
Люур аӈӄы гырголяйпы эрэтгъи, ымыԓьо ритӄыевэннинэт, ярачыкогты агтаннэнат.
Ръэнут ынӄэн?
Пэнин гым аʼтчаёйгым, наӄам ныетигым-ым – ымыԓьо натчыръоӄэнат.
Ръэнут гатвылен?
Янор йынӄэргын, ынӄо - выргыргын, яачы имлыттъэт.
Ръэнутэт ынӄэнат?
Тылеԓьын, пыкирԓьэн этлы мынԓьун, ытръэч чыкэю нинэлгымури чама нэнавалёмморэ.
Ымнотаеквэ нылейвыӄин, наӄам ӄырымэн гынник; лымынӄоеквэ ныриӈэмъетӄин, итыкэвын ӄырымэн гатле.
Нывыргыргэтӄин, ныӄъоляӄэн, нывъёпчаӄэн.
Ръэнут ытлён?
Гынык-ым ръэнут – тымлёӈынрырат?
Агыткака кытгынтыръоԓьын, гагчавыръоԓьын, наӄам миӈкыри?
Ымаляӈэт ныгагчавӄэн, ныкытгынтатӄэн, нывыргыргэтӄин.
Рэънут?
Ръэнут-ым – ӄонпы эвын пылыԓьэтыԓьын?
Йъэлыги ытԓьата нэналёоӄэнат чиниткинэт нэнэнэт.
Ынӈин нымэйӈэтӄин.
Ръэнут ынӄэн?
Элеръук нывэнтыӄин, нэйычгиръуӄин, ԓьэлеӈкы ныӄитыӄин, нилгэтӄин, нымъиръуӄин.
Ръэнут?
Ԓьэлеӈкы найпытваӄэн, нэлгыпэраӄэн.
Галыляргыма лылет эʼэʼгты нытлепыткуӄинэт.
Нивӄинэт, мимлык ныпылӄэтӄин, наӄам-ым рыйынавкы – ӄырым нынлетын.
Ръэнут?
Мимлык ныпылӄэтӄин, наӄам элвыкыԓьин чама энлеткыԓьин, аʼӄано ваԓьын.
Ӄынур левыт, ковлкы ваԓьын, мыгкырвирԓьэн, ытръэч этлы микынэ нымчунэӈэткунин.
Увиккыԓьин, нутэк нытваӄэн.
Ръэнут?
Умкык йъагыргоча нытаӈӄэргыӄэн, эйынкэ нынлетӄин, ымыԓьо нэнаномаватӄэнат.
Ръэнут вытку вулӄытвик ныӄэргатӄэн, эргыръома-ым, намэчатӄэн (найыӈкоӄэн)?
Ӄол ӈэвысӄэт гэтленъютэ пэнин атчычетыԓьыт, наӄам ԓьуткук лывавыркыт.
Мэӈин ипэ микынэ ӄыриркынин?
Ӄоо.
Эʼрыкут ӄол аʼачек ӄоленавысӄатэты рэмкичигъи.
Эчги аʼачек пинтыӄэтгъи, ӈэвысӄэт атчыгъэ.
Ынкатагнэпы пэнин ытлён тылеԓьын, наӄам ӈэвысӄэт ԓьук лывавыркынэн.
Мынгыткэн ӈирэӄ парол йичьэмиттумгыт (йичьэмрэт) ыʼттыёлягты кытгынтатыркыт, наӄам йъоткок лывавыркыт.
Ынӄэн микынти?
Ыннэн ӄлявыл эмӄынвулӄытвик нынъюлӄытӄин, ӈалвыԓьыйӈын игытӄэй нылвэкатӄэн.
Эгыттагнэпы гичик ӈэлвыл лывавыркынэн.
Ынанмаӈэн ныӄорагынрэтӄэн?
Наӄам тъэр ӄорат ӈэлвылекы, ынан гэмо.
Итыкэвын этлы ныӄоратымӈэвын.
Таӈынанмаӈэн, наӄам таӈамынан пэнин эмӄынвулӄытвик рыюлӄытыԓьын?
Кто же это такой, кто тоԓько один и тоԓько в полной темноте выходит на ночную пастьбу оленей?
Иʼиʼк варкын тылян, имымиӈкыри ныӄэргатӄэн, нилюԓьэтӄин, ӄынур путурэԓьын.
Ръэнут ынӄэн?
Тывалёмыркын, наӄам ԓьук тылвавыркын.
Гэмгэйиле нывэтгавэгым, наӄам ӄырымэнайгым оʼравэтԓьайгым, ымыԓьорык нывалёмэгым, наӄам аʼӄаԓьоӈ ваԓьэгым.
Ӄол ӄлявыл мыгэчинэӈу ныӄамэтваԓьатчыӈоӄэн; гаймаӈэн ымъылёӈэт раӄамэтва, ыныкит амӄынъычо роолӄыля пынрээвык.
Ныйылӄэтӄин, ароолӄылка нъэлинэӈу.
Ръэнут-ым – аталпыкэгытгын?
Ӈирэнйичьэмрэтэ нанмынат эмыннэнъют ръэвыт; ӄутынэ ыпаннэн эвытӄэй, ӄутынэ-ым ымыԓьэты гивиӈит, ӄынвэт-ым ръэв вилетгъи.
Раӄъоравэтԓьат ыннанванвык умкычыку пэнин вакъотваԓьыт?
Ытръэч кытӄонача ӄоя нитӄинэт нэлгыкъалейпыӄэнат.
Мургин ергын илгымилюннэлгэ гэнаръэлен.
Мургин ергын илгынэлгэ гэнаръэлен.
Нивӄинэт, ивлыӈилгын нутэсӄык ганъэвытлявлен, наӄам аʼӄанчымӄаты ваԓьын.
Ръэнут?
Гыныкгэта, рэӄуӄӄэмӄэгти тэӈумӄэӈкы амынгыка, уттыкэ, аʼлыгатuака?
Гынык-ым ръэнгут - нутэуӄӄэмӄэй?
Гынык рээн ачгыта рэлеркын, наӄам аʼӄапычвэтгавкы.
Мури гэтумгэ пэнин рачвыӈыԓьыморэ, наӄам мэӈин этлы ныянотын.
Ачгыта рэлеркын – ӄырым нывинвэтын.
Ръэнут?
Пэнин ачгыта тылеԓьын, наӄам авэтгавкыԓьэн.
Ръэнут?
Ынанмаӈэн лявтыткынык нуттынӈэӄин?
Ӄораӈы, вопӄы нырыннынӈаӄэнат.
Микын умкыт лявтыткынык нынӈэӄинэт?
Гынник, эмнуӈкин, ватапа нытэйӈэтӄин.
Оʼравэтԓьата нинэгынритӄин, ялгытык нэнаяаӄэн.
Ытлён = мургит тэйӈэт, эвиръын.
яраӈы чама лейвинэӈ.
Лымынкыри чинит нылейвыӄин, чинит тэйӈэт нинэԓьуӄин.
Ръэнут ԓьэлеӈкы гарыннылен, кыткытык-ым арынныка нынъэлӄин?
Ԓьэлеӈкы левыт гавырыткынлен, гырокы-ым – уйӈыԓьин.
Ръэнут?
Ръэнут – ԓьэлеӈкы гарыннылен, кыткыт-ым арынныкыԓьэн?
Рэӄэ элеӈит иръын нэнаяаӄэн, ыʼлятыӈок-ым нинэгтыӄин чама нэнатъайытчайвыӄэн?
Ръэнут – элеӈит иръын нэнаяаӄэн, ԓьэлеӈкы-ым ытръэч элечгыт?
Ӈыранорвык увъаляӄлявылтэ нывакъотваӄэнат ынкъам нылеӄинэт тумыгрээн.
Ӄырымэн эпы, наӄам валӄылыргыԓьын, ӄырымэн ӄораӈы, наӄам рынныԓьын.
Нывтэлгыӄэн ыʼттъын – оʼ равэтԓьэн, ӄорэн эʼӄэԓьын.
Ныԓьэлеӈитӄин, нэлеӈитӄин ыннэниръэ, пэнин ытръэч ыннэн илгыръын нэнаяаӄэн, вэлер ӄунэче эвнэгтыкэ.
Мэӈин ытлён ынӈин ваԓьын?
Мытив йичьэмиттумгыт, наӄам алвалԓьаԓьыт, элвэллыгыԓьыт, итыкэвын гэнанглятленат, ытръэч иръыт алваӈ ваԓьыт: ӄутынин уэʼлы, ӄол-ым илгиръыԓьын.
Ынанмэкынтэ ынӄэнат?
Мэӈин ымԓьаляӈэт ныйылӄэтӄин, вытку гырокы нымгэcӄин?
Мэӈин ӄэтынӈок ныйылӄэтӄин, вытку гырокы ныгъевӄин?
Мэӈин ԓьэлеӈкы ныйылӄэтӄин, наӄам аӄамэтвакыԓьэн?
Ԓьэлеӈкы ынин нынны оʼраӈ атвыкыԓьэн.
Мэӈин ынӄэн?
Мэӈин ымԓьаляӈэт эмйылӄэ рыпэт ӄырым ныӄамэтван?
Ԓьэлеӈкы нилгыӄин, элек нычевароӄэн, нытэйӈэтӄин итӄилгэ.
Мэӈин ԓьэлеӈръунэӈу нэлгэръэпыӄэн, элеръук-ым чевароэръа нинэлпууръыӄин?
Нилгыӄин, имыргыԓьын, найылгыӄэн.
Ръэнут?
Нымлыӄэн, ныйкыӄин, оттывырыткынъеквэ ныпиӈкуткуӄин.
Оттыраӄагчыко нытваӄэн.
Ръэнут?
Ынин яраӈы уттычыку, ныриӈэпиӈкучитӄин, наӄам кырымэн гатле.
Тэлвээлек пэнин иʼӈӄитыԓьын.
Оʼравэтԓьак рээн нытумгыԓьэтӄин, тэӈытръэч ыныкагты винрэт.
Оʼравэтԓьэн ылгытумгытум, винрэтыԓьын.
Эʼмэтыԓьын, гынниӈӈыттыԓьын, ӄорагынрэтыԓьын.
Мэӈин ынӄэн?
Нытгымӄин, тэӈвинрэттумгын, ӄулитэ эʼӄэԓьыт нэнагтатӄэнат.
Элек нычевароӄэн, ԓьэлеӈкы-ым нилгыӄин, чивмывилюԓьын.
Ԓьэлеӈкы ытлён таӈымыԓьэты нилгыӄин, ытръэч ӈалгыӈойӈыткын нувӄин.
Ӄэргыԓьын, лелюԓьын, нылывээръоӄэн, нытипъэйӈэӄин.
Оʼравэтԓьата мэчьэнӄу нинэлгыӄин: ныппылюӄин, эвлыеӄаԓьыӄай, эвлыналгыӈойӈыԓьыӄай, пэнин таяӈайыръыӈыԓьын.
Нивӄинэт, варкын ӄол, эвлыеӄаԓьын ынкъам эвлыналгыӈойӈыԓьын, наӄам кынныппылёӄэн.
Мэӈин ытлён?
Пытӄытакалгыт ӄонпыӈ чеэӄэй рэлеркыниӈыт.
Амынгыка, аʼлыгатгака, нытэминӈыӄин тараӈкы.
Ръэнут?
Ынанмаӈэн ӈирэче нъурэтӄин?
Янор гарама, яачы-ым иръыԓьын?
Мэӈин ӈирэче нъурэтӄин: янор ярачыко, яачы вытку чинит.
Яраӄай еӄата рычимэвнин, ынкы ӈытогъэ, тэӈвытку ӈаргынэн нинэԓьуӄин.
Чиниткин яраӄай еӄата нинэнчимэвӄин, вытку ынкы нынтоӄэн, ӈаргынэн тэӈвытку ԓьунин.
Гатвален элгыраӄай, арыногыргыкыԓьэн, атытлыкыԓьэн.
Люур ръэнут ынкэчыку илюԓьэтгъи, яраӄай чимэтгъи, авынраԓьыӄай вытку ӈытогъэ, ӄонпы яраӄай раӄыԓьӄылё рытчынин.
Рэӄин яраӄай ковлёкы нытэйкыӄин тымӈэнотак, ӈаргын, оттыткынык, наӄам эрэтэмкэ, атытлыка?
Агыткака ныкытгынтыръоӄэнат.
Мимыл ыргин ваны.
Амынгыкыԓьэн, агыткакыԓьэн, наӄам мэчынкы наԓьэӄатӄэн, ӄырым ныпылӄэтын
Мимлычыку нылгэнымлыӄэн, рытрилык нотасӄыткынык – игытӄэй илюкэ нынъэлӄин.
Ръэнутэт мимлычыку ныкоргъав нувичвэтӄинэт, нотасӄыткынык-ым нывъиӄинэт?
Ръаварат патгыргырак рэсӄивръугъи, наӄам ӈыток лывавыркыт?
Нымкыӄин тытыл, наӄам аʼӄантоӈ.
Кыткытръок нэръэпыӄэн, гытгаръок ниръыттвыӄин.
Ръэнут эʼчгынрэ элек навэръэпыӄэнат, йыӄӄай-ым нынъэлӄинэт, ӄэтыӈӈок-ым - пууръу ниръытвыръуӄинэт?
Уттыт, ёмромкыт – деревья, кусты – trees, bushes.
Пылытъымыԓьыт аʼачекӄагтэ, ымыԓьо илгиръыԓьыт, ергык гумэкэтлинэт, ныкоргывэтгавӄэнат.
Микынти ынӄэн?
Мыгтиԓьыт, наӄам ваӈэк аʼӄаяа ваԓьыт.
Ръэнутэт ынӄэнат?
Рэӄэ иръу нинэлгыӄинэт чиниткинэт титит?
Кыткытык-ым нынӈэӄинэт, гытгак-ым нэрэтӄинэт.
Гырокы нъурэтӄин, гытгак-ым ныпэтатӄэн, ныкыкватӄэн, вытку ынкы оʼравэтԓьата нэнаяаӄэн.
Ръэнут ынӄэн?
Нутэсӄычыку нынӈэӄин, нычачаӄэн, нэтлегӄин, илгытыӈэчьыԓьын, эвлывтыԓьын, ымыԓьэты тыӈэчьын оʼравэтԓьата тэйӈэту нинэлгыӄин.
Ръэнут ынӄэн?
Ръэкылылет ганылвэкавленат: нычелгыʼкэнат, нувӄинэт.
Тытааӈынат – нэтлегӄинэт.
Ръэнутэт?
Таӈковлёкы ваԓьын, нычелгыӄэн, нывэривӄин.
Ръэнут?
Нувӄинэт оонъыйӈыт нутэк нынӈэӄинэт, вэлвэ ыʼлгу нылгыӄинэт.
Рэӄуунъыт?
Иквыкыԓьин, ӄынур витъывит, ныйыркыӄин, ӄырымэн рыгрыг, нутэк нинӈэӄин, ӄората ыʼлгу нылгыӄин.
Ръэнут?
Ыннангыткаԓьыӄай оʼравэтԓьаӄай ыннанванвык пэнин вэтчатваԓьын, элевтыкыԓьин, наӄам къэлиԓьын.
Мэӈин ынӄэн?
Ръэӈинӄэйӄэй люур нотасӄычыкойпы пинтыӄэтгъи?
Элевтыкыԓьин, наӄам митъэкъэлиԓьын?
Кората ԓьунин, игыткэй рунин.
Еп оʼранма ныкъалейпыӄэн.
Ынӈин ӄырым къэли ныгтынин палӄаттагнэты.
Мэӈин ынӄэн?
Элевтыкыԓьин, наӄам къэлиԓьын; пысӄонгыткаԓьын, наӄам эплеккыԓьин, нутэсӄык гунпылен.
Ынанмаӈэн эвытлым ынанръанот ынӄэн?
Ӄонгыткаԓьыӄай, наӄам йыӄӄай-ым къэли: нычелгыӄэн, кэлиԓьын.
Нутэк нынымытваӄэн, лымыӈко нъээʼкуткуӄин, вэнлыги микынэ ыʼлгу элгыкэ.
Мэӈин эвытлым ръэнут ынӄэн?
Ръэнут ынӄэн?
Ӄынур тымкылгын, наӄам ӈэръамытлыӈпатгыргыԓьын?
Ӈирэӄ ытԓьат, наӄам амъянра мытлыӈнананаԓьыт.
Амъянра нырулӄинэт, кынмал – нэрмэӄинэт.
Ӈыраӄ йичьэмрэт вэтчатваркыт ачгыта, ыннанрак нымытваркыт, мытлыӈкав-ым ыргин ынинэԓьын, янра гатаранлен ырык рэсӄыгиӈкы Микынти ынӈин нытваӄэнат?
Мытлыӈэн йичьэмрэт кол нитӄинэт амчыганчы ныранӈаӄэнат, ынӈин амъянра нытванӈоӄэнат.
Ынӄэн микынти?
Гынык-ым ръэнут – рэлпъалявыл?
Ӈыроӄ ӄлявылтэ, авынкытъыматэты чеэкэй лявтэпы гъэлевлинэт; ынӈин кытъыматэты нытвэтчатваӄэнат, ымыԓьэты яраӈы нынрыӄин.
Ръаӄлявылтэ ынӄэнат?
Гынык-ым ръэнут – этъэтэвкы?
Гынык-ым ръэнут – коталӄыэнмын?
Ръаяраӄай ярачыко гэтэйкылин?
Рэвивык нарычганморэ, вытку ӄулирэвивык нычвачгынлеморэ.
Ӈыраӄ патгыргыт ыннанпатгыргэпы нъурэвӄинэт, ӈыронпатгыргэпы – нынтоӄэнат.
Ръэнут ынӄэн?
Ыʼлёӈэт кынмал нытваморэ, ӄынур тэнтумгымури: кынмал нылемури, ныкытгынтанморэ, ныпинкучинмури.
Ытръэч йылӄыӈӈок амъянра нынъэлмури.
Мури ытръэч гэтумгэ кынмал ныяаморэ, амъянра – раӄылӄылморэ.
Мургин амчыганчы этынвыт – ӈирэӄ йичьэмиттумгыт.
Ынӈин ытръэч ӈыраморэ нылейвымури.
Ӈирэӄ тумгыт ытръэч кынмал ныралечетӄэнат.
Ынӈин ныралечетӄэнат, йъоткочьата чама янотыткочьата, наӄам ӄутынэ эвын ӄырым ӄол ныпэлянэн.
Микынти ынӄэн?
Ръэмури?
Этумгыкэ, этынвыка, аʼӄаватыӈ ӄонпы кынмал ачгыта нылемури, наӄам нымыркумури – уттытъулмури.
Гымнин ӄутти ӄорат тэӈвинкыԓьинэт; наӄам яак-ым тэӈӄырым ныпэӈъивэтынэт, ынӈин тэпэнинэӈэ раркычавыркыт.
Гымнин варкыт ӈирэӄ оттыӄорат.
Этлы мыкылгэтынэт, ынӈин иʼлгыкэ нэнаяайгым.
Тырэтрилӈынэт – ӄырым нэвиисӄивынэт, ынӈин ратваркынэӈыт.
Ръаӄорат?
Ӈирэӄ ыʼттъыт ытръэч ачгыта ныръилемъетӄинэт, эʼрыкут ӄорагты нывэлеркылеӄинэт, наӄам эвын ӄырым ӄорат ыʼнийъонат.
Рэӄъыттъыт?
Ръэнутэт?
Мачковлёкы ваԓьыт, патгыргытӄыԓьот, нылеӄинэт ыʼԓьеквэ, унрэпэткыԓьинэт, наӄам увикыԓьинэт?
Элек мури конпы эмигчиркэ нытваморэ, ԓьэлеӈ нэнъатчаморэ.
Ԓьэлеӈ пыкирык – ымыԓьорык мури ыʼлгу нытчымури, ынпыянва, нэнэнэтэ.
Гымнин ӄораӈы ытръэч ӄалетлы нъэмэтыткуӄин, эӄопы-ым – гымнан чинит нинъэмэтигым.
Ръаӄораӈы ынӄэн?
Ӄынур ӄэмэӈы, ытръэч нымэйыӈӄин, итыкэвын ӄырымэн ӄэмэӈы, нъэмэтыткуӄин, ныйӈэткуӄин.
Ръэнут?
Мэӈин гатчылен ыʼлчыку, рэӄокалгын унрэпэтгъи, ынан юунин?
Таӈынанвыткокэн ӄол оʼравэтԓьан гымнан лыги.
Ӈирэӄ йыкыргыт, ӈирэӄ пилгыт ынин: ыннанйыкыргэпы ныӄамэтваӄэн: ӄолейыкыргэпы – гаӄолема ныгрэлӄин.
Эрилкэ, наӄам ныриӈэӄин; кырымэн валы, наӄам нытынпыткоӄэн.
Ръэнут?
Ръэнут: уттыӄэйык – ӈилгын, уттыӄэй кэгынмык, ӈилгын вээмчыку?
Ръэнут выквылявтыԓьын, увик-ым уттин?
Рэӄин левыт таляк ныяаӄэн?
Ръэвитӄимэӈин эʼнныӄалетлы пэнин йымэтваԓьын?
Пысӄонрыннык кукэӈы ныкваӄэн, йыныткыныгъет ныймэтваӈӈоӄэн.
Миӈкы гавакъолен – ынкы гуврынлин.
Нъэйӈэӄин, нывыргыргэтӄин, наӄам ӄырымэн роӄыр.
Ныриӈэмъетӄин, наӄам ӄырымэн гатле.
Ныйӈэткуӄин, итыкэвын ӄырымэн ыʼтвъэт.
Ръэнут ытлён?
Рэӄин рилти арыгкыԓьэнат?
Нувӄинэт кылвыт амӄынстраницак мэрынрэӄэй аʼтчаркыт кычгэпынво микырык.
Black marks on each page wait who can guess them.
Ӈаргынэн нилетӄин,
Галгат ныриӈэкинэт,
Нутэсӄын нувъэтӄин,
Титэ ыннин нытваӄэн?
Вээмыт ныӄитыӄинэт,
Ӈэгти нилгэтӄинэт,
Ӈаргынэн ныёаʼтӄэн.
Титэ ынӈин нытваӄэн?
Чьэчеӈти пыкиргъэт,
Ымнотанот ыʼлетгъи,
Вээмыт ӄитыгъэт,
Ыʼԓьыл ныӄъэӄэтӄин.
Титэ ынӈин нытваӄэн?
Ыʼԓьыл лымынкы
Тинтин вээмык, гытгык.
Ӈаргынэн нычьэчеӈэтӄин,
Колё нывъялятӄэн.
Титэ ынӈот нытваӄэн?
Ныкирит чивмэтыркын,
Ыʼлёӈэт ивлетыркын,
Тиркытир омӄэргатыркын,
Ыʼԓьыл тылгыркын.
Титэ ынӈин нытваӄэн?
Ыʼлёӈэт ивлетгъи,
Галгат риӈэпкирыркыт,
Ыʼԓьыл тылгыгъи,
Вээмкэгти пыԓьыԓьэтгъэт.
Титэ ынӄэн гатвален?
Аӈӄы нывэнтыӄин,
Эмнуӈ нэюӄин,
Тиркытир нъэӄэгнитӄин.
Титэ ынӈин нытваӄэн?
Тылгык нытилиӄин,
Наӄам ныравӄэргыӄэн.
Чьэчеӈкы ныӄитыӄин,
Таляк нутгыӄин.
Ръэнут ынӄэн?
Ӄырымэн пэнъёлгын,
Наӄам нэнаномаватӄэн,
Колё ныӄэргыӄэн,
Аʼӄагэтаӈ ваԓьын.
Ръэнут ынӄэн?
Ныӄэргыӄэн гатле,
Ковлёкы ваԓьын,
Эрилкыԓьин,
Ымъылёӈэт ныриӈэмъетӄин,
Вулӄытвик-ым нывакъоӄэн,
Эвытрыкэ нынъэлӄин.
Ръэнут?
Эмӄынԓьэлеӈкы
Тынупу нынъэлӄин,
Ныкыттывэӄэн,
Ӈэйӄэймил нымэйӈэтӄин,
Кмиӈыт нэнанкачьаравӄэнат.
Ынӄэн ръэнут?
Тэнлымынкы ръэнут нилгыӄин:
Нотаткынык, ӈайыткынык,
Яраткынык, ымы гынык
Къалеткынык?
Амынгыка, агыткака,
амвыенота, амвээгырга,
Ымыԓьо нинэнилгыръувӄин,
Йыӄӄай-ым нинэтчыӄин.
Ръэнут ынӄэн?
Ӄымчучьыӄэй ныравӄэргыӄэн,
Оттывырыткынкы,
Рэсӄигыӈкы
Лявтыкалетлы нынӈэӄин.
Тиркытир ръурэквъэ –
равӄэргыӄай рэрэтгъэ.
Тинчупъэн – сосуԓька – icicle.
Ръэӄымчучьыӄэй
Оттывырыткынкы уʼрэтгъи?
Ӈаргынэн нытиркэтӄин –
Ӄымчучьыӄэй нынӈэӄин,
Тыливлетэ нитӄин.
Нынпэвӄин – чевмыӈ нынъэлӄин,
Тылетэлпэ нитӄин,
Эвытлым нэрэтӄин.
Ԓьэлеӈкы нилгыӄин,
Элек нычевароӄэн,
Вилют нивлыӄинэт,
Пиӈкуткутэ ныгынтэвӄин,
Колё найылгыӄэн.
Рэӄилгыкувлюк нотӄэн?
Ыʼлытъул этыӄун?
Эвытлым илгыттъыӄэӄэй?
Вынэ ӄырымэн.
Ытръэч лылет-клюкэт.
Оʼптыма вылӄыӄэгти.
Мимлык ӄача мытԓьун.
Ынкы нытъирэтэткуӄин,
Ытԓьагты нъатчаӄэн.
Ръэнут ытлён?Ымыԓьо кэлит тыӈивылӄылти ӄликкин январь Тагнэты.
Миӈкыри кэлийвылӄылти рыкэтъоӈаннэн инэнлеԓьын Управлениен авынНымытваԓьэн Чукокак Елена Евтюхова.
Ынан тывнэн, нымытваԓьыт микынти гэнъэллинэт энаНымыԓьавКалек северо- восточного територриаԓьного управлениен ынкъам Департаментэн сеԓьского хозяйства ынӄэнат отчётаКалелӄылтэ, тъэр гыннулинэт ынкъам гаГыннэгӈыттыленат кытур.
Чама микынти эннукэ гитлинэт, нэмыӄэй рыԒьататъёлӄылтэ кэлит.
Отчётак кэлийвылӄыл чама миӈкы, ръаЫнныӈыттынвык, гыННыӈыттылинэт.
Эвыр ым эрэткэ нэрэнтыӈыт кэлит, эвытлым кэлик мыкыӈ ынныт гэкэлилин, ынӄэн ымыԓьэты инэНымчевинэӈу ваԓьылӄыл, нараШтрафӈыт.
Ынӈатал таӈыМӈылёк мигчитԓьэт управленияк авынНымытваԓьэн, вэтгавъёлгыткота 6-90-24, 6-90-30, эвытлым ынныӈыттынМигливкин комитетагты ваԓьын Департаментак сеԓьского хозяйства 6-35-18.
Чама гамгаРайоныткок варкыт мигчитԓьэт ассоциацияйпы авынНымытваԓьэн Чукоткак.
Мигчитԓьэ округкэн управленияйпы гыннигГынритыԓьин ӄээӄын нэГитэркынэт ӈаргыночьыт лейвыԓьыт Беринговскак, миӈкы гынникыт гаЛяйвыМголенат торГэвэӈӈок.
Еттык, ӄыпалёмтэлгыткы торПыӈылтэ.
ИАйпы Чукотка нымӈылтэлӄэнат, нымнымык ганТомгавлен ӄол группа охотИнспекторык рээн, микынти амӃынъычо энаЁпатычьата рэЛейвыӈыт тылечьыткынык нымнымык ӄача.
Эвыр ым нэрэԒьуӈынэт ӈаргыночьыт, лыгэнЭвыр нэрэлӄэгнэвӈыт.
Игыр ым Угоԓьные копик рээн лейвыркыт, ынӈытэӄ ынкы гэԓьулин ыннэнчьэн ӈаргыночьын мэйӈыԓьын.
Игыр ынкы нэмыӄэй охотИнспектор нымигчирэтӄин, ытръэч люнԒьутэ гэнтылин ынан винвыт.
Лыгэнитык нэГынрырэтыркынэт нымнымыт.
Транкэтъоӈатын, нымытваԓьа нэԒьунэт ӈаргыночьыт чит ӈэръамытлыӈӃав январык.
Гытъатэты гэетлинэт, ӈэранНымнымыткок ӈойЭнатъатынвык рээн гатваленат, гэлейвылинэт.
Нинэвинрэтӄинэт таРоолӄылӈыԓьэты Чукоткак.
ГаляԓьыГэвэк манэта гэВинрэтлинэт котъёма турТэминӈинэӈэт ӈыроӄ предприятиягты Чукоткак.
Гым Анна Гыргоԓьгыргына.
Департаментайпы сеԓьского хозяйства гамӈылтэтленат, ынӈин гаМанэПэрэленат Билибинская рывэлытковКомпания, вилыткуԓьыт Лаврентьевское ынкъам ӄол предприниматеԓь нэмыӄэй Билибингыпы.
Ыргынан чинитЧимгъутэ гэркурлинэт ынкъам гэРивлылинэт яанаӈат мэгчерынвэты, ынӄом ырыкы рыПэлӄынтэвнинэт бюджетгыпы ӄмэк ӈыраӄлеккэн мынгыткэн парол процентат манэта.
Ынӄэнагты гэтриллинэт мыкыӈ кылгынкэн ӈыраӄ паролкэнак млнак рубԓьти.
ЫнанМыкыӈ манэт гаЯаленат танкавӈыма таЛывээръыӈкэн цех Ӄытрык.
Ынӄъом ӈыръо млнат гаяаленат инэнВилыткувыԓьыт билибинская торговая компанияйпы, нинэтэйкыӄинэт тыргыёчгыт ӄораТъолгыпы ынкъам галгаТакэчгэпы.
Ынкъам ыннанмытлынча мытлыӈӃлеккэн тысячтэ гаяален таКавкавӈыԓьа Билибингыпы.
Ӈуткэтэгнык мытыплыткуркын.
Аʼтав нымэԓьэв, эргаттагнэты!
Янор тратвыӈын пыгʼыл авынУправленияйпы МЧС.
Рагтыйгыръогъа айгысӄы- нэкъаанӄач мурыгОкругык.
Беринговак анӄаЧормыеквэ ынкъам Чукотский анӄак янрайгыт ӄликкин мытлыӈэн парол метрат секундак.
Ынӄэната гынрырэтыйгут итык лыӈыткуркыт, эвнэЭквэткэ ӄитгыткы нымнымгыпы.
ӃиврэВинрэтыԓьин вэтгавъёлгын 112.
Ныплыткуӄинэт ромакавкы ынныӈыттыкинэт отчёттэ.
Ымылеты мынгыткен Амныроткен Ганьякалекавеленат Нымытвалит.
Войво Нымныметы Чукотского районкен Гекимитырелинет.
Мынгыткен тоннат Кимитытейнети Геренлятелинет Кытреты Конасгынкавык декабрек Ринетве.
Минкыри генанымнылявлен администрация Вуйвунымнымкин торынмайнав овощи ынкам Унытейнети Танырорате ынкам кути АмаԓьванВаԓьыт.
Игыр Нынмананавкенат Кимитыт инкун сымкык рылятетык Ринетве Янравойвонымнымты Уэлэгты Инсывигты ынкам Нескеты ынкам Энурменагты.
Энанымнылявыркыт программагет эмкитпылятык Нымытвалит предприятия «Берингов Пролив» Гаманевенраленат районкена Манейпы ынкенайпы ГемесынНинвилевлинет ТорынМайнавьёте овощи ынкам Унытейнети.
Тринернын пыныԓь январьгыпы июньтагнеты нутин гивик Чукотский районеты Гинерелинет ынанмытлинса мыкелю Гинелятелинет ниреккыликкин мынгыткен тоннат Гапароԓьма Кимитыт.
Ынкам пылитконок ноткен йиԓьгын Ананытконок тургивинит Нынтенмысавкенат Ринетве Инелятетык КимитыТейнете.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
«ЧукотАВИА» Гавелевымголенат билета явренкен.
Ынин генанымнылявлен округакен департамент промполитики.
Венгыпы Ямга Районеты ынанмытлинена йиԓьгык ынентоԓь таныркорыБилете Амынан Кепервээметы ненри кыткин ынен Йиԓьгык ынентоԓь таныркоры.
Ынкам танбелет перек ынентоԓь Венгыпы Укыԓьнигты Рагеневеты ынкам Варегенеты.
Колэ войво нымныметы таныркоры ныраккылеккен мынгыткен ылёнете ренанок амынан АԓьваВаԓьын Мыс Шмидтакен.
Ненри кыткин танкалейпаты нырон Йиԓьгык ынетоԓь ынкам Такам ренанок таныркоры вытку билете.
Ынин немыкай Войвонымныметы Кэпервээметы Пээгты Увралеты Укотнигты ынкам Рагеневеты.
Калейпанмакен Эвыр АмровВанвыт Нытвакенат Амынан ынкен Корьёԓькыԓь каленомраваквыргын инкун Авнаванвока.
Эвыр уйнэ Абилетка Ринатвылейвиненкин танПеляк заявка сайтак ԓьмневыр БилетВелевынвык.
Венык Ганьянкаленкавевленат федерацияйпы ынкам регионкена Энанлялепы Нымытвалит Чукоткакен Тевмилсеԓьат.
Чукотка ныкетьюсаткин теньгыенкы коле Регионыткокена.
Регион амнырокена гапароԓькайма баллылё геԓьгылин галяли йиԓьгык теньгыенкы «Петербургская политиката ныракавык ванвык Тюменской область.
Ныяноткен Ямало-Ненецкий автономный округ амнырокен гапароԓьма баллыё гатваленат ынкегрен Туԓьская область.
Чукоткакен кетьюкаву гилинет галяли йиԓьгык Нинвилевылит билете ринетвылейвиненкин Венгыпы Москагты, ынкам компанияйпы «МегаФон» рымкавынветы спутникгыпы ваԓьыт Каналыт рылянветы Милсертенмысын Интернет яакен округак.
Экспертата кетью геркурлинет лейвылит Ринатвылейвиненет ОраветлянНератылит Койманкаекве.
Ынкам Никвыкинет Энанкалеровыт регионкенат мыньйыквыяргепы ынкам Энаркоратьгыргепы ковлёрвык.
Ынкенайпы тыплиткуркын атав Нымеԓьав.
Гиненкавивлинет Айвэ Ананыткома Ныраккылеккен мынгыткен Гивинити томгатьгыргепы округан.
Рывьёлявьёйпы Иненлеля регионкен Роман Копин АньяЭнанкалекавевытколё гилин Ытыёԓькен такаԓьгыпорын Иненлелин Алеся Калинова.
ЭквыАньякалета Гекевилин Раиде Отке, Григорию Тегреттыну, Елизавете Добриевой, Таисии Головковой и Владимиру Етылину.
Иван Омрувье Лауреато Премия перелё Чукотский автономный округайпы.
Федераԓьные Аньякалет Иненыйгулевылин Айванали Йиликин Натаԓье Радунович.
Министерствайпы просвещения инкун Энаныгтасавылит Урет Йилик Федераԓьный агентствайпы Ганьякалекавеленат Людмиле Даниловой ынкам Лариса Выквырагтыргыргына.
Наӄам мыкыӈ ӄликкин мынгыткэнак грудустэ нынкалыровӄэн, билибинский районак ӈыраӄлеккэн мынгыткэн ӈыроӄ парол ныЧьэчеӈкин.
Ынӈин ратваӈын ӈыръо кивкивыт, амЫнӄэната гынрырэтыйгут итык лыӈыткуркыт мигчитԓьэт МЧС, вэтгавволгын ӄиврэвинрэтыԓьин 112.
Чукоткак ӄээӄын нЭЮмӈыркынэт нымытваԓьыт эʼӈэӈэ аТъылыӈокэгты коронавирусата.
Губернаторына Роман Копинына гамӈылтэтлен инстаграммГыпы, инӄун округэты энмэч гэривлылин инээӈ гаВакцинама Спутник V, мыкыӈ ыннэн гапаролма тысячКэнак.
Ынӄэнат энмэч нынӈивӄинэт Паакэгты, Ӄытрэты, Эквыкыннотагты ынкъам Билибиногты.
Лыгипэтле вакцинат нэрэРивлыӈыт ымы Говралеты.
Въэӈык ынкъ\ам Угоԓьный копик панэна ныПрививкайпатӄэнат нымытваԓьыт.
Миӈкыри гамӈылтэтленат таПыӈылӇыԓьэты ИАгты Чукотка, эгыттагнэты гЭюплинэт мынгытӃлеккэн ӈирэӄликкин кылгынкэн ӈыраӄ варол оʼравэтԓьат.
Ынӄэнайпы мытлыӈэн оʼравэтԓьат Угоԓьный копик, ӄликкин мытлыӈэн парол Пээкик, ӄутти Въэӈык.
Игыр чама амӄынъычо ныТестаПэрэӄэнат, эвыр тэгъеӈыркыт нымытваԓьыт, инъэ инфекционный отделенияк ынкъам вулӄытвик нэнэнэргин поликлиникак мытлыӈычьэпы.
Тринээрӈын эгыттагнэты Чукоткак гаТъылыӈоленат 557 парол оʼравэтԓьат, ынӄэнайпы мэлеквъэт 492.
Ярак ванвыйгот гэнтылинэт 177.
Игыр нынТэнмавӄэн ԓьэлеӈРъэт Въэӈкин ӄоймаӈӄак.
Энмэч ӈутинНеделяк нэрэнВэнтыӈыт эʼрынвын тылянвыеквэ ЫнныБаза – Нымнымэты Шахтёрски.
Эрым тэРъэнӈыԓьин управленияйпы Михаил Одоренко гамӈылтэтлен, ӈутинГивик гилгил ръомравын чьэчеӈэ мачЫʼтъыёл кытуркинэк.
Айвэ гэнТэнмыӈлин гэлОʼмгыргын, игыр ымысӃымчайпыНвык ӈирэӃликкин гапаролма сантиметрамэл нытваӄэн, чама ӈръо тэнЧыӈатгыргыт нытваӄэнат.
НырэНВэнтыӈӄин ынӄэн ръэт кылгынкэн ыннэн паролӄав январык.
Ӄол ым эʼрынвын ынанЧевмы ваԓьын Въэӈкин ӄоймаӈӄакэн рэнвэнтыӈыт этыъым ыʼтъыёлӄавТагнэты марта.
Еттык, ӄыпалёмтэлгыткы торПыӈылтэ.
ӇэнСпециалистагты, микынти мигчирэтыркыт Чукоткак, ринэвинрэнӈыт нымытварарКорма.
Департаментак гыёлятгыргэн ынкъам наукакэн гаНомакавыМголенат кэлит, ынӄэнагъет нэрэТрилӈыт манэт винрэнву котъёма нымытварат 2021Гивик.
Ынӈин ваԓьын программа чит рыМигчирэвнинэм нэмэ кытур рывъёлявыгъет губернаторэн Роман Копинэн.
Ынӈин раМанэтрэлӈыт мэгчетԓьэты, микынти ӈирэӃликкин гэвэгты мэйӈэԓьу ваԓьыт, микынти нымигчирэтӄинэт государственный эвытлым муниципаԓьный организацияк, предприятияк Лымӈэвыр учрежденияк ынкъам микынти ныМынгыкватПэрэӄэнат округкэн бюджетгыпы.
Документат ӈэнри рыԒьататъёлӄылтэ ыʼтъыёлӄав мартаЙъэлгыТагнэты.
МачТаӈыӈ пыӈылГэчек вэтгавволгыткома 6-43-59.
ТранКэтъоӈатын ынӈин кытур гаМанэПэрэленат ынӄэнаПрограммагъет ӈэръамытлыӈэн оʼравэтԓьат.
Ӈуткэтэгнык мытыплыткуркынэт торПыӈылтэ
Атав, эргаттагнэты.
Гым Анна Гыргоԓьгыргына
ЯнварьЙъэлгын Чукоткак ынанЧьачаӈэты ратваӈын, эвыр гитэк кытутГивиткут.
Пыӈылтэлыгъет ӈаргынВагыргыГэтаԓьэн, ӈутинГивик алваӈ ваԓьын ӈаргынэн ӈутинЙъилгык, чъачаӈэты кытуркинэткук ӈыронГрадусагты.
Чьэчен рыПкирэвын берингоморский циклоната.
ЫнанӃэввагты игыр ӄнут тэПэнинэӈэ континентаԓьный амноӈВанвык, ынкъам айгысӄыАнӄаеквэ чама ныЧьэчеӈэтӄин гаКытийгыма.
Транкэтъоӈатын, айвэкэнайпы айгысӄы- нэкъаанӄач Беринговкэн ынкъам Чукотский анӄаЧормык ныгтыйгыръоӄэн янрайгыт ӄликкин мытлыӈэн паролмэл метрат секундык.
Транкэтъоӈатын, инӄун Чукоткак чама тъарыӈ энаврыӈыркыт коронавирусата.
Таӈыӈ ынкэгйит вагыргын гэнъэтлин.
Инӄун амыгԒьовылгыка гитлинэт крычмынПаӈъэвӈытома нымытваԓьыт, чама амАӄаӈаргынэната люнЛейвыткутэ гитлинэт нымытваԓьыт.
Ӈирэӄликкин ыннанмытлыӈэн парол ройыръыт Чукоткайпы гаЯаленат нымытвараНВэлытковкэн программа ʼДаԓьневосточная ипотекаʼ.
Ынӄэнайпы ӈирэӄликкин сентябрьгыпы кытур, титэ пууръу гэнтылин тэнмычьын программакэн, ганВэтгытрэлявленат курык ынӄэнаПрограммагъет ымы пэтыНымытварат, наӄам ымыԓьыЧукоткак.
Ынӄэнак гъАчыӈыМанэнтоленат амалваӈ ваԓьыт нымытваԓьыт, люнГитэтэ нэнтынэт майӈагыргын ынкъам ройыръытВагыргын нымытваԓьэн.
Ынӄэнак гэМигчирэтлинэт таӈЫмыԓьо банкыт Чукоткак.
Нымытваԓьа ым тэӈу нылгыӄэнат, инӄун таДокументаӈкы отгыӈ гатваленат пэрэма ӈинвилԓьэн ипотека.
Ӄол нымытваԓьа гивлин, инӄун тэгНытэӈӄин программа, нэкэм ӈэныԓьэты.
Еттык, ӄыпалёмтэлгыткы торПыӈылтэ
госАвтоИнспектортэ Въэӈык рылеПлыткунэт ӄол мигчир нынныԓьэн Нетрезвый водитеԓь, ръэнут гамголенат торГэвэКрычмыӈӈок ынкъам гэплыткулинэт пытӄайвэ мынгыткэн ыннэн паролӄав январык.
Ыргынан гэГитэлинэт тылечьыԓьыт, инӄун Этылечьыткутэ нъытванат аӄатчытвама.
Миӈкыри гэнЛелинэт ынӈин ваԓьын мигчир, гатвылен инспектора тылечьыткоГынрырэтыԓьэн отделгыпы ГИБДД Татьянана Полищук.
Ынӄэната ыргынан гэԒьулинэт крычмынЫʼлёма ӈыраӄ аӄатчыТылячьыткоԓьыт, наӄам чама ӄол аПравакыԓьэн.
ЫнӄэнаМэгчерынЛяма ганвэтгавленат чама ылечьыԓьыт, нымкыӄинэт ковлёрвыма нывэтгавволгыткоӄэнат, чама эРичиткыԓьинэт вакъонвык тыляма.
ГИБДДмэгчерынвык нинэԓьуӄинэт, инӄун тылеМкэтвитэ нитӄинэт аӄатчыКовлёрвыткоԓьыт Въэӈык, кытур ынӈин гъАрэленат ыргынан ӈирэӃликкин мынгыткэнамэл, пытӄыКытор ым тъарыӈ - ӈирэӄликкин ӈыроӄ парол тылечьыԓьыт.
Въэӈык гэГитэлинэт миӈкы гатвата аӄарагыргыт, ръэнутэт гэнчимиръэвлин ёоʼКытийга торГэвэКрычмыма, титэ янрайгыт гатваленат ӈирэӃликкин метрамэл секундак.
Ӈирэӄэв ӈыроӄав январьЫʼлёк кытийга рыЧимиръэвынэт рэсӄыт мынгыткэн майӈыНымытваракэн.
Гым Анна Гыргоԓьгыргына
Нэкэм равытгырык Оʼткэ 32 ынкъам Откэ 50.
Элек ынкы майӈыТанкавӈылӄыл.
Чама ӈыраӄав ыʼлёк гэЧимэтлинэт аакалпынрыӇэлгыт, амЫнӄэната гэПиӈкулинэт ээкэт ынкъам рыПиӈкувынэт кытэ омылпынрыткогыргын, эмРэнТэнкэвӈэ ымыԓьо пылвынтыӈилгыт.
Итыкэвын гэӃиврэТэнкэвӈылинэт, амЫнӄэната эТэӈӃытвикэ гитлинэт нымытварат, нэкэм гытрочакэнат.
Ымы амАӄаӇаргынэната галвавленат ӈойНомакавкы, рыРаӄылӄылявъё гэнԓьэтэтлин ытръэч пылыткоӈӈок крычмынПаӈъэвӈыток.
Атав!
ОРВИтъычгыргын ымыԓьыЧукоткак игыр тъэттывиТылеркын.
Эмкэткыԓьинэт тъылыӈоԓьыт тэгйиӈэ мэйӈыԓьин ынкъам нэнэнэргин.
Ынӈин гамӈылтэтлен инэнлеԓьын РоспотребНадзорэн Антон Семенихин.
Чукоткак амӈыроотӄавтагнэты января гатъылыӈоленат ОРВИ тэгйиӈэ мытлыӈӃлеккэн ӈыроӄ парол оʼравэтԓьат.
Тэӈынӈин ӄнут ымыԓьыокругык ымы тъарыӈ ныТъылыӈоӄэнат Въэӈык.
Ымыԓьэты Ӄликкин ӈыръо парол оʼравэтԓьат, ынӄэнайпы мынгыткэн мэйӈыԓьыт, ӄутти нэнэнэт.
Округкэн Департаментат аройвыГынрэтгыргэн гатвыленат, ымыԓьо анализыт ынкъам кэлит ынӄэнагъет нинэТэйкыӄинэт тэӈэВилԓькэ.
2020й гивик ӄликкин амӈырооткэн парол ройыръыт РЫНЫматНымнымгыпы Чукоткайпы гэПирилинэт государственные нымытваракэнат сертификаттэ.
Транкэтъоӈатын, тэӈвытку амӈырооткэн гивит галяма федераԓьный бюджетгыпы гэтриллинэт 158 млнат манэт, ымыԓьэты тэнмыӈылӄылти, инӄун нъыЯанат нымытваракорма.
Чит 90-е гивиткук ганныматленат кылгынкэн ыннэн парол нымнымыт - ЗолотогОрье, ОтрОжный и Шахтёрский в Анадырском районе, ВстрЕчный в Билибинском, ИуԓьтИн, ЛенингрАдский и ПолЯрный в городском округе Эгвекинот, а также БарАниха, БЫстрый, КомсомОԓьский, ВаԓькумЕй и КрасноармЕйский в городском округе Певек.
ЫнӄэнаНымнымгыпы ымыԓьэты ӈыраӄлеккэн амӈырооткэн парол ройыръыт манэтрэлылӄылтэ, ытръэч ӄутти кытур гэвэПлыткоӈӈок галвавленат ԓьук.
Амынӄэната виин раСертификатаПэрэӈыт ӄликкин амӈырооткэн ройыръыт, ыркы нэТрилынэт ӈирэӄликкин кылгынкэн н/ыръо парол млн.
рубԓьти.
Ынӄэн кылгынкэн ройыръыт Паакэйпы, амӈырооткэн Эквыкыннотайпы, ӈроӄ Анадырский районгыпы ынкъам ӈирэӄ Билибинский.
Ытри ымыԓьо нэрэркурӈыт нымытварат ӄолеРегионак Россиен.
Ӄутти сертификаттэ нэрэЙылӈыт ӈотэнӇыронЙъэлгыТыляма.
Еттык, ӄыпалёмтэлгыткы торПыӈылтэ.
Энанымӈылявыԓьэгым Анна Гыргоԓьгыргына
В Чукотский районак гамголенат конкурс, ынкы рэнумэкэвӈыт кэлит, инӄун нъынЧимгъувӈынэт чинит нымытваԓьа ръэнут тайкыёлӄыл районак 2021 гивик, ынӄэнагты раМанэтрэлӈыт округкэн бюджетгыпы.
Манэт наранВэтгытрэлявӈыт тараӈгырнэты, танкавӈыгыргэты, эвытлым таръанӈыгыргэты.
Чама эвыр рэкэлиӈыт инӄун танкавӈынво яаёлӄылтэ паӈъэвӈытоЯнвыт.
ТаӈМанэнӈатыӈ эвыр тэнмавылӄылтэ амалваӈ ваԓьыт майӈыМероприятият, эвытлым гынрыру ваԓьылӄыл вагыргын авынНымытваԓьэн, эвытлым ӄръачетгыргэты ынкъам аройвыВагыргэты.
Заявкат ныНумэкэвӄинэт мынгыткэн ыннэн паролӄавТагнэты февраԓьЙъэлгэн.
Транкэтъоӈатын, ынӈин ваԓьын программа нымигчирэтӄин Чукотский районак 2019 гэвэпы.
ПытӄыКытур ынкы рыМигчирэвнинэт ӈыръо проектат: гэнТурэвлинэт эмыннэнъюну нэнэнэргин гэчеватынвыт Ԓьурэк ынкъам Энурминок ынкъам гэнТэнкэвӈылинэт рэсӄыт мэнъотамэнӈырак Уэлек.
Кытур чит тайкыёлӄыл ралечетъЯнвын Ӄытрык ынкъам ӄръачетЯнвын Ӈэсӄэк, ытръэч амКоронаВирусытвама ынӄэнат мигчитти тайкыёлӄылтэ ӈутинГивик, гаймаӈэн рэенӈыт инэнТэнкэвӈыԓьыт.
Нэмэ ӄол кэликэл ымыԓьорыкы таӈГэтаӈ гэнъэтлин.
Чукоткак нэмэк айвэкэнайпы амӈырооткэн оʼравэтԓьат энаврыӈгъат эӄэтэгйиӈэ СOVID-19.
Гэтэйкылин туркэликэл ноябырык кытур, нынныԓьын ʼПрикладная этнология Чукотки: народные знания, музеи, куԓьтурное наследиеʼ.
Ынӄэн кэликэл гантомгавленат кэтъонво Николай Ԓьвович Гондатти, ытлён этнографо гитлин, ӈирэӄэв инэнлеԓьу Анадырской округик.
КаленТэнмавыԓьо гитлинэт гъюлԓьэт историягъет ынкъам экономикагъет Северо-Восточного комплексного НИИ ДВО РАН ынкъам мигчитԓьэт Музейный центрайпы Наследие Чукотки.
Ырыг рээн гэмигчирэтлинэт тэКэлиӈыԓьыт россияйпы ынкъам аʼоленотайпы.
Ынӈин ымКынмалԓьа ыргынан рыТомгавнэнат кэликэл, миӈкы рымыԓьавынат мигчир ынкъам ӄэтпыԓьатгыргын ынкъам гыттапгыргын Гондаттинэн.
Ынкы гэкэлилинэт ымы энанЭргыпавыԓьыт куԓьтурэн ынкъам вагынрэн мурыгНутэкин.
Ымыԓьэты кэликэл гаЙпатленат интернетСайтык Музейный центрэн ʼНаследие Чукоткиʼ.
Ӈуткэтэгнык мытыплыткуркын.
Атав нымэԓьэв!
Эргаттагнэты!
Ыннэнчьэн оʼравэтԓьан Въэӈык, ынкъам ӈэръамытлыӈэн Билибинок.
Атав!
Ымыԓьэты торыМгойпы пандемия гытъылыӈоленат 568 парол оʼравэтԓьат.
Ынӄэнайпы гэмэлевлинэт 526 парол оʼравэтԓьат, айвэкэнайпы мэлеквъэт ӄликкин ӈэръамытлыӈэн.
Игыр ярак ванвыйгот нэнтынэт 145 парол оʼравэтԓьат ымыԓьыОкругык.
55 тысячкэнамэл гаТестаПэрэленат.
Транкэтъоӈатын ӈутинНеделяк нэмэ микынти тэгъеӈыркыт тестаткок нинэгитэӄинэт инфекционнай отделенияк инъэ, ынкъам нэнэнэргин поликлиникак вулӄытвик мытлыӈычьэпы.
Ынӈин нараШтрафӈыт мытлыӈӄылеккэн тысячКэнайпы талваГынонМиллионагты манэта.
Эвытлым рыВосӄыравылӄылтэ ӈыронГэвэгты.
Ытвъымпанвык Беринговский ӈутингивик лыгиНымкъэв гИнээӈынМигливлинэт.
Ынкы ыʼтвъыляйвыгыргыма гэнМигчирэвлин вылӄывыл итычыӄэву 760 тысячтэ тоннат ынкъам ӄол инээӈ ӄанъачгынкэн тысяч тоннамэл ваԓьын.
Миӈкыри гамӈылтэтленат компанияйпы Tigers Realm Coal, ынӄэн ынанМыкычьын энааӈРэвлятгыргын 1992й гэвэпы, титэ мыкгыргын гатвален 715тысячтэ тоннат.
Ымыԓьэты мигчитԓьэ Беринговскак гэнМигчирэвлинэт кылгынкэн ӈиръэ парол вылӄыРивлеткинэт ыʼтвъыттэ, эквэтыԓьыт ӄолеНотагты.
Ӈутингивик гэвылӄынԒьэтэтлинэт Беринговскакэн вылӄыНтонвэпы Китаягты, Япониягты, Мьянмагты ынкъам Въетнамагты.
ГэВылӄылӄыРивлетлинэт чама ӄликкин тысячтэ тоннамэл Паакэгты.
Еттык!
Ӄыпалёмтэлгыткы торПыӈылтэ.
Энанымӈылявыԓьэгым Анна Гыргоԓьгыргына.
Нэмэ ӄутти ӈыръо оʼравэтԓьат пууръу нъэлгъэт инэныгъюлевыԓьу.
Ытри нъэлгъэт программак, миӈкы нинэныгъюлевӄинэт нымытваԓьыт, микынти эМигчиркэ гэнъэтлинэт амКоронаВирусаТвама.
Миӈкыри гамӈылтэтленат Департаментайпы гыёлятгыргэн ынкъам наукакэн, ымыԓьо гэТэӈыПлыткулинэт пууръу пытӄыКэлиткук Чукотский многоПрофиԓьный колледжык, гэпирилинэт документыт, ынкъам гэнъэтлинэт инэныгъюлевыԓьу кынъёрак.
Ытри гэкэлиткулинэт платформык Союзен «Ворлдскиллс Россия», ынӄэнагты гаМанэтрэтленат ӄол программагъет.
ЫнӄэнаПрограммагъет ынӈин рыгъюлевылӄылти ӄликкин ӈирэӄ парол оʼравэтԓьат.
Въэӈык торГэвэКрычмынвыКэнат овэчвынкалыровӄагтэ нырэнлеӈӄинэт.
Ынӈин ваԓьыт тэӈэвиллкэ нынтэнмавӄэнат оптытъар гивит инэВинрэткин организацията Отдам добро амалваӈ ваԓьэн нананагты.
Морыкы гамӈылтэтлен инэнлеԓьын ынӄэнОрганизациен Юлия Бобкова.
ӇутинГивик тэӈӄитпыӈу лынъёлӄылтэ ӈыроӄлеккэн мынгыткэн нэнэнэт, ынӄэн мачМыкыӈ кытуркинэк.
Въэӈык полицияк мигчитԓьэ нэԓьунэт нымытваԓьын, микынэ гэнКэливлинэт ченэтНымытварак ӄоленотаԓьыт.
РэӄэвииръыПириӈыт ынӈин нэнэнэт, микыргин ройыръыт игыр кытвагыргык нъэлгъэт.
Ынӄъом уунъыӃэвииръэ энаЛпынрылӄылтэ нэнэнэт ваԓьыт психиатрический маляврак.
Ыргынан энмэч гэкэлилинэт ръэнут ыргынан пэгчиӈу ӄэвииръык нылгыӄэнат.
РинэВинрэнӈыт ӄэвииръынТэнмавкы Совет депутатэн, ытри ӄунт кытур раМанэТрэлӈыт.
ӇутинГивик чама тинэнТэӈӄитпыӈылӄылти нэнэнэт эӄуВикиԓьыт.
КрычмынТэнмавыԓьыт рэенӈыт ыргин ярагты, ынкы рОвэчвынКалыровӈыт.
ӇутинГивик нымкыӄинэт вилыткуԓьыт гэвинрэтлинэт, чама нымытваԓьа нинэРэтӄинэт кывэгти.
Ымыԓьо ӄэвииръыт нэркурынэт Хабаровскак.
Ынӈытэӄ гэныПкирэвлинэт ыʼтъыёчакэн инээӈ, лыгиПэтле нэмэ ӄутти ӄэвииръыт нэрэРэнӈынэт.
Ӄнур кытур, овэчвынкалыровыԓьо ринӈыт нэнэнэт кынъёрайпы Холотой ключик.
Амынӄэната гэтэйылин инэнымчевмигчир ӈавъанйыръэты.
Ӈуткэтэгнык мытыплыткуркын.
Атав нымэԓьэв!
Эргаттагнэты!
Ынан августык гаРегистироватленат чиниткин нымытварак ӈыръо пыкирыԓьыт Узбекистангыпы.
Ытръэч аНымытвака ынкы гатваленат.
АмЫнӄэната ныРанВосӄыравӈыӄэн ӈэвъэнйыръын ӈыронГэвэгты.
ӇутинГивик ынӈин полицияԓьа нэԒьунэт ӈэръамытлыӈэн ыръыРегистрациянТэнмавыԓьыт.
Мигчитԓьэ отделгыпы по вопросам миграции округкэн УМВД нынКэтъоӈатӄэнат, ӄырымэн рыКэливылӄылти нымытваԓьыт ӄолеНотайпы, эвыр аНымытвака рымагтын рытъёлӄылтэ, чама эТэйкыкыԓьинэт ыръыКэлит.
Анкагыненытылит Чукоткакен Галяли гивик Геравулинет мытлинккылеккен ниреккыликкин мынгыткен ыплиле Равит.
Минкыри морыкы генанымнылявлен Иненлелин комитетык Ынынытыгыргык Алексей Берёзкин, квотат галяли гивикин ымылеты мытлинккылеккен кыликкин кыԓьгынкен мытлинккылеккен кыликкин мынгыткен ганмананавленат мытлинена общинагты мытлинен лёнЯлит Квотат.
Анкагыненытылит Лъурекин Геравулинет нереккыликкин амнырокен Ревит мытлинен квотагет ваԓьыт Лёнынмылит.
Ымылеты гаяплитколенат Равинытыкинет квотат Нереккыликкин мынгыткен нырок Агнкагыненытыля общината ДаУркин гриланылен Равит ЭмЫненьют Гагналенат Келит Лъурек ынкам Сиреникак ытрас Уйнэ гатваленат.
Анкагыненытыля округакен Ганмыленат Конасгынса мытлинккылеккен Ниреккыликкин кыликкин мынгыткен Амныроткен Рыркат ынкам Рытенмысава нырок тысяч Мемыԓьте Унаԓьти ынкенат Тейнету Ныԓьгыкинет Нымытваля.
Ынытак округан ГакВотанален нутин гивикин Рырканытыкен Мемыԓьнытыкен ытрас нымас МесКимыԓьтетыркыт.
Аяка рытьёте квотат Наранмананавнынат округакена рыбохозяйственный Советык Омакатьгыргын ратваа рытенмысава Майк.
Мынгыткен ыненпароԓькавык мынгыткен нырокавтагнеты января Энанмананав центр Выԓькыкин кымек мынгыткен тоннат ПочтаИненивыт Генлятелинет ВойвоНымныметы.
Ынкен мытлинен гапароԓьма тоннат Генрелинет Венеты Нирак Укԓьнигты ынкам сымкык Увралеты Капарваметы Ватыркагты ынкам Мейныпеԓьгеты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Игыртагнеты Торыныпкеравьёте Мейныринетве Москвайпы Выԓькык Энанмананавынвык нытвакенат Кыликкин ыненпароԓь тоннат тыневыёт.
Минкыри энанымнылявыркын Иненлелин Каленеветракен Александр СемерикОв, Гиливылит Каленеватрак Тургивинит Ананытко Паневнытома Гемилсирелинет сама ринатве Торыныпкеравьёте Ганмананавленат.
Ытыёԓькенат нутин гивик ковлёрвы ТРЭКОЛЫТ Венеты Герелинет нырокавык ынкам ныракавык январек, Нерамытлинкавык Етыля Герелинет Чукоткагты мынгыткен амнырокен тоннат тыневыёт Нымытвалеты.
Мынгыткен ыненпароԓь Валякы Гинерлин ԓьмне кыликкин ыненпароԓь тоннат.
Выԓькык айвэ Кытреты Генлятелинет Ораветля Эналятат РинатвыкРэн нырак тоннат почта-тыневыёт.
Ынкам айвэ Выԓькык гаваколен Ринатвын ʼПочтакен Россииʼ мынгыткен тоннат Иненет ынкекин сымкык ратьёԓькыԓьте Венеты.
Нырак тоннат Неренлятенынет Пээкегты.
Милсити ВетьгавьёԓьгыЯнанкенат Неренленынет Венык.
ынин Генанымнылявленат тыпынлинылит ИА Чукотка.
Эмилсиретке ратваркыненыт амныротысепы Мытлинысытагнеты мынгыткен Амныроткавтагнеты Января.
Чукоткак ынанмыкВакциналё АкатагЕнынокегты ямга регитонкена гатвален.
Неренленынет Милсити Теминыля филиалкен.
Эмилсирке рыляма милсити ренаԓьныт Ветьгавьёԓьгыт ынкам цефрагЕт ваԓьыт каналыт.
Теминылит нинайвыткуркыт нымытвалеты эвненракевке настройкат пылиткук Милсити Тепенинене Рамелсерымгоныт программат.
Тринернын пыныԓь тепенинене ремилсиретыркын Мургин Ветьгавьёԓьгын Ёʼон.
Ынкенайпы тыплиткуркын атав нымеԓьав.
Пынлепы Фондайпы Петербургская политика, ынин ваԓьыт субъектат Мытлинен Москван ынкам Московская область, Сахалинская область ынкам Ненецкий автономный округан.
геТеньгыенкы Вакцинаяргын ЭмкынЙиԓьгыкин рейтингак Ямга регионкенат.
Чукоткакен Эненыт АкатагЕнынокегты Генлятелинет Билибиногты Иԓьгыканьеветы ынкам Кытреты ынкам Панена Нененеткенат нымытвалит Венкен Выԓькыкин ынкам Пээкин.
Увралеты нынтенмысавкенат рылятетык петле ринетве.
Пынлепы Тапынлинылепы ИА Чукотка Игыртагнеты Гененелинет мынгытккылеккен нереккыликкин нырак нымытвалит Венкен Ныраргаре Иԓьгыканьевык мынгыткенаргаре Выԓькык кыликкин мытлинен Пээкик.
Нынтенмысавкенат инкун синит Аройвыгыепытколит Релейвыркыниныт Янра войво нымнымгыпы вакцината ананатынветы нымытвалит.
Нынтенмысавкенат инкун синит Аройвыгыепытколит Релейвыркыниныт Янра войво нымнымгыпы вакцината ананатынветы нымытвалит.
Нергеры НаранЕтанавыплитконынат Ымылеты.
Минкыри генанымнылявленат мэрык галяли неделяк Иненлелин Венкен Леонид Николаев гетеньгыенлинет минкыри нынтенмавьякенат милсити.
Милсити гамголенат ытыёԓькавык декабря, пылиткук нынтенмысавкенат ноткен йиԓьгын пылиткук.
Тынкетонаркын Раванвыԓькыля гаԓьпынрымгомголенат Мыгнанана ройрет Амныроткен Гивинити Яалегты игыр нереккыликкин мынгыткен нырок геналинет ытрас инженерные сети НыранЕтанавныкенат нымкыкинет гивинити.
Инкун Рыранававынветы игыркин Иненлеля рыетанавыйгот рынинет инкун таранылит ройрыт Каветы нытваркынат.
Кытур «Чукотэнерго» Гемилсервыԓьгымголенат ынкам Тараныли компаниякрэн инкун рагЯвкы таранылит нутин гивик Гакалейпаленат администрация тамелсертемысынынветы рававнвыԓькылеты инженерные сетей ЭнанОмьявкенат Нымытваракен ынкам Рэте.
Ынкенат милсити нынтенмысавкенат пылиткук яврена августак.
Чукоткак Геплиткулинет нацпроектагЕт рыляёте милсити.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
ымылеты рытенмысавьёте пыткытейкык ковлёрвырете геплиткулинет.
Минкыри генанымнылявленат Департамент промполитикак округакен ымылеты регионык гентенытвелинет мытлинен рэтСымкыкинет Урэлит нырак км Ковлёрвырэт Иԓьгыканьяквыпы Мыс Шмидтагты пыкерынвын Мыткымайтванветы Венкена Ренатвываконвын ынкам Ковлёрвырет Наргыненаеквекен Строителей ынкам Каврарэт Акаԓьпынрыретагнеты.
Манеягыргын гемкелинет нутин гивик ныраккылеккен млн.
пыткытайкыплиткоёте ковлёрвырете Гаямголенат.
Яврена нацпректагет нынтенмысавкенат пыткытейкык Ковлёрвырете Пээкгыпы -Апапеԓьгино-Янранай Урелин мытлинен гапароԓьма км ынкам нырок РетСымкыкенат Урлин ынен тысяч мынгытккылеккен Венкен наргыненаеквекен Партизанская, Мира ынкам Тевлянто.
Чукоткак Генкетемевыплиткулинет конкурсат «Я – гордость своего народа!».
Ынкен Генлелин тенвытку кыликкин мынгыткен гивинететы томгатьгыргепы Ассоциация Авын нымытвален.
Минкыри морыкы Генанымнылявлен Иненлелин Милсертенмысыкен Маргарита Тнескина, Конкурсанветы Генивылинет кыликкин гапароԓьма заявкат.
Гаравынленат Канчаланылит Сиреники санкпетербургакен ыргынан Гатвыленат Урет Йимиԓь синиткин Варгыт Ройрен.
номинации «Я – чукча, ынкен ытыёԓькена ванвык гатвален Анастасия Ринту́вье Ватыркакен Гуԓьна́ра Родио́нова Венкен гым Айваналевым Ораветляйгым Анкасормыкенайгым номинации гым эвенылевым Ораветляйгым Умкынутекинейгым Ксении Кулине́нко Анюйскакен.
Маргарита Тнескина энанымнылявыркын инкун рыпьёперелё гатваленат ымы Колэ регионкенат
Чукоткагты Генирекавлинет Гавакцинараленат Акатагенокегты коронавируса.
Нененет сактпербургакен ынкам алтайкен, нырокав ванвык гатваленат
Нененет кыньёрагты кытылит номинацияк Гым айваналевым анкалевым сиреникакен ынкенат Ԓьгекоргаво гылинет минкырим ыргынан ԓьги Урет Йилииԓь, ыргынан Нелюнет роликык инкун ытри ныпылюкинет Урет Йилимиԓь ныветьгавкенат энмес.
Ынкеным ытрас атав Нымеԓьав.
Гавыԓьты Ананатымголенат ынытак.
Ынин морыкы генанымнылявлен Такалԓьгыпорын Авын Иненмелеветылин Венкена малявракен Эмилия Рамазанова: кути рыпкератьёԓькыԓьте игыр Нереныпкиренынет мынгытккылеккен Эненизгыт ынкенат Нараянынат Венык ынкам Выԓькык.
Ананынлятатынветы районыт нынсисаткинет пыныԓьте минкыри ынкенат Вакцинат ТаныгЕпьёԓькыԓьте ынкам ымы тылененек.
Тынкетонаркын ытыёԓькенат нереккыликкин нырак эненыт Гепкирелинет пылитконок сеньтябрь йиԓьгын.
Ынкы Гененелинет Миляврамилсиԓьат Венкен.
Ымылеты районеты нынтенмысавкенат рылятетык мынгыткен нырок тысяч Эненыт.
ГамгаОтделак социаԓьной поддержки таӈыМӈылёк ваԓьыт ръаВэнратгыргыт ынкэгйит нытваӄэнат мурыгОкругык.
Нэмэ ӄол компания гэнъэтлин ТОРык Чукотка, ынӄэн АрктикПромПарк.
Ынӈытэӄ ганъОмравленат кэлитэ рээн Корпорацияк развития Даԓьнего Востока.
Ынӈин нымӈылтлӄэнат мигчитԓьэт Фондайпы развития Чукоткак.
Эвыр рытэӈытвивкы Промышленный парк Анадырь, рыӈРыляё ратваӈын ымыԓьэты бизнесынЛягыргын.
Ынӈин ваԓьын парк ганТомгавленат 2018 гивик.
Ынкы нытГиливӄинэт мэгчерТэнмычьынТомгавыԓьыт тэННыӈкинэт, тыӈачьынМайӈавыԓьыт ынкъам мигчитԓьэт энанӃэтавЯанаӈМэглегыткоԓьыт.
МэчЭкэвку бизнесынЛяԓьа нэлгыркын, инӄун тэӈУйӈыԓьинэт мэгчерВанвыт, ымыԓьо торТайкыёлкылтэ, чама ляйвэнаӈгыргын.
Кынмал гАрмамкыма округкэн, бизнесынлягыргэпы ынкъам МинвостокРазвитияйпы, нынЧичьэтӄинэт, инӄун рымагтыӈ инэТэйкынвылӄылти объектат, миӈкы рэтГиливӈыт организацият
Еттык!
ӄыпалёмтэлгыткы торПыӈлытэ.
Энанымӈылявыԓьэгым Анна Гыргоԓьгыргына.
Чукоткак гамголенат тэнмавкы ӄонъачгынӄавкэн омакатгыргэты айгысӄыНотакэн авынНымытваԓьэн.
Ынӈытэӄ мынгыткэн ӈыръо парол декабырык гумэкэтлинэт энанТэнмавыԓьыт, ынкъам анъОмравленат титэ рыляёлӄыл омакатгыргын.
Румэкэнӈыт делегатыԓьыт ӄликкин мытлыӈэн парол мартак Салехардык ямало- ненецкий автономный округкэн.
Ынӈин морыкы гамӈылтэтлен ыʼтъыёлкэн такалгын Ассоциациен авынНымытваԓьэн Чукоткак Александра Тэвлявье.
Чама тривӈын, нынумэкэтӄинэт ассоциацияйпы авынНымытваԓьэн амЫннанча ӈыранГэвэк.
НыМэйӈУмэкэтӄинэт эмрэнԒьуӈэ торЭнанляԓьыЯн Российскакэн ассоциациен.
Игыр ынкы инэнлеԓьу нитӄин депутат Госдумэн Ямалгыпы Григорий Ледков.
Инээру тратвыӈын, ынанЯачыкэн амӈыроотӄавкэн омакатгыргын гатвален нэмыӄэй Салехардык.
Департаментайпы социаԓьной политики нымӈылтэлӄэнат, ӈутингивик ӈэръамытлыӈэн ройыръыт гаМанэПэрэленат, инӄун мачыННыматык нымытвараКотъёкэн ипотека.
Ынкы умэкэтыԓьэ гэтэйкылин авынВаратэн программа Коренные 2021, таӈымыԓьо тывъёттэ чимгъут ганъОмравленат ыннэнКэлик.
Нымытваԓьа гаймаӈэн ринэВинрэнӈыт курык тылечьын, ръэнут нараЯаӈынат мигчитԓьэ билибинский ыʼтъынМигливкин приютак.
Интернет площадкак planeta.ru гамголенат манэтНомакавык.
ИАгты Чукотка гамӈылтэтлен инэнлеԓьын приютгыпы Елена Веселова, ынан тывнэн, инӄун Билибинок ӄача энмэч ӈыръо гивит нынтэнмавӄэн ырган приют.
Игыр ынкы нытваӄэнат ыннанмытлыӈӃлеккэн мынгыткэн ӈыръа парол ыʼтъыт ынкъам мыԓьЫтъыт.
Ниӄинэт, лыгэЯагты ваԓьын тылечьын.
Ӄэԓьуӄым ынӄэната таӈРэвлыӈ ратваӈыт ыʼтъыт, кимитъыт, амалваӈ ваԓьыт яанаӈат, нэкэм тараӈэчгыт, чама ӈойЭнатъытынвэты таӈТыляӈ.
Игыр ым ытри нИмрыРивлетӄинэт, ныКимитъыНэймэвӄинэт яама мэйӈыВиԓьэт ковлёрвыт такси.
Ынӈин манэНомакавкы планетак ру гэвинрэтлинэт мигчитԓьэт юристано Асоциацияк гынниГынритыԓьин ЗооПраво.
Ынӈин ваԓьын вэнратгыргын мыгКымэӈыԓьэн ройыръэты гамголенат ӈотэнГэвэпы.
Ытри нинэВинрэткинэт билибинкэн нымытваԓьэты оптытъар гивит.
Эвыр ым ралвавӈыт манэНомакавкы тылечьынӈак, ромакавъёттэ манэт нараЯаӈынат манэТрэлгыргык чама ачыӈынтоӈатык.
Ӈуткэтэгнык ытръэч, атав нымэԓьэв, эргаттагнэты.
Ынӈин амЫннанча ныМанэтрэӄэнат департаментайпы мытлынча мытлыӈӃлеккэн тысячмэл ройыръэты, микырык ӈутинГивик гъурэтлин ӈыроӄав ынкъам мыкыӈ нэнэнэт, ынкъам микырык ачыӈо нытваӄэн ипотека.
Наӄам ымы инээру нэмыӄэй манэта нинэвинрэтӄинэт ӄолеПрограммагъет.
Нывинрэтӄинэт манэтрэлык ӄмэк ыннэн гапаролма миллионамэл котъёма нымытваран, ынкъам эмӄынЙъилгык департаментайпы инэВинрэтыркыт ачыӈӈыток, оптыТъар процентат нэйылыркыт банкагты.
Ынӈин гаВзносаПэрэленат ӈутинГивик ыннэн мыгКымиӈыԓьын ройыръын.
ӇыръоРойыръа ым манэПэлятъёттэ нэнаЯаӄэнат процентаТрэлык.
ДепутатА Генсисалинет мынгыткен амныроткен пыныԓьте ынкегрен рыпанревавьёте налогагты манетрэлитколит бизнысынлялит ынкам ранымкавныёте Манентогыргыт ынпевылин Нымытвален Мегсерпален Явренкен рамканоныт мынгыткен конасгынкен гапароԓьма тысяч.
Тургивиниткинеит Эненыткут Чукоткак нутин гивик Рыляма кырым нывыԓьтумеукетынет.
Минкыри морыкы генанымнылявлекн авын аройвыгыепытколин округакен Роспотребнадзора Антон Семенихин, Яливену нереԓьгынынет инкун Эвневыԓьтумекетке Ораветлят
Ынкената Венык Ныриткин программан Авын елкак касса кырым нынлеан.
Менотаменырак гантенмавленат Нананагты ынкам Ройреты Айнананатко Ԓьмныԓь «Морозко».
Тургивиниткин Эненыткут ренленыт нырокаквык ныракавык мытлинкавык января, равелевымгоныт билета кыликкинкаквыпы декабря.
Конасгынкавык января Росвынкалеровныт Эргырон.
Ԓьлепыскивылит мастары ратваныт кырым тепенинене нымкав.
Нененет кытылит томгатьёԓькыԓьте Майноравектлята тепенинене Нарагыԓьтаныркынат ынкам Гайкыргыквыма Валиԓькыԓьте.
Нанана дворцак Сененткена Нананагты гантенмавленат ЭнанГесеватынвыт.
Ынкам Ананытконокен елкат Нананагты калеткорак Эмрыньйите ямга классеты Некренленынет ынкам Кыньёрален нымыкай.
Рывьёляквыргепы Департаментайпы ынкам науки Ройрыт таркинергери реԓькыныт.
Кутырыкы неретейкыныт видеот инкун ярак Тангета.
Билибинский районык панена нывыԓькыривлеткинет Войвонымныметы.
Кээпервеметы генлятелинет ныраккылеккен ынанмытлинен процентов ымылеты гемкелин нырак гапароԓьма тысяч тоннат.
Ымыли лялененмискин нынтенмысавкенат реймевыплиткук пылитконотагнеты ноткей йиԓьгын.
Ынин генанымнылявленат тапынлинылеты ИА Чукотка Такаԓьгыпорын Иненлелин администрации Билибинского района Евгений Патрушев.
Выԓькывыԓь Кэпэрвеметы ныривликын Ляленкы Анюйскайпы ненри нынлятеткин ЭлеИнеривлетык Верхнеколымскайпы Якутиянкасайпы.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Ԓьмне нирак тысяч тоннат выԓькывыԓь ревлиёԓькыԓь Анюйскайпы Остравноеты.
Ненри раляйвымгоныт вытку Яанок тенкитыплиткук Мэйнутывээм.
Ынкам ԓьмне Неран Войвонымныметы Илирнее ынкам Омолонеты предприятия ЖКХ Ване ынЯан Выԓькывыԓь ныякен Тылесымыткымыт.
Ынкен немыкай ныривликин Ляленкы.
Районте НагЯкенат Билибинкена АЭСгыпы.
Гантомговлен Келикеԓь Чукоткакена Гиуԓьмилсиԓьин Денис Литовкан Пувракыт Венкенат.
Нерамытлинса мытлинккылеккен Нереккыликкин мынгыткен экземплярте Гантомгавленат гранта манейпы округакена департаментайпы энаныйголяквыргыкен ынкам науки ынкам «Русского географического обществайпы.
Минкыри генанымнылявлен Калентомгавылин Тапынлинылеты ИА Чукотка ынан кыликкин гивинити гееньгыенлинет.
Нереккыликкин кыликкин мынгыткен гиуԓьМилсити ынкам сама гиуԓьмилсити роиссиялен ынкам эԓьвенутелин ынкам Анкагыненытылен генсекевлинет.
Ынкы гетенинайвыткулин ийам нынылин Пувракыт Венкен.
Чукоткак эсверагыргын неплиткутылеркын ноткен гивинит кайвэлим Манеяргепы мастары гатвален.
Ынкен келит генлятелинет ямга музееты Калеветьгаврагты ынкам институтеты ымылиВаратен.
Ынкам генивылинет ямга администрациягты округагты.
Ынкенайпы тыплиткуркын атав нымеԓьав.
Чукоткак эсверагыргын неплиткутылеркын ноткен гивинит кайвэлим Манеяргепы мастары гатвален.
федераԓьный бюджетгыпы Манетрэԓьгыргепы округагты Гетарыԓьтелинет амныроткен млрд ынкенат ганмананавленат Явренагты.
Ынанмытлинен млрд налоговые манетрэԓьгыргепы инкуным кайвелим Акатагевма Венли ынен мыкелит Манетрԓьгыргыи округакена бюджететы.
Нынтенмысавкенат яврена Манетрэлик инкун рымкевкы мыньйквыт ынкам мыньйквы энарте Милсеԓьэты бюджетык ынкам колэ организацияк.
Тринернын пыныԓь ясынкен кыликкин мынгыткен нерамытлинкав сессиян округакена Думакен гатвален ынытак.
Рытенмысавьёйпы кырым Ныракаленанат мытлинккылеккен мынгыткен нерамытлинен Ораветлят Раналит сенеткена манета экветылит Айгыскы регионгыпы ԓьмневыр ГаманевенраТыналенат ранакен округакена программагЕт.
Сенеткенагты гиливылит округакен кытур гатваленат Тасэ Гатваленат Омакынвы Выставкак ынкам Ярмаркак.
Геԓькылинет Венратьгыргепы Фондайпы развития Чукотки.
Минкыри морыкы Генанымнылявленат Фондайпы Ясынкен Энанк
Минкыри морыкы Генанымнылявленат Фондайпы Ясынкен Энанкалеровын тургивинитАнанытконокен ярмаркан Южный Уралык».
Ынкен гинлелини Челябинскак конасгынкаквыпы мынгыткен Нырокавтагнеты декабря.
Чукоткайпы Ыныт рымелсеравьёте сенеткенагты гиливыля Юрий Крючков ынкам Александр ОрАтчекын.
Ынкам Венкена ВанкытТаменылен Милсити Оԓьган МанасбАеван.
Сенеткенагты гиливылит энанымнылявыркыт инкун ынкенат Винреткаву Ниткинет минкырим Аманетрэԓька фойндайпы Синит кытык Итсывиԓьат РинатвылейвиненкетеЛейвык.
ынкы Нынвиливеткинет Синиткинет Милсити.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Тринернын пыныԓь венратьгыргепы ыргынан галяли гтивик мынгыткен Нерамытлинен сенеткенагты гиливылит морык округакен гатваленат ЫмылиВарат форумак Москвак.
Народной дружине Венкен кыликкин гивинити Геналин томгатьгыргепы.
Гетенкитпынлинет Эненыткулит Администрацияк галяли неделяк Иненлелин такаԓьгыпора Сергей Спицын гевелинкыкунелинет китпыгиливылит ынкам ынанкетпысыт гиненкавивлинет.
Аньякалета гекевилинет Венкена Администрацияйпы Олег Соколов, Игорь Папанов, Петр Черненький, Иван Баскин, Алексей Першин ынкам Руслан Диев.
Иненлялепы округакен Гекевилинет Аньякалета Александр Мартынов.
Ынкам Владимир Турочкин.
ЭквыАньякалета гекевилин Губернаторгыпы округакен.
Тринернын пыныԓь Игыр Веныкена народной дружинак ныгиливкинет мынгыткенаргаре Ораветлят.
Иненлелю Ниткин Руслан Диев.
Ытри гынрыретылю ниткинет ынкам нывинреткинет инкун ныйкыргыквыяркынат Венык ынкам полициялякырэн нылейвыкинет ынкам Калеткорат ныёпаткенат.
госудастывайпы Гасертификатыналенат Ранакенат Манетрэԓьгыргепы Гемкелинет мынгыткен нырак млн.
Генкетемевыплиткулинет округакен конкурсан рисункакен нынылин «Малая Родина моя».
Гарасвынленат Нененет кыньёрагты кытылит ныроса мытлинккылеккен гапароԓьма Ненененет кыликкин нырокена Кыньёракен мынгыткен нерамытлинена ВуйвуНымнымкин Чукоткакен.
Конкурсан генлелин ныраккыликен мынгыткен гевенететы томгатьгыргепы округан.
Гиненлелин конкурсак Винретылин Ораветлягты Чукотский АО Анастасия Жукова.
ЫНАН ГАТВЫЛЕНАТ Рамилсити генивылит Нененете.
АмКырвенВаԓьыт Гекелилинет рисункат Вытпералин Нутенут кутырык Гыникыт.
Геремеԓьтелинет Нененет Венкен Пээкин Иԓьгыканьевкин ынкам Рыркайпиякен Биллингсакен Нескыкин ынкам Рыткусыкин.
Расвыныля Гантанператвавленат Кергысыт департаментакен соцполитики ынкам психоневрологического интернат.
Гайманен мас Ясы рисункат Нененин наранкалеровнынат интернетык.
Ынкенайпы тыплиткуркын атав нымеԓьав.
ынинваԓьы келинелит галяли гивикин нымытвалит Чукоткак конпын акватылит округайпы Ынанмытлинен.
Минкыри генанымнылявленат округакен департаментак экономики ынкам финансов, ынанмытлинен Ройрыт Гекелинелинет ранакенат колэ регионык Манетрэԓьгыргепы кыликкин нирак млн.
ынкегрен гаманетрэленат Маневенратьгыргыт ниреккыликкин кыликкин нырок млн гапароԓьма проценталё этсывеԓьгыргепы Раркоранмакен.
Гараркораленат Московской области, Краснодарском крае, Ленинградской, Новосибирской, Уԓьяновской ынкам Белгородской областяк.
Моонок ноткен гивинит РакалэАтсалит ынен тысяч Мытлинккылеккен Ораветлят Экветылит Айгыскы Регионгыпы Масам Пенсиялит.
Игыр Нынранававкенат ынкегЙиткинет Келит.
Ынкъам ӄонъачгынӄав январьЫʼлёк тэнмычьу гайпатлен млявОвэчвынкалыроквыргын ансамлен Эргыръон, микыргин программа чит ваԓьылӄыл эргатык.
Ынӄэнат овэчвынкалыроквыргыт наВэтгытрэлленат, эвыр эНумэкэвкэ ратваӈыт нымкыӄинэт оʼравэтԓьат.
Ымыԓьо пыкирыԓьыт гэчеватынвэты нэнэнэт нэрэГитэӈынэт термометра ынкъам таӈымыԓьо гаЙыкыргыКванма ваԓьылӄылтэ.
Дворцак детского творчества нэмыкэй ноВэчвынКалыровТэнмавӄэнат, ытръэч нананагты, микынти нИмыръэтГиливӄинэт ынкы.
Калеткорак ынкъам кынъёрак нэмыӄэй таӈамЯнрэты румэкэнӈыт нэнэнэт, гамгаКлассык ынкъам гамгаГруппак.
Чама инээру тривӈын, эгыттагнэты гаТъылыӈоленат Чукоткак эӄэТэгйиӈэ 476 оʼравэтԓьат, ынӄэнайпы гэМэлевлинэт нрыача мытлыӈӃлеккэн мынгыткэн, ӈрыаӄ гэВъилинэт.
Галяԓьэн ӄликкин кылгынкэн ӈирэӄэв сессияк Думен, ръэнут ынӈытэӄ рылегъи Въэӈык гэнчичьэтлинэт нымкыӄинэт пыӈылтэ.
Ынкы валёмъё гэнтылинэт дупутата ымы ӄорагынрэтыԓьэн вагыргын.
Вэтгавма губернаторык рээн Атанолий Тыӈэрунэ гатвыленат ӈиръэ предложеният, ръэнутэт рычичьэвылӄылти ынкъам кэлийвылӄылти мэгчерТэнмычьык яврэнагты.
Ынӄэната майноМаканма Думак ӄорагынрэтыԓьэн вагыргын вэтгаво гэлгылинэт.
Ръэнут инээрылӄыл мэгчерТэнмычьык гивлин Анатолий Тыӈэрунэ:
Транкэтъоӈатын, ынӈытэӄ губернатор гэмигчирЛейвылин эквыкыннотагты, ынкы ԓьовылгыма гавэтгавленат.
Чама ӄутти вагыргыкэнат пынлёт чит гэнчичьэтлинэт омаканма ыннанмытлыӈӄав омакатгыргык ӄорагынрэтыԓьэн торыМгоӈӈок ӈотӄэн гивин.
Эквыкыннотак гатвален ынӈытэӄ суд, энмэн ӄол ӄорагынрэтыԓьа нэлӄэгнэвын оʼравэтԓьан.
Ынӄэн гатвален элек августаЙъэлгык ӈутинГивик.
Эмнуӈкы ӄолеБригадак ӄорагынрэтыԓьыт гаМаравленат, вездеӄотык рээн гОлытвален ырыт, ынан пиринин ынкъам вакъотваԓьын ӄол оʼравэтԓьан нэлӃэгнэвын левтык.
Наӄам судЫнляма гивлин, инӄун эпылмэркэ гитлин ырытПэрэма.
Чама ӄырым нъыЯагъан чиниткинэӈу ырыт, ачваӃорагынрэтыԓьэн.
Еттык, ӄыпалёмтэлгыткы торПыӈылтэ.ю Гым Анна Гыргоԓьгыргына
Лыгэнитык ым наСутын, ынкъам наранВосӄыравӈын мынгыткэн ыннэн парол гэвэгты.
Ӈутингивик ымыԓьыЧукоткак ӈыраӄ аӄатвагыргын гатваленат яама нымытваԓьа милгэрти, ыннэнчьэн оʼравэтԓьан егтэлытваркын, ӄутти ӈыроӄ гэвъилинэт.
Ӈуткэтэгнык мытыплыткуркынэт пыӈылтэ.
Атав, ӄолеПалёмтэлынвэты.
Тургивикинэт крычмъЫлёт Чукоткак мачАлвагты нэрэнЛеӈынэт амТъычВамачы коронавирус.
Пыӈылтэлыгъет инэнлелин управленияйпы РоспотребНадзорэн антон Семенихинин, тэӈэНумэкэвкэ ваԓьылӄылтэ нымытваԓьыт ыннанВанвык.
АмЫнӄэната Въэӈык энлекэ нэрэнТыӈыт турГивиКрычмыӈкин ныкирит ӈаргынкэн авынОмакатЯнвык.
МэнъоТамэнӈырак мигчитԓьэ гантэнмавлен овэчвынКалыроквыргын — лымӈыл Морозко.
НэрэнЛеӈыт ӈыронЫʼлёма нырокав ныракав ынкъам мытлынкав январьЫʼлёк.
Билеттэ котъёлӄылтэ ӄлиӄӃэв декабрьТагнэпы.
Игыртагнеты Ымылё калеткорат Нымилсиреткинет округакен.
Акция «Ымылё кынмаԓь: Ганергававлен Чукоткак Тынеёԓькыԓьте ОмАверыт Корагынректылеты.
Акциянлянветы Насынкенат Нымытвалит округакен.
Энантенмавылё Ассоциация Авын Нымытвален Чукоткак.
Ынин морыкы Генанымнылявлен вице-президент организации Людмила Данилова,
Ванетаменыля Таныне Ԓьгевирыт ԓьмневыр Танталяты Эвирыт, Милсеԓьэты Эмнункы.
Ганциянлямголенат ытыёԓь Невьанйрыт Якутии: Нымысвынаткенат инкун РекитпыВинреныт нымытвалит Корагынретылеты Таверынынветы.
Энантенмавылит Энанымнылявыркыт Чукоткак Гиливыркыт рытенмысава ынен тысяч Корагынретыли.
Эирыт тайкыёте Танынлятаты Венык Минкы Беринга, 11, Районыткок Минкы филиалах Ассоциации.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Кыньёран Юргыликайин Неретейкынын Венык нирак гивинити пылитконок.
Нирен кеԓьгилин Неретейкынын ʼЧукотская строитеԓьно-буровая компанияʼ минкыри энанымнылявыркын Тапынлинылит ИА Чукотка, округакен управление Тарангыргыкен Гакаленомрававлен декабрь Йиԓьгын пылитконок.
Кыньёран неретейкынын Минкы Яраны Мира Кыԓьгынкен.
Манетрэԓьгыргын Таранкен кыликкин мынгыткен нырок гапароԓьма млн.
Милсертенмысыкен Келит гемилсиревлинет галяли гивик
Кыньёрак Нынтенмысавкенат нырак группат АмКыԓьгынкен Нененет, ымылеты Нынтенмысавкенат Ниреккыликкин кыликкин Ораветлят.
Ынен гивиликагти Нырон гивитагнеты Венык Аванвыкеԓьтатыркыт ынкена гивилит Нененет.
Рытенмысава Нырок Гапароԓьма Тысяч Расвынылит Генумекевлинет АнаныткоПаневнытома, ынытак округак геплиткулинет Крясетьгыргыт.
АкатагЕнгыргын коронавирускин Чукоткак гемкелинет Тылинолит Мес ниресе галяли неделякена.
Ынкенат генлелинет ямга районык Чукоткак.
Пынлепы округакена департамента куԓьтуры ынкам спорта, ыкекун масТары ынен тысячак рымагты кытуркине АкетегЙине коронавируса.
Минкыри Энанымнылякват Гиливылит департаментак, Эмвиринкы выԓьтумекетылит Ораветлят ынкам Генлелинет мыԓькоԓьГыёлятьгыргыт командакен.
Сама гелювыԓьгылинет Расвынылит Гамас Кряселенат Амаԓьван.
Увреԓькин ГатегылятРаслесетымголенат хаккейОсвылит Гатанлен ТорКойвералесетын.
Ынкенайпы тыплиткуркын атав Нымеԓьав.
Ананыткома Мана Маляврагты Геԓькылинет Амынан АнаныткоПаневнытоплиткок Гемкелинет тестайпы Таньгыянымгок ынкам Гемкелинет ТегЙинылит.
Ынин морыкы генанымнылявлен Иненлелин Аройвыгыепытколен округакен Управления Роспотребнадзора Антон Семенихин: Кулюсикин АкатагЕнгыргын Эсверагыргын геналин.
Игыр ынкекин Нарасынпанревавнынат Рерысгагвыргык рыляёте Гынонгыпы декабрьгыпы.
Энанымнылявыркыт Кээливтек тар Ораветлят АкетегЙинылит ТегЙин кавилит Колёсейпы.
Ынкам ТегЙинылит гининилинет Омолонык.
Карантинеты кырым ыныныматынат ынкенат Вуйвунымнымыт.
ынкегЙиткене келик Гакалейпален Иненлелин округакен Роман Копин.
Минкыри энанымнылявыркыт Тапынлинылит округакена правитеԓьствакен регионык Нывиринкинет Рылек Нымейкинет расвынгыргыт РасыкоВаԓьыт.
Ынкам Йыкыргыквыялиԓькыԓьте нымытвалит ынкам Ремкылит Велиткорак Рескивкы ԓьмневыр минкы нывыԓьтумекеткинет Ораветлят.
Нымытвалит Ниреккыликкин кыликкин мытлинена гивилит кырыменат тымнеляйвыԓькыԓьте АтагЕнкавекегты томыкайпы.
Пынлепы оперативный штабгыпы Торымгойпы АкетегЙин регионык ГетегЙинлинет мылинса мытлинккылеккен ныраккылеккен мынгыткен гапароԓьма Ораветлят.
Гемелевлинет мытлинса мытлинккыликкин Ниреккыликкин конасгынкен Нымытвалит.
Гетенгыенлинет сенка тестайпы Ниреккыликкин мынгыткен тысяч.
тынкетонаркын инкун панена Гененеткинет АкатагЕнынокегты Нымытвалит Синит ТегЕнылит.
Компания «Кутх тревел» ГанНоталяйвымговленат Ремкылит Етылит.
Ытыёԓькенат нутин гивикин нутелейвылит Етылит Чукоткагты Камчаткайпы, Генлятелинет Иԓьгыканьеветы.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Минкыри морыкы генанымнылявлен Иненлелин Нутелейвылекы Анжела БыстрЫх, Ройрын Геелин Нерамытлиненаргаре Венеты АнаныткоПаневнытома Генутелюԓькивлинет Чукоткагты.
Генлейвылинет Венгыпы Уэԓькалеты Иԓьгыканьеветы Онванветы Ковлёрва ынкам Тылененете «Хищник».
Программан Ноталяйвыгыргыкен Епезги эплиткуке Игыр Неренлятенынет Канчаланкена КорагынретНымныметы Гетанветы НымытваВаргыт Эмнунылин.
Рымагтеты компанията ремилсиреркыниныт нутелейвылекырэн.
Энанымнылявыркыт гину ныԓьгыкинет Нутелейвыля Иԓьгыканьев ынкам мыс Дежнева.
Сама Элек гайманен Рытвылейвыркыниныт Паневныто ылён Кынур Галяли Элек.
Чукоткак Ганранававленат рытенмысавьёте рылек МыԓькоԓьгыКрясетьгыргыкен нутин гивикин.
Ынкэнат ымылё Нэмэ нытанкенат тэКытуркинене, кытур АкетегЙине коронавируса люнынлелит округакен МагЛялиРелягыргын ʼНадеждаʼ.
Нутин гивик ренали кыликкин мынгыткен гивинити Рылямгок Магляли Релягыргын нутин гивик Неренленын Лъурейпы Вентагнеты.
Нынтенмысавкен ԓьмне рылек Анелё расвынгыргын Венык ынкам регата ʼБерингияʼ Тор Чаплинок.
Чукоткак ГамасЯрантаты ТагЕнгыргын ОРВИ Майнораветлят.
Ынкам Нивлевкы нынтенмысавкенат рылек Рэлягыргыт Анадырский районык Ламутскайпы Чуванскатагнеты ынкам Кулюсик КорагынретНымнымык Неренленынет КораРелягыргыт.
Сама ынкегрен неренленынет округакен хоккейРасвынгыргыт ынкам ТегылятРасвынгыргын.
Энанымнылявыркыт инкун Венкен Майнырасвынгыргын Неренленын «Белые ночи», ретенмысавьёте Венык пылитконок Май Йиԓьгын.
Программык Рарасвыгныт ынен гапароԓьма км ынкам Мынгыткен.
Ынкенайпы тыплиткуркын Атав Нымеԓьав
Пынлепы регионкена Аройвыгыепытколепы Роспотребнадзора, Галяли неделякен Мес гынунете нытегЙинкинет Кыԓьгыкена гивилит ынкам ынпыВаԓьыт.
Ынин морыкы генанымнылявлен Иненлелин Аройвыгыепытколякы Чукоткакен Антон Семенихин.
Нырокена Неделякен Ымыли округак мынгытккылеккен кыликкин гапароԓьма ТегЙинылит Венкен Ниреккыликкин кыликкин конасгынкен Майнораветлят.
Амнырокен Нененет.
Тринернын пыныԓь Игыр ылёгты ТегЙинылит ОРВИ Билибинский районык Эмвыԓьты тегЙинкы Нененет гапален Милсиретык Кыньёран Вуйвунымнымкин Илирнейкин ынкам Калеткоран Анюйскакен.
Чукоткак Какын Рерысгаквыргыт АкетагЙине коронавируса ратваныт Рытенмысава Нырокавтанеты февраля.
Ныраккылеккен гапароԓьма нымытвалит Чукоткакен Гененелинет АкатагЕнокегты коронавируса ымнытат ылёнетык.
Ымылеты Мытлинса мытлинккылеккен ныраккылеккен Нерамытлинен Ораветлят.
Сымкыкинерык ымылё нирак гавакцинатыплиткулинет.
Ынин генанымнылявлен морыкы Такаԓьгыпорын Авын Иненмелеветылин Венкена Малявракен Эмилия Рамазанова.
Игыр округак Гыгнулин ынен тысяч гапароԓьма «СпутникV».
Петле Нереныпкиренынет нырок тысяч Эненыт.
ВакцинаАнанатьгыргын Нынлекин Емге Вуйвунымнымык Амынан Увреԓькин игыр, Гамголенат Молиԓькыԓьте ытыёԓькавык февраля Укыԓьник.
Тринернын пыныԓь пынлепы оперативный штабгыпы, Нирергери ИгырЫлёгты торТагЕнынолит Пээкин.
Ымылеты Моонок АкетегЙин ГетегЙинлинет Мылинса Мытлинккылеккен ныраккыликкин мынгыткен нырок.
ГетенМелевлинет Мытлинса Мытлинккылеккен Ниреккыликкин Конасгынкен Ораветлят.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Гетеньгыенлинет сенка тестайпы Ниреккыликкин кыԓьгыкен тысяч.
Правитеԓьство Чукоткакен компаниякРэн «Селигда́р» Гакаленомрававленат ОраМелсервыԓьгыво.
Соглашенияк Гакалейпаленат Иненлелин регионкен Роман Копин ынкам президент компаниякен Константин Бейрит.
Ынкенырык селёпыԓьвынтыЭнагтонво Нереԓьгынын «Пыр-ка-кай-скен Ванвык Сарамкыкен.
Минкыри энанымнылявыркын Иненлелин регионкен Роман Копин, ынкен Винреткеву риты округакена Эканомикагты ынкам Рантомганынен МилсерВанвыт Нымытвалеты.
Манетрэлитколит ынкам правитеԓьство Нынмилсиревкинет инкун эвненАкеревке Авевыт ынкам ЭвненАкеревке нутезгын.
Тринернын пыныԓь «Пыр-ка-ка-йкен ымыНытвакенат АмаԓьванВаԓьыт Пыԓьвынтыт Селёпыԓьвынтыт ынкам Равкергыпыԓьвынтыт.
Рымилсеревыплиткук гайманен Селёпыԓьвынтынтонво Нереԓьгынын кыликкин мынгыткен Гивинити.
Моонок тургивинит Чукоткак Гакалейпаленат Нырак Каньятьгыргыт.
Кыликкин амнырокен тоннат ИненивытПочтайпы АнаныткоПаневнытома Выԓькепы Герелинет Венеты.
Ынкам галяли неделяк Нерамытлинен тоннат Генлятелинет Укыԓьнигты Увралеты Кытреты Пээкегты Капервээметы ынкам Мейныпиԓьгеты.
Нырок гапароԓьма тоннат Генлятелинет Ковлёрва Иԓьгыканьеветы ынкам Канчаланеты.
Ынин генанымнылявлен Департаментак промполитики округакен.
Моонок ноткен неделяк Амныроткен тоннат почтаИнанат Непыткынлятетынет Иԓьгыканьеветы Укыԓьнигты Мейныпиԓьгеты Ватыркагты ынкам МысШмидтагты.
Игыр энанмананав центрык Выԓькыт Гапеляленат Нерамытлинен тоннат Тыневыёт ынкам Мынгыткен тоннат нытвакенат Ромкавьёԓьгык Ренатвываконвык районеты рылятатынветы.
Ынкенайпы тыплиткуркын атав нымеԓьав.
Минкыри генанымнылявленат Авын Управление МЧС, Нирак Гатваленат Рымагты Субботак Нымытварак Омолонык ынкам Билибино.
Вуйвунымнымкин Гагтынакаравлен Нымытваран Каньятьгырга.
Ведомствак Энанымнылявыркыт кытуркине масМыкы Каньятьгыргыт.
Спасатели гаполицияМелсеԓьама ынкам Рулягынритылекырэн Нылейвытеньгыенкинет Нымытварайпы ынкам Нынинайвыкинет ынпевылит нымытвалит Минкыри Ветьгавьёԓьгыткок нырыМинкыри Варынкы.
янравойвоНымнымык нумекеткинет ынкы нымытвалеты Нынкетонаткенат инкун Авнавеԓьвасатка Пеньёԓьгыяма ԓьмневыр АкайпыВаԓьыт тылесыт Яама.
Кутиым танкалейпаты Ветьгавьёԓьгепы 2-32-37.
Ытрас Ананатынок НараАройвытаньгыягнынат.
Пынлепы коронавируса гатылиноленат Чукоткак Ныраса мытлинккылеккен Нереккыликкин кыликкин мынгыткен Ораветлят ныроса мытлинккылеккен ныраккылеккен мынгыткен нырок Гемелевлинет, Ныярамалявкенат ныраса Мытлинккылеккен мынгыткен Нерамытлинен нымытвалит ныраргаре Гевьйитеԓьпылинет ынкена ТагЕна.
Гетеньгыенлинет сенкаТестат нереккыликкин мынгыткен НИРАК ТЫСЯЧ Гапароԓьма.
Кытырык Полиция мелсеԓьа гелюлин Ванкыт тамены толятылин.
Минкыри генанымнылявленат тапынлинылит округакена Управления МВД, полициялеты Винретыйгут гилин Наветын Ванкытаменыракен.
Ынан гатвыленат инкун ынин гетулялинет Нерамытлинен тайкыплиткоёте Ымтенминыт.
Манейпы итселит кыликкин нырак тысяч.
Полицияля ԓьгеневыр рытенмысава энарасо геԓьгылин тасе судьё нымытвалин ынкекин.
Рыгйивевкы герескивлин ВанкытТаменырак Аномавке тылепы.
Ванкыт тамена Гевиливлин ВуйвоНымытватомгеты ЭмЫнен тысяч ынанмытлинса мытлинккылеккен рубԓьте.
Тулятылеты Гетейкылинет Иненымсевкинет Келит.
Толятьёте геткелинет.
теныныгЙивевыплитк
теныныгЙивевыплиткук Ымылё Ванкыт таменыт Неренпеԓькынтевнынет этынветы.
Ытыёԓькена Ванвык Левтынимет Гиливылит Снеткена Гиливылекы Гатваленат нымытваля Чукоткак.
Ниракав ванвык Раԓьпынратылит томыкагты ТарГеветагнеты нырокавык ванвык Тыленете Энаревлятьгыргын.
Ынин Генанымнылявлен округакен департамент экономики.
Ведомствата Нытеньгыенкенет Манетрэԓьгыргыт налогагты сенетГелевылепы.
Чукоткак ынкен ганлямголен Ытыёԓькаквыпы июԓьгыпы.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Игыртанеты синет гиливылит Чукоткак мылинккылеккен мынгыткен нырак Ораветлят.
Ыргынан генлелинет милсити мыкы ныракенна ттысяч.
Ымылеты манеягыргын Гемкелинен Нерамытлинен млн.
ыргынан танМанетрэлик Маненнаргепы налогагты мынгыткен нырок прцентов мыкелю нырак ԓьмневыр ынанмытлинен процентов.
Ракалейпанылеты синетГелевынветы Чукоткак гантенмавленат ырыкагты Нинайвыткулит центрык «Мой бизнес».
Нынинкуинет командат хоккей Усвылит Койветкыны Венкенат Генрулиԓьтевлинет Сочакен клубылит.
Галяли неделяк гепеԓькынтелинет расвынынвепы рыляёте ытыёԓькаквыпы кыԓьгыкавтанеты декабря Сочик.
Минкыри генанымнылявленат Департамент спорта ынкам туризма Чукоткакен гарасвыныскевленат Келитвилит амныроткена гивилит ынкам мынгыткен Нерекене гивилит мытлинса гусвеленет этынвыкрэн «Черномор».
Мургине келитвиля геруԓьтевлинет Ямга расвынык.
Эненетык АкатагЕнынокегты рамгоныт нотен неделяк Анадырский районык.
Ненинкинетым Тейкевылит Чукоткакен гатваленат тамены Энаныйголявынвык нынылин Кынаԓьги чемпионо Иненыйгулевылекырэн тейкевкы Сергея Липинца.
Тынкетонаркын ынанмытлинен округакен МыкоԓьгыКалеткоракен Геԓькылинет москвагты расвынынветы нынылин «Рождение легенд» ынкам ымылё рыпьёперелё гатваленат ынкам Гепирилинет Масвэ селёпыԓьвынта.
Ынкенайпы тыплиткуркын атав нымеԓьав.
Мытлинккылеккен Эненизгыт Геныпкирелинет Выԓькыкена маляврагты.
Энанкетатьёԓьгыт АнанЁзгыԓькыԓьте нытвакенат Аройвыгыепытколит ЕтаГеналинет вакцина Аёпатынветы, ынин генанымнылявлен тапынлинылеты ИА Чукотка арматакаԓьгыпорын Авын Аройвыгыепытколин Венкена Малявракен Эмилия Рамазанова, игыр Венкена Маляврата Ныркуркинет вакцина Энаёзгыт ЭнанАкаравкегты гыепынветы.
Ынкенат рыкиретык регионеты танЭналятаты Ренаԓьныт ВойвоНымныметы.
Тынкетонаркын Гавыԓьты Ананатымголенат Венкенык мынгыткен нырокавык декабрек.
Милсерынвыкена Эрмете келит Синит милсилинет таньйыли Маляврагты Ананатынветы.
Ынкен Геркурлин пылитконок гивинит.
Нерамытлинса мытлинккылеккен Гененелинет Вакцината Акатагенынокегты коронавируса.
Сымкинергерин ЫмНерак гавакциналенат.
Минкыри морыкы генанымнылявлен Арматакаԓьгыпорын Иненмелеветылин Венкена Малявракен Эмилия Рамазанова, ымнытак ылёнетык Гененелинет мытлинккылеккен Амныроткен Ораветлят.
Игыр ылёгты Гененелинет Венкен Ныымытвалит ныраса мытлинккылеккен мынгыткен амныроткен.
Выԓькыкин Кыликкин Конасгынкен нымытвалит, Пээкин мытлинккылеккен мытлинен Билибинок Ниреккыликкин кыликкин кыԓьгынкен Иԓьгыканьевкин Нереккыликкин мынгыткен Кытрыкен мынгыткен нырак, игыр ытёԓькенат Гененелинет Нымытвалит Увреԓькин.
Тринернын пыныԓь игыр Чукоткагты Геныпкирелинет Эненыт Спутник V».
Ныкеликинет Ренененылит нымытвалит Ямга Маляврак округак.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Торынмайнавьёте Уныт ынкам Овощи Неринелятенынет Чукотский районеты.
Ынытак Кытреты Ринатвын Кикимитырелин мынгыткен тоннат.
Минкыри Генанымныляывлен администрация Ринатвын ринеретыркын кунесе ынен Йиԓьгык АнкаеквеЭнаревлятымготагнеты.
Ринетве Энаревлятьгыргыт ГенНинвилевлинет.
муниципаԓьная программагЕт ГемесынНинвилевлинет этсывеԓьгыргыт Кимитыкин Ратьёте Ринетве.
Ынкенайпы предприятие «Берингов Пролив» Ныманеякен районкена манейпы сымкык ныԓьпурыкин Манеяргын Энаревлянмакен.
Тринернын пыныԓь ратьёте Уныт ынкам Торынмайнав овощи Эвыр наргын Эсверагыргын ратваркын Неренлятенынет Янравойвонымныметы районыткогты.
Гамголенат тенмавкы маглялиРелянветы Надежда.
Нутин гивик Ненрыньйивыркын кыликкин мынгыткен гивинити Томгатьгыргепы МагляриРелягыргын.
Ринатвын ТыляЭнагтатылин игыр ЭмАкеԓьтетык Ринатвытылесын Гакаваколен Кээпервеэмык.
Департаментак куԓьтуры, спорта ынкам туризма ГеныгЙивевлинет тите неренленын ынкам Тылявыԓькыԓьте ГеныгЙивевлинет.
Нынтенмысавкенат МагЛяли релягыргын рамгоа ытыёԓькавык апреля Лъурайпы ынкам Эрапкерынво Нереԓьгынын мынгыткен Нерамытлинкавык апрелик Венык.
Янотылит МаглялиРеляк Неренненкавивнынет Менотаменырак.
Тынкетонаркын ынан ытыёԓькен магляли релягыргын генлелин Кыликкин мынгыткен гивинити Яалегты.
Ынкы генлелин ымылиВаратыкрэн.
Ынкы гатален кымек Нирак тысяч км нынлекин янор Аляскак Номгыпы Уэйлса, ынкоры Чукоткакекве Войвонымнымекве Уэлееквэ Кытрепы Увраԓьгыпы Иԓьгыканьеквыпы ынкам Эрапкерынво Геԓьгылин Вен.
Ынкенайпы тыплиткуркын атав нымеԓьав.
Минкыри генанымнылявленат тапынлинылит ИА Чукотка галяк гынунете Линыткусывытьгыр Ринеплиткук Гаваколен.
Сит Пээкегты кытылин ынкоры кытыԓькыԓь ВойвоНымныметы.
Ринатвык нынатвакенат нырок Ораветлят Ринатвытылесыткулит.
Тва магаданкена тылянанЯргыкена прокуроракен Анатолий Никитин, Итыкевын Гаваколен месынкы ЫНКАМ Ораветлят Лёнраквасалит.
Ведомствата Нытеньгыенкин ранут Тылесыкин Акеԓьтеткаву гилин Ԓьмневыр ИнегЙипыля ԓьмневыр Ринатвытылесыткулит Гелегтиԓьтелинет.
Тынкетонаркын Ринатвын Ми-8 Аройвыгыепытколен Яаёԓькыԓь тыляЭнагтаткен ЯнраВойвонымнымкин.
Ынӄэнагты гэкэлилинэт кылыгнкэн соглашеният предпринимателиԓьырык рээн, ырыкы нэтрилынэт ӄонъачгынкэн гапаролма миллионат
Въэӈкин мэрияк гумэкэтлинэт инэнлеԓьыт ынкъам нымытваԓьыт, микынэ гэрКурлинэт торТараӈъёлӄылтэ нутэт.
ЧэнэтНотаԓьэн этынвэты гатвыленат миӈкыри нымигчирэтӄин ӄол программа, рэӄэ ринэВинрэнӈыт тараӈма.
Инэнлеԓьэ Департамента промыш й политики Виктор Бочкарёвына гатвылен, гаймаӈэн Правитеԓьствойпы округкэн ринэвинрэнӈыт манэта котъёма тараӈэчгыт ынкъам энааӈРэвлянма.
Виин ым ытръэч гэмо тъэр манэт нэрэТрилӈыт ынӄэнагты.
РаманэтРэлӈыт правитеԓьствойпы округкэн лыгэн эвыр ӈэранГэвэгты, ынкэӈит рывэтчавылӄылтэ торНымытварат чиниткин нутэк.
Наӄам чама аТымӈэнРывэтчавӈыкыԓьэнат амалваӈ ваԓьыт нымытварат.
Гивлин Въэӈкин эрым Леонид Николаев.
РыТомгавылӄыл таӈПэраНымнымӄай, миӈкы ратваӈыт мачЫннаны ваԓьыт нымытварат.
Еттык, ӄыпалёмтэлгыткы торПыӈлытэ.
Ынӄэната янор кэлитэ рытогавылӄыл тэнмычьын, ръэнут наранВэтгытрэлӈыт Совет депутатэн.
Янор ым наранТэнмавӈыт общественные слушания, миӈкы нэрэнЧичьэнӈыт тотТараӈкэнат мэгчерТэнмычьыт.
Нэмэ ӄээӄын моргынан мытратвыӈын мигчир рыляё Омваанвык.
Ынӈытэӄ гавэтгавморэ инэнлеԓьык ӄорагынрэтХозяйствен Амгуэма Анатолий Тыӈэру рээн.
Ынан ымы гатвылен мигчир ынӈытэӄ рыТомгавъё тэӈэлгыӈкин заводык.
Ымыԓьэты тэминӈинэӈэт тэгМигчирээркыт.
Департаментак сеԓьского хозяйства ынкъам продовоԓьствия рычичьэву нэрэнтыӈыт рымагтыӈ тъэр оʼравэтԓьат рэмигчирэнӈыт инэээру ваӈэԓьо.
Гым Анна Гыргоԓьгыргына.
Въэӈык мигчитԓьэ ГИБДД гитэйву нэлгыркынэт оʼравэтԓьат, микынти энкуврэтэвкыԓьинэт тэнмычьылӄылти аӄаТагъеӈВагыргыкэнат, айыкыргыКватка нитӄинэт мыграсӄэвынвыкэнак тылечьык.
Гамӈылтэтлен инспектор Въээкин ГИБДД Татьяна Полищук:
Тъивынӈивыгъет губернаторэн мурыгОкругкэн кылгынкэн ӈирэӄэв апреԓькэн ымыԓьо энаврыӈыКватылӄылтэ.
Тэӈынӈин итылӄылти ымы тылечьыԓьыт, мигчирэтыԓьыт такси.
Лымынкы мыграсӄэвынвык йыкыргыкватылӄылтэ нымытваԓьыт, вэлыткорак, маляврак, эвытлым расӄэвма
Нымкыӄинэт кытвагыргыТваГынрэткэнат тэнмычьыт нынтэнмавӄэнат Чукоткак, ымы бизнесынЛеԓьин.
Миӈкыри гивлин губернатор Роман Копин, ынӈин гантэнмавленат мачОтгыӈ вагыргын вилыткуԓьин, нэкэм манэтрэлгыргыт ыргин коммунаԓьныкэнат налогакэнат ынкъам мэгчерВакаӈынвыкэнат.
Эгыттагнэты ырыкы гэвинрэтлинэт ӈыроӄлеккэг миллионамэл, ымыԓьо манэт коммунаԓьные манэтрэлгыргыт.
Тэӈвытку ӈутинГивик гаСубсидияПэрэленат ымы социаԓьные предприятият.
Гэкэлилинэт ынӄэнагты ӈыроӄлеккэн ӈыроӄ парол мэгчерВакаӈынвыТрэлыԓьыт, ырыкы тыӈивнинэт мынгыткэн ӈыроӄ парл млнат рубԓьти.
Чама правитеԓьствойпы гинэВинрэтлинэт процентаТрэлык кэмэтъыРэвлятыԓьэты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Спасатели Энанымнылявыркыт Акереркын Нагынен.
Сымсе ымнытат ылёнетык Анкасормыеквек Рейкыпкиры кыликкин метыртагнеты ынкам Гаянрайгыма Кыликкин Нерамытлинен метырте Гавьяԓьма.
Венык ныките Йыкыпкирыԓькыԓь гаянрайгыма кыликкин нырак метырте гавьяԓьма.
Спасателя Нымытвалит Нанымныоявыркынат инкун ЭвнеНутегсике нырыМинкыри Варрынкы Ветьгавьёԓьгыткок 112.
Прокуратуралит Чукоткакен Энанымнылявыркыт Темьюнытку тулятылит ныветьгавьёԓьгыткокенат нымытвалеты ынкам Ненанымнылявкенат инкун Милсиԓьат прокуратуракен.
ЧукотЭнергойпы гэтриллинэт мытлыӈэн млнат маляврагты, инӄун нъыркурынэт чеӈкаПэрэкэнат яанаӈат.
ЭнаврыӈыКватЯанаӈата гэвинрэтлинэт ымы ӄутти майӈыпредприятият вылӄынтоԓьэн, пылвынтоԓьэн, чама энааӈРэвлятыԓьыт.
ЫмыԓьыПЦР- лабораторият Билибиногты ынкъам Паакэгты нэрКурынэт манэпы РосЭнергоАтомнэн.
Ынӈытэӄ Билибинский районагты гэМигчирЛейвысӄивлин такалгын инэнлеԓьин департаментайпы сеԓьского хозяйства Сергей Эттъыкэу.
Ынан гитэнин ӄорагынрэтПредприятие Озёрное, гэлейвылин амноӈэты.
ТаӈӃэглынангэт, ӄнут отчётный кэлигйит тэӈЫнӈин мыкэԓьу нытваӄэн ӈэлвыл, кытуркинэк мыкыӈ ӄмэк ӈэръамытлыӈэн тысячмэл.
Ӄликкин ыннэн паролӄав декабырьЫʼлёк гэԓьувылгылин мигчитԓьэк рээн Ассоциации авынНымытваԓьэн Билибинский районак.
Морыкагты мы гамӈылтэтлен ынкэкин такалгын инэнлеԓьин Асоциациен Анна Ӄутынкэу:
Еттык!
МэгчерЛяйвыПлыткома Сергей Эттъыкэвына гивлин энанляԓьэты, инӄун таӈТэнмавылӄылтэ лыгЭвиръэ ӄорагынрэтыԓьыт чама лыгэрата.
ТорГэвэМооӈӈок мычвынатыркын лейвысӄивкы ӄорагынрэтыԓьэты сеԓьхозПредприятиен Олой ынкъам Островное.
Ыннанмытлыӈэн ӄръачетЯнвыт гантомгавленат ӈутинГивик Чукоткак.
Гаманэԓьоленат федераԓьный программак нынныԓьын ʼСпорт – норма жизниʼ.
Ынӄэната гэркурлинэт нымкыӄинэт тэминӈинэӈэт ынкъам яанаӈат, чама ръэнутэт таӈЯаӈ ратваӈыт эӄувикиԓьэ.
Департаментайпы куԓьтурэн, ӄръачетгыргэн ынкъам нотаЛяйвыгыргэн гамӈылтэтленат, кытур тамэнӈэнаӈанТэнмаквыргэты гэтРиллинэт ӈыръо млнат ӈэръамытлынча мытлыӈӃлеккэн тысячтэ.
Ынӄэната мъаӃръачетЯнвыт гэтэйкылинэт Въэӈык, Пээкик, Билибинок, Уголник ынкъам Эквыкыннотак, чама Нунлыгрэк.
Нэмэ ӄол турыԓьыт площадка наранТэнмавӈыт яврэна Уэлек.
Ымыԓьо яанаӈат энмэч гэркурлинэт, чымӄык гэРивлылинэт Ӄытрэты.
Ӄыпалёмтэлгыткы торПыӈылтэ.
Ынӄъом ԓьэленРъэтъеквэ тыӈэвъёлӄылтэ ӄээӄын Овалягты.
Чымӄык ым ыʼтвыЛяйвыгыргыма элек.
Департаментак чама гивлинэт, талва2023й гэвэТагнэты мытрэтГиливмык федераԓьный мэгчерТэнмычьык Спорт норма жизни.
ЫнӄэнаГэвэгты ӄръачетЯнвыт рыТомгавылӄылтэ ӄмэк гамгаНымнымыткок Чукоткак.
Ынӄэната мытыплыткуркын.
Атав нымэԓьэв, эргаттагнэты.
Энанымӈылявыԓьэгым Анна Гыргоԓьгыргын
БизнесынЛяԓьыт Чукоткак нинэВинрэтӄинэт ӄээӄын энанМалявыԓьэты, микынти ыӄитпыԓьэтӄинэт тъылыӈӈоԓьык коронавирусата.
Ынӈин пылвынтоԓьыт ВалунистыЯйпы ынкъам предприятияйпы Highland Gold нэЙылынэт маляврагты турТэминӈинэн, рэӄэ йыӄыӈ нэрэԓьуӈынэт эӄэТэгйиӈТъычгыргын COVID-19.
Чама маляврак нараЯаӈынат турыԓьыт яанаӈат энаврыӈЧеритвыкинэт, нивӄинэт правитеԓьствойпы округкэн.
Ынӄэната мачОтгыӈ рэмигчирэнӈыт инэнмэлевыԓьыт.
Ымы ӄутти предприятият чит винрэнву гэтГиливлинэт.
Айвэ Геквелин мургин ԓьОраветлян Иван Васиԓьевич Омрувье.
Маляврак ытлён епезги малявраг галилен тургивинит налинок.
Ниреккыликкин гивинити гемилсирелин Текелинылю таныЕлимеԓь ынкам Ԓьоравкетля Елимеԓь Нинекеликинет ʼМургин нутэнутʼ.
Ынинет тастихныргыт нымытваВаргыкен Авын нымытвален Чукоткакен.
Иван Васиԓьевич ынан Оравалё Ваԓьын Ягтаԓьма ынкам Накамсама Ԓьгем Нинайвыткулин Ненылеты
Нымытвалин Венкен Гавоскырален Неран гивигты Аманетрэлтткока итылин расинтетыплиткук Нананагты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Минкыри генанымнылявленат округакен прокуратура, Невьанйрын Гасынрален мыкелю мытлинккылеккен Ниреккыликкин мынгыткен тысяч ынкам Ване Нымилсиретын ынкам ЫмыВане Ныремилсиреныан инкун Асыныт Энарек.
Ынкегрен Иненымсевкинет келит гетейкылинет Аманетрэлиткока итылин ынкам тулятылин.
Тринернын пыныԓь судебные пристава Иненымсевкинет келит гетейкылинет мытлинккылеккен кыликкин Аманетрэлиткокыленат алиментагты.
Ымылеты Асыныт ынкенагты галяли гивикин кымек ынен млрд мытлинса мытлинккылеккен тысяч.
Венык Гатайкымголен ԓьмне коԓь малявезгыВелитклран.
Сымсе минкы Ленина мынгыткавРан гамголенат Упынпыт ЯраЭвсакенат рыпык.
Таранылё милсилё ниткин компания «Северо-Восточные Теплосети гакалейпален сенеткенагты гиливылин.
Выԓькыкин.
Минкыри морыкы генанымнылявлен ынкекин Иненлелин Степан Саевич, Яраны ратваа НиренКеԓьгилин Тарантайкезгыт Нереныпкиренынет АнкаЕквэ Элек ытыёԓькена ытвэ.
Тейкыплиткук Яраны нынтенмысавкен пылитконок сеньтябрь Еԓьгын.
Авын управления МЧС Пыныԓьтелиркыт.
Тынкетонаркын ынкена раноԓьгыеквек уйнэ сымсе Амалявезгывелиткорака.
Накам ынкы сымсе нытвакен Нанана малявран ынкам кути маляврат сымсе.
Ынкенайпы тыплиткуркын Атав Нымеԓьав
Инкун Ракереа Наргынен арктикакена анкасормыеквек Иԓьгыканьевык.
Вуйвунымнымык Рыркайпияк Ванкаремык ынкам Нутепеԓьмык РайАйкатьяа кыликкин метырте.
Амыли анкасормыеквек Гаянрайгыма кыликкин амныроткен метырте Райяйкатьяа Гайвьяԓьма.
Нымытвалит Нанымнылявыркыт инкун эвнекветке ВойвоНымнымгыпы.
Нырыминкыри вагрынкы Ветьгавьёԓьгыткок 112.
Выԓькык Анадырский районык Гананатымголенат АкатагЕнынокегты коронавируса.
Мытлинккылеккен вакцинат генлятелинет Венкена маляврайпы кыликкин ниракавык декабрек айвэым Гененелинет мытлинен Милсиԓьат ынкекине малявракен.
Ынин генанымнылявлен тапынлинылеты ИА Чукотка Арматакаԓьгыпорын Венкена малявракен Эмилия Рамазанова инкун ымылеты мынгыткен нырокавык декабрьгыпы Гененелинет округак мытлинккылеккен Нереккыликкин кыликкин конасгынкен Ораветлят.
Январек Иненмелеветыля нынтенмысавкенат Ананатымгок Канчаланык ынкам Варегенык Анадырский районык.
Нымкев инеретыплиткук Энене.
Моонок ноткен Йиԓьгын округагты герелинет ныроса мытлинккылеккен Эненыт Эюпеткинет Акатагенынокегты кути рыпкеравьёԓькыԓьте ынен тысяч мытлинккылеккен.
Пынлепы округакена департаментайпы Аройвыгыепытколит ымылеты февраԓьЕԓьгытагнеты Чукоткагты Ретысате рытьёԓькыԓьте нырак тысяч ынанмылинса мытлинккылеккен вакцинаЭненыт.
Венык гепыткытейкыплиткулинет Наргынкенат Освыгесеватынвыт минкы Ярат тевлянто.
Милсити генлелинет программагет Нымытваля Раманетрэԓьныёте.
Кыликкин нырокавык Геньгыенлин минкемиԓь Гатайкыялен комиссията.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Минкыри генанымнылявленат тыпынленылеты ИА Чукотка тар гивинити Яалегты гагЕпымголенат энара Ракен нымытваля манетрэԓьгыргепы спонсор венратылепы.
Ытрас ыргынан гетейкылинет сымкык милсити рытенмысавьёте.
Пылитконветы моёте милсити гаманетрэленат бюджетгыпы ганконкурсавлен инкун теминылит лёнветы компания ʼСеверо-восточные теплосетиʼ.
Мелсертенмысыгет гепыткытейкылинет Йин эйпизгыт ынкам выквыБитон энарезгын ганрымелен ынкам ЙызгыЭнарезгаГенарелен Итыкылин гайпаленат Яананат Усветкинет ынкам Гекелин Камлели.
Милсирынлекин манетрэԓьгыргын гемкелин нырак гапароԓьма млн.
милсити неракав милсертенмысыкен Раманетрэԓьныёте нымытвален Венык Панена нынлекинет ныкеткинет Амнырокен Освыгесеватынвыт.
Тынкетонаркын ынкен программан ганлямголен Чукоткак Раманетрэԓьныёте нымытваля Ганлямголен рывьёлявьёйпы Иненлеля округакен Романа Копин Галяли гивик.
Рысисавыплиткук Нымытваля рануте Раманетрэԓьныёте ынкегЙит нытазявканкенат конкурсанветы.
Нутин гивик гермеԓьтелинет конкурсак мынгыткен нырак Милсертенмысыт АмаԓьванВаԓьы Вуйву нымнымык.
Иненлелин округакен Роман Копин Ветьго геԓьгылин Иненлелин россиякен инкун эвнемилсиретке кыликкин мынгыткен ыненпароԓькавык декабре.
Ынкенайпы тыплиткуркын атав нымеԓьав.
Иненлелин регионкен Гакалейпален Келик ынкегЙиткин.
Ынкена КалегЕт Эрмете милсерынвыкен калентемавылиԓькыԓьте инкун ынен ылёк Паневнытолиԓькыԓьте Милсиԓьат.
Ымылё ЭрметМилсерынвыкен нанывьёлявынат инкун эвнемилсиретке Ананытконок тургивинит.
Тынкетонаркын галяли средак Умекетык Госсовет ынкам Совета нацпроектагеткен Иненлеля россиякен Ганывьёлявленат Ямга регионте кыликкин мынгыткен ыненпароԓькавык декабря Амелсерке ылёно рытык.
Энанымнылякве инкун Явренаткогты Неренсисанын инкун Тургивинит Налинокен ылёнет Паневныто ылёно рытсык федерациягет.
Нымытвалит Венкен Мэргыпы Нанымнылявыркынат Эргаты конасгынысепы ынанысытагнеты рыляма ТенкевыМилсити Омьёԓьгыт ЭмилсиреткеРенаԓьныт.
Сымкыкине Нымытваракен Отке.
Ынкам сымкыгНымытваракен Тевлянто, Руԓьтытегина 21, ынкам Чукотская 4, ынкам сымсеВаԓьыт гаражте.
Анадырского районык ВуйвуНымнымык Кулюсик Ганпанревавленат Рерысгаквыргыт АкатагЕвмакен коронавируса.
Нытуркинет АкетегЙинылит Нцтин Йиԓьгык лёнытвалит.
Ынкам Немыкай Гетатывилинет АкетегЙинылит Билибинский районык Вуйвунымнымык Омолонык.
Ымыли округакен тагЕнгыргын гатвылен морыкагты Иненлелин Аройвыгыепытколин Роспотребнадзора Антон Семенихин, Итыкевын тылесивтетылете итыркын.
Венкен Калеткоракен класскен Нененет АкатагЕнынолит ынкекин Нененет Ярайпы Ныкалеткомгокенат интернетьгыпы, Немыкай Ымыли округак ноябрь Йиԓьгыкена ванэ НывыԓьтыТагенынонат.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Тынкетонаркын Чукоткак Рерысгаквыргыт коронавируса ратваныт нырокавтагнеты февраля.
Ясынкена пынлепы ымнытат ылёнетык мытлинен торАкатагЕнынолит, ымылеты Торымготагнепы АкетегЙин ГетегЙинлинет ынанмытлинса мытлинккылеккен конасгынкен Ораветлят.
РасыкоВайгот Нынтыкинет Мынгытккылеккен Ниреккыликкин амныроткен нымытвалит.
Геньгыенлинет тестайпы Ниреккыликкин кыԓьгынкен гапароԓьма тысяч.
Билибинский районык Гаямголенат нырок КойвэЭрынвыт Мэйнутывээмкин.
Ымылё ынкенат Лялянковлёрвырэткенат Билибингыпы Илирнаеты.
Ынин морыкы генанымнылявлен гиливылин Билибинкена ГИМС Михаил Буданов Гетеньгыеныплиткулин КойвэЭрынвепы Танынтаканаты Ниреккыликкин тоннат.
Тринернын пыныԓь Лялянковлёрвырэт урэлин мытлинккылеккен Ниреккыликкин км Илирнейтагнеты.
ТареныМилселю ниткин Билибинкен Тарены предприятия.
Авын управления МЧС Пыныԓьтелиркыт.
Нынтенмысавкен инкун Неренвентенын пылитконок нокен Йиԓьгын.
Тынкетонаркын Лялянковлёрвырэт Пээкгыпы селёпыԓьвынтыЭнагтолитагнеты Купол ынкам Ретканатьгыргын Билибинеты Гаямголен кыԓьгынкавык январек.
Гиливылит Айгыскы Ванвынолинкы парка ʼБерингияʼ Гетыленененнелинет Ареткыляната Таяак ваԓьын.
Вуйвунымнымык Нескык ынкам Уэлек энмес ныякенат Нирак мотовездехода ʼФанТомʼ.
Такаԓьгыпорын Юрий Терехов гамныԓьтелен тыпынлинылекты ИА Чукотка ынкенат тылененет нытенкинет ымыли гивика ТанЯак.
Ынкенат Геныпкирелинет Увралеты ЭлеИнеривлетык.
Ынытак гагтыленат ынкам Месынкы геныпкирелинет Яата.
Эвыр месынкы нараянынат ковлёрвыКвадроциклыт кули рытурытветык тылененет ыненВаԓьыт Нерепирынынет милсиреткинет парк Берингияк.
Ынкенайпы тыплиткуркын атав нымеԓьав.
Инкун Ракереа Наргынен.
АймавЫмнытат ылёнетык анкасормыеквек
РайАйкатьяа кыликкин мытлинен метырте Йыкыпкирысате кыликкин мынгыткен метырте Гаянрайгыма.
Венык Гаянрайгыма кыликкин мынгыткен метырте Гавьяԓьма.
Нымытвалит Нанымнылявыркыт инкун эвнекветке ВойвоНымнымгыпы.
Нырыминкыри вагрынкы Ветьгавьёԓьгыткок 112.
Чукоткак ГамасЯрантален тагЕнгыргын ОРВИ Майнораветлят.
Мынгытккылеккен Ниреккыликкин кыликкин мынгыткен нирак ГатагЕныноленат Галяли неделяк.
тва Иненлеля Аройвыгыепытколен Роспотребнадзора Антон Семенихин, ныракена неделяк гемкелинет ТегЙинылит.
Тринернын пыныԓь ымыли округак тагЕнгыргын лёныгтыЙарантатылин.
Карантиныплиткук Гамелсерымголен калеткоран Анюйскакен ынкам Калеткоран ынкам кыньёран Гамелсерымголенат Илирнейкин.
Билибинский районык Гаямголен Лялянковлёрвырэт Билибингыпы Илирнейтагнеты.
Ынытак Гаяголенат Нырок КойвэЭрынвыт Мэйнутывээмкин.
Ԓьмне коԓь НаранЕтанавыплитконын нотен неделяк ВыԓьгиԓьВээмкин ынкен Билибингыпы Остравноеты.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Ынкам Лялянковлёрвыт Неплиткутылеркын Иԓьгыканьеквыпы Мыс Шмидтагты.
Таренылит Тылененет Иуԓьти́нык Нытвакенат.
Яамгок нынтенмысавкен Ытыёԓькавык февралек.
Игыр Камиссията гетеньгыенлин КойвэЭрынвын койманкаеквекен ЫнынытыБбазайпы ШахтёрскаеквеВаԓьын.
Ынкете танЭры МаКовлёрвыт, Епезги Этенкитвике.
Ынин генанымнылыявлен морыкы Иненлелин Векена ГИМСакен Анатолий Воронцов.
Рытенмысава ынкен эрынвынНараянын ытыёԓькавТанеты марта.
Ымылеты Чукоткак нутин ляленкы Нараянынат мынгыткен ыненпароԓь ЛялянКовлёрвырэте ынкам кыликкин мынгыткен гапароԓьма Койвээрынвыт.
Тысячак Гемес Ивмелин привевкаАнанатьгыргын АкатагЕнынокегты коронавируса.
Авын управления МЧС пыныԓьтелиркыт Акеретылеркын Ныргынен Ымыли Чукоткак РагтыЁопыԓьматы.
Ынанмыкысо Гененелинет Венкен нымытвалит мытлинса мытлинккылеккен кыликкин гапароԓьма Ораветлят Выԓькыкин кыликкин мынгыткен гапароԓьма, Пээкин мытлинккылеккен кыликкин.
Ынкена вуйвуНымнымкин ымылеты рыԓьгык Гененелинет мынгытккылеккен Гапароԓьма ынмес Ямсынкена Вакцината Гененелинет.
Билибинок Гененелинет мытлинккылеккен кыликкин мынгыткен Нымытвалит Иԓьгыканьевкин ныраккыликкин гапароԓьма Кытрыкен кыликкин гапароԓьма Увреԓькин кыликкин Нерамытлинен.
Минкыри Генанымнылявленат Венкена Маляврайпы Гепыткынлятелинет вакцинат Билибиногты Иԓьгыканьеветы Кытреты эргаты нынтенмысавкен рылятетык Пээекгты.
Нотен неделяк округагты ратьёԓькыԓьте ынен тысяч мынгытккылеккен Эненыт.
Игыр Венык ГетурЭненелинет мытлинккылеккен гапароԓьма нымытвалит.
Нытазаявканкенат Милсерынвыткойпы ынкенат ныйокенат Милсерынвык нененеткинет.
Ынкенайпы тыплиткуркын атав нымеԓьав.
Рейайкаты кыликкин ынкам Йыкыпкирысате сымкыкенагты кыликкин мытлинен метырте САМА Гаянрайгыма кыликкин кыԓьгынкен метырте.
Йота ратагненат Ымылё Вуйвунымнымыт.
Спасателя Нымытвалит округакен Нанымнылявыркынат инкун авнапеляка Амыргынан Нененет ынкам Наргыногты Эвнетрэԓьке.
Ынкам Эвнекветке Войвонымнымгыпы.
нырыминкыриВагрынкы ветьгавьёԓьгыткок 112.
Чукоткак ынанмытлинен торТагЕнынолит АкетегЙине коронавируса.
Ынкам ынанмытлинен Турмелевылит.
Пынлепы округакена оперативный штабгыпы ым-нытатЫлёнетык Гининилит ынкенат
торТагЕнынолит Венкен ынкам Анадырский районык.
Ымылеты Моонойпы АкетегЙин ГетегЙинлинет ынанмытлинса мытлинккылеккен кыликкин ынкам мытлинса мытлинккылеккен ныроккылеккен Нирак Гемелевлинет.
Игыр ныярамалявкенат ныроса мытлинккылеккен гапароԓьма нымытвалит.
Округак панена Нененеткинет АкатагЕнынокегты.
танКалейпаты Ананатынветы ТанВетьгавьёԓьгытко маляврайпы ԓьмневыр госуслугайпы.
Еттык кыпалёмтеԓьгыткы торпыныԓьте гыым энанымнылявылевым Нина Пенеԓькут.
Велитко компания нынтенытветкинет Калегыргыт сенетРытомгав тыргыёзгыкен.
Торынтомгав Энаёзгык ынкам ԓьмне Натайкымгонат танырРорате танынынёте «Илирнейскин» ынкам «Умка».
Предприятията нынтенмысавкен танПерагты рытсык инкун ТанАԓькылит ынкена Энаёзгепы.
Администрация Билибинский районкен нынкетонаткен инкун Энантомгавын Таныроратык текизгытулин Ганмелсерымговлен декабрь йиԓьгык галяли гивик.
Игыртагнеты ынан Неделяк ЭмЫненьют тоннат Танырорате.
Сама текизгыт нынмилсиревкинет АмаԓьванВаԓьыт.
Ынкам синит рытомгавьёте НенВели ваԓьыт ратьёкена.
Тринернын пыныԓь кытур билибинкена такезгынМелсеравынвыкен рытомгавьёте герелинет Венеты.
Чукоткак ЁоНаргынената люнлейвылит Ринатвыт Владивостокгыпы Венеты Пээкгты Венгыпы ынкам Рагеневеты.
Чукотский районык гетейкылин ытыёԓькен эмблема Вуйвунымнымкин.
Ынкен гининилин Кытрык ынанЭквынайк.
Ынкеккин гетейкылин Паневнытонвыԓькыԓь сама Сайвы-тытатыляянвыт.
Виԓьвилик Гекелилин Пеликен ынкам Невыскат ГаЯрарма Ветьгавкы эрмеԓьтетылин конкурсак, рыляё рымагты кытур мытлинккылеккен мынгыткен гивинити налик томгатьгыргепы Чукотского район.
Конкурсан калегыргыкен геренлелин Иненлеля района Лариса Юрочко.
Ынкенат калегыргыт гекелилинет Высготык ынкам Геветы кайвэты Йокытыйгык кытыйгик ромрыветсатваа.
Кули Вуйвунымнымкин райокен энанымнылявыркын администрации муниципалитета, ынин Ваԓьыт калегыргыт эвыр неретейкыныркын Иненлеля Вуйвунымнымкин.
Ынкенайпы тыплиткуркын атав нымеԓьав.
Ынкеным ытрас атав нымеԓьав.
Ынкам койманкаеквейпы ванне нылейвынет Койвлёрвыт пыԓьмынаргынената розгеты.
Ныйяйкатьякен кыликкин мытлинен Йыкыпкирысате кыликкин кыԓьгынкен метырте.
Ымы Нененет люнкелиткулит игыр Венкен, Выԓькыкин, Иԓьгыканьевкин, КанеЭргыкин.
Авын управления МЧС Ненинайвыркынет нымытвалит инкун эвнекветке ВойвоНымнымгыпы Наргынен малятагнеты.
Госавтоинспекторыт ковлёрвытколит мерынре лейвыйгут нынтыкинет, сейвыТылелит тенГынрыретыйгут нынтыкинет РетЭрынок Янор тенгынрыретык ԓьмынкеты эвыр уйнэ Аковлёрвыка вытРэтЭрык.
Нырыминкыри Вагрынкы ветьгавьёԓьгыткок 112.
Ӄэԓьуӄым лыгиГыйипу нэлгыркынэт нутэт, яаёттэ таляӈкэнайпы ӄорагынрэтыԓьа.
Морыкы гамӈылтэтлен Анна Ӄутынкэу, такалгын инэнлеԓьин ассоциации авынНымытваԓьэн Билибинский районак.
Омаканма гавэтгавленат авынНымытваԓьык рээн чама нутэГынритыԓьыт вэтгавъёлгэпы, ымы эрмэмкыт корагынрэтХозяйствойпы ынкъам чинит инэнлеԓьыт майӈыПылвынтонвэн.
ГэГитэПлыткулинэт заявкат ръэнутэт гэнӈивлинэт фондагты Купол.
амраМанэԓьоӈа ынкы ӄликкин ӈыроӄав конкурсанляма.
Ынӄэнак гэрмэлтэтлинэт ӄонъачгынкэн мэгчерТэнмыьыт раӄэты Куполгыпы нэрэТрилӈыт мыкыӈ мынгыткэнак млнАК манэт.
Миӈкыри гамӈылтэтлен инэнлеԓьын Фондэн Людмила Данилова, ынанМыкыӈ, ӈырак проектат манэтрэлылӄылтэ вагыргыгъет авынНымытваԓьэн.
Ӄол нымытваԓьа ныранТомгавӄэнат фиԓьмыт, пэгчиӈу нинэлгыӄинэт ылпыКалегыргыт, ӄутынэ ым рытомгаво нэрэнТыӈын фиԓьм вагыргыгъет ымыԓьорыкы лыги тэкэлиӈыԓьин Юрий Рытгэвынин.
Еттык, ӄыпалёмтэлгыткы торПыӈылтэ.
Ынкъам раМанэтрэлӈыт майӈыПроектагты: раТэнмавыӈӈоӈын рэмкын эʼранвэты нымнымык Ламутскоек ынкъам Чуванскоек.
Ӈиръэ мэгчерТэнмычьыт ганТэнмавленат эмРэнТэӈытвивэ АройвыгынрэтВагыргын ынкъам Бизнес.
Ӄэпэрвээмык тэнмавылӄыл рамкыԓьыран, ръэнут лыгэЯагты ваԓьын ынкы.
Мэйӈыпилгык ынкъам Вытээк рытомгавылӄыл проект нынныԓьын ТаӈВагыргын, кэлиткуԓьык рээн рэтГиливӈыт мытлёчетыԓьыт СпортИнтернайпы.
ТаӈЫнанЯайво ваԓьын проект инэнмэлевэтыԓьин, Чаакэн ынкъам Билибинский районак нырэГитэӈӄинэт ымыԓьо тъылԓьэт онкологията.
Ынкъам ӄол проект гэтэйкылинэт, инӄун яаёлӄыл инэныйгулевкин лаборатория, миӈкы рэРэйгучечӈыӈыт рымагтыкэнат гыннэнМаляватыԓьыт Эквыкынннотак, кэлиткуԓьыт игыр техникумык.
Мыгкымиӈыԓьыт нымытваԓьыт Анадырский районак рэӃэвииръыПириӈыт торГэвэКрычмыӈӈогты.
ГаМанэТрэлленат муниципалитетгыпы.
Рычимъувнинэт ынӈин, эмМынгыткэн тысячЧа ыннанРойыръэты, ымыԓьо манэт гэНӇивлинэт вэлыткоԓьэты ʼАнадырская торговая компанияʼйпы, ʼБерингов проливʼгыпы ынкъам вэлыткорайпы ʼАвиаторʼ ваԓьын Угоԓьный копик.
ГамгаАдминистрацияк нинэКэлиӄинэт тъэр ройыръыт мыгКымиӈыԓьыт нымытваркыт.
Энанымӈылявыԓьэгым Анна Гыргоԓьгыргына
Ымыԓьо раСертификатаПэрэӈыт, ынӄэната ытри рэркурӈыт кимитъыт, ръотавъёттэ ытръэч эӄимлыт ынкъам тааӄат.
ЧенэтГэта рэКимитъыНӇэӈыт мыгКымиӈыԓьыт.
Итык ым эгыттагнэты лыги, рэӃэвииръыПириӈыт ынӈин амӈыроотӄлеккэн мынгыткэн ӈыраӄ парол ройыръыт.
Атав!
Янор ым тыквыргын: Игыр талваЭргаттагнэты рагтийгыръогъа ымыԓьэты нэкъааӈӄачкэн аӈӄачормыеквэ, янрайгыт ӄмэк ӄликкин мынгыткэн метрамэл секундак.
Гынрырэтыйгут итык лыӈыткуркыт авынУправленияйпы МЧС, эквэткэ нымнымгыпы, вэтгавъёлгын ӄиврэВинрэтыԓьин 112.
Ынӈытэӄ Билибинок гумэкэтлинэт, палёмтэлынво гэнтылинэт энаТайкынвыгыргын пылвынтоЯнвык Песчанкак майӈъЫрмытӄыНомакавРан.
Ынӄэната омакатынвэты авыНымытваԓьэпы гаВэтгавысӄэвленат мигчитԓьэт асоциацияйпы авынНымытваԓьэн Билибинский районак.
Нымкыӄинэт пынлёт пылвынтоԓьэты нантэнмавынат.
Ынӄъом департаментак мигчитԓьэ нэрэԒьуӈынэт ӈирэӄэв гынонЧывептыГэвэк ӄутти тэРъэнӈыԓьыт микынти рэМигчирэнӈыт регионаԓьный ръэттылянвык, нэмыӄэй национаԓьный мэгчерТэнмычьыгъет.
Ӄол нымытваԓьын Билибинок ӈээккэӄэй мынгыква гэнӃэвиивлинэт, Светлана Щепкована пиринин мынгыкво медаԓь Совэтэн Федерациен, энмэн ʼЗа проявленное мужествоʼ.
Чинит ӄонъачгынкэн гивиԓьу итыԓьын, ынан рыегтэлеву нэнтын ӄол ӈээккэӄэй, кытъАткэ ытлён иʼнныКэмлиле иллиӄэтгъи ралечетынвык, итык ым илГыпкэ гитлин, наӄам чымче атвака гитлинэт мэйӈыԓьыт.
Губернаторына Роман Копинына ганВэтгавлен ӈээккэӄэй, майӈыРъатГырго лыгнин, инӄун пыллиӈыԓьу гитлин.
Ынин медаԓь риӈэнэӈэтэ нэрэНӇивӈынэт Билибиногты.
Транкэтъоӈатын тэӈынӈин ваԓьыт медаԓьте ынӈытэӄ пирининэт ӈинӄэе нымнымгыпы Ӄээливтын, гэВинрэтлинэт рыПиӈкувкы нотаКанъятгыргын нымнымык кача элек.
Турыԓьын выставка гэтэйкылин музейный центрак Наследие Чукотки.
Нынныԓьын Бесценные сокровища Уэлена.
Еттык, ӄыпалёмтэлгыткы торПыӈылтэ.
Гантэнмавленат оратъЫлёгты ынанЫʼтъыёчакэн Увэлекин ваӈӄытТамэнӈыԓьэн - ӈутингивик ӈраӄлеккэн мынгыткэн гивит оʼратъЫʼлёйпы Еленанэн Янку ынкъам Галина Тыӈатваалынэн, ынкъам ӈыраӄлеккэн мытлыӈэн гивит Мая Гэмаввэн.
Ынӄэнанат ӈэвъэнйыръыт лыгиВэймэну нэлгыркын ымНутэйиквик ымыԓьо тамэнӈыГынрэтыԓьа.
Ыргинэт мигчитти тайкыёттэ ягталма ынкъам ӄутти яаёлӄылтэ ӄнут виилыгтыт ынкъам документат игыр таӈԓьоӈ ӈирэӄэв раПытвык Музейный центрак.
Ымыԓьэты ӄликкин мынгыткэн ӈирэӄ парол предметтэ.
Тэӈвытку наранКалыровӈыт виилыгтын Маянэн Гэмаввэ, ръэнут гэтэйкылин ымыԓьорыкы лыги художникыԓьа Иринана Левашована.
Ынӄэн выставка ратваӈын январьЙъэлгыПлыткоТагнэты.
Ынӈытэк гэнӃээвивлинэт ынпыԓьыт ынкъам мыгКымиӈыԓьин ройыръыт нымытваԓьыт Эквыкыннотак ынкъам нымнымык Озёрное.
Ымыԓьэты гантэнмавленат мынгыткэн ӈыраӄ парол тэючгыт гаКэмэтъыма.
Морыкы гамӈылтэтлен инэнлеԓьын авынНымытваԓьэн организацияк Ӄэнъев Вера Тэвлянто:
Ынан чама тывнэнат вэлыткоракэнат кимитъыт, ръэнутэт рыԓьятатъё гэнтылинэт Рыркайпыягты ынкъам Ваӈӄарэмагты, ынӄэнат нэмыӄэй тэнмавъёттэ торГэвэКрычмынвэты — вытачгытрыРооттэ, уунъыт ынкъам лиглигыт.
Гым Анна Гыргоԓьгыргына
Мургин регион нэмыӄэй нинэвинрэтӄин акциянляма таНыннатъё ʼМойбизнесПомогаетʼ.
Амӈырооткэн вилыткуԓьэ кынмал гаМэгчетԓьыма центрайпы Мой бизнес гэйытлинэт торгэвэгты ӄэвииръыт яйвалракэн нананагты.
ТорГэвэКрычмынкэн ӄырготтык нэнэнэтэ нэԓьунэт ӄэвииръыт - кэнтит ынкъам калеткоЯанаӈат.
Ӈэвысӄэтэ ым ынкы гэпирилинэт ӄэвииръу амалваӈ ваԓьыт рыТаӈпэравкэнат малечгыт.
Инэнлеԓьын Фондайпы Оԓьга Плотникова гивлин, инӄун ымы кытутйиткук ынӈин вилыткуԓьыт гитлинэт, гинэнКэвиивлинэт ейвэлти ынкъаим нэнэнэт округкэн маляврайпы.
Атав!
Чукоткак ӄээӄын нинэТэйкыӄин мигчир мэгчерТэнмычьыгъет ʼБезопасные и качественные автомобиԓьные дорогиʼ.
Правитеԓьствойпы округкэн пыӈылтэлыркыт, гэԒьулинэт микынти рэтэРъэнӈыӈыт равытгырык Мира ынкъа Партизанская Въэӈык.
НаранОмравӈыт кэлитэ контрак тэръэнӈыԓьык рээн компанияйпы Зевра.
Ыргынан нэрэнТэӈытвивӈыт ръэтТылян ивлеԓьу кылгынӃлеккэн метрат.
Миӈкыри гивлин инэнлеԓьын депатраментэн промышленной политики Виктор Бочкарёв, кытур гэТэӈМигчирэтлинэт ытри, амЫнӄэната тэРъэнӈыԓьу ринӈыт ымы яврэна.
Кэлигйит мигчитти рыляёлӄылтэ июньЙъэлгэпы талваСентябрьТагнэты, энмэч ганТэнмавленат манэт ӄликкигн ӄонъачгынкэн млнАт.Нотатомгэты Нивқинэт, энмэн, тэлеңкы титэмургин чит варат мэйңэԓьу ваԓьын.
Қорат-ым нымкъэв ныңэюқинэт,қорагынрэтыԓьыт кэтгутэ ваԓьыт.
Игыр-ым ңэлвылти тъэрқэву нъэлгъэт,қорагынрэтыԓьыт ынпэву нъэлгъэт.
Нэнэнэт эмлейвэ қоленотагты,вагыргын ройыръыкэн эвнэвириңкэ.
Нэнэнэт мургинэт, лыгэнитык,Оʼратнотагты қылеркынитык!
Ытԓьата қонпы нъатчаркынэтык.Қырагтытылятык, ок, вэты, вэты!
Мэлгынвыкэн валы Пыӈылтэл Инъэ, ялгыттэнмавма, бригадира ынпыначгын ивнин: «Павъееԓьой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэтэӈыйгулетлин.
Нъыгитэткы, миӈкы таӈыткэвынвыԓьын».
Амкоргава Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгйиӈкы нэвииӄин ӈэлвыл.
Павъе янор таӈавъеткынка нытваӄэн — ръэнут ӈан чимгъуу нинэлгыӄин.
Мэсӄээӄын вак ынан иниквъи: — Мачвайынрэ мынтэгрэт.
Еначаӈӄач ынпыначгын нывилгъи, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыԓьунэт пойгын ынкъам эӄуйгыкыԓьин валы.
Еп аʼляйпыкыԓьэн.
Гыролмакы-ым мэлгынвык нынэнтытваӄэнат амӄачгыпы ваԓьыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэраԓьын нинэлгигым — ӄымэглюур тъыпириркын.
Люур ынпыначга таӈавэтываӄ иниквъи: — Гиину лыӈык — ӄыпиригын.
Ынӈин эвма ынин ӄулиӄул ӄынур мэлвиврэԓьэтыԓьын.
Тиничгытэтык: пэлӄэтыԓьэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
— Нэмыӄэй ынан яаёлӄыл, — оʼпторатвак мэрынрэӄэй тытатлыӈын Павъе.
— Нымэлӄин пууръэтык, — иниквъи ынпыначга.
Авъеткынка нытвайгым.
Опопылым Павъе рамынноӈэты иквъи: — Ӄылпууръэтгын оттывалята.
— Нымэлӄин?
— эминичгытэтэ гэнъэлигым.
— Ынӈин итык атайыӈкыԓьэн, — нинэрэнчичевӈыӄин гым ынпыначга эйгулеткитэ ваԓьэгым.
Ынан мленин гэтляӈвыргытъол, инэйылгъи: — Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылеԓьын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
— Выквыт ԓьуркынэт?
— этъоӄааӄын вак Павъе ӄолентогъэ.
— Пэнъёлгываны лыгэракэн.
Ӈаанкы-ым, — кэӈунэӈэтэ рыкалыровнэнат лымӈэ ӄутти выквыт, — энааԓьэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: оʼтчой тэленъеп — пэӈыквыт энмэч нутэсӄычыкутгъэт.
Вачаӄ Павъена лёӈынтыяата, микыргин ынкы ралӄаӈынвыт, мэлӄынур айвэӄай ытлён ынӈэнвагыргэпы пинтыӄэтгъи.
Пыкэрыӈӈоԓьын вездеход мытъягнагъан.
Морыӄӄача нывилгъи.
Парэлявтыԓьын аʼачек— тылечьыткуԓьын ынкачыкойпы уʼрэквъи.
Павъенпыначгын пынлёнэн: — Иван Григорыч, миӈкы мытрэткивы?
— Ӄоо.
Вэчьым, ӈутку, аʼ?
— ынкъам Павъе маёлгыӈӄачагты лылепгъи, мэӈӄо ӈан гынмылӄэй мури ытлён мыттэгрэнмык, ынӄоры мынгынэлёгты рыкалыровнэн ванны, моргынан вэтчатваё.
— Ныкыргыӄин, ныркывӄэн.
Гимлылин, ымы оӈалын чымче.
— Ынӈаталӄун-ым, — пэнтыӄанма орвычыкойпы ӄолентогъэ аʼачек, — таӈаноԓьатынвык мытынвил!
— ынкъам морыӄӄач вакъогъэ, таӈарычгатгъэ… — Ӄыруӈэлгыги, — иниквъи гымо Павъена.
— Мури виин мынманэгротватыркын.
Ӈэлвыл нытлыгалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «Спидола», чама ръалёӈ нэнаалёмморэ ӄулит ынкэчыку ваԓьэн пычвэтгавыԓьэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэԓьё урвилетыԓьын эʼйӈэнэӈ — ныръэӄин нымэчлевтынилюӄин, ӄынур рэтипъэйӈэӈыԓьын.
Тэймэвык ыныкы.
— Энмэч эмтынэквъи?
— энамӈылёгъэ ынан.
Тыԓьун рынрыё танрынӈыё рыннымэл уʼмэԓьын уттытъул, ӈыраткынык-ым — мэнигытъул.
Ръэнут ӈан ынӄо ныннупэтӄин, малпылвынтывытрын нъалянтатӄэн.
«Малвалы», — тычимгъугъэк.
— Вынэ нылвавэгым йылӄэтык, — вакъома точгъан Павъе.
Ынпыначга мэнигытъуле рычымкатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныӄӄач ваԓьын.
Румкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
— Колё, мэй, гувэтлин!
— мачӈынваӈэгты тъынин чайкокйыръын, ынӄоры аймыёлгын пиринин.
Таӈавэтываӄ энэвыӈӈогъэ: — Эвыӈан-ым ръэнут мыгчимгъуу лыӈыркын ынкъам ынӄэната лывавыркын йылӄэтык.
Ӄэйвэ?
Виин ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле иʼрнин.
Рочыӈкы вытвытык улвэквъи… — Мытэквэтыркын, — нивмык мури ӈирэргэтри аʼачека ӈытоԓьа ӄол манэграчыкойпы.
Ытри рыюлӄытыԓьыт ӈалвыԓьэты тылигъэт.
Чайкок гититлин.
Эʼквыргъам еп лёнчаёмгоԓьыморэ.
Ӈэлвыл эвииԓьын ынпыначга коргэты, лыляӄэргэты нинэтэӈгитэӄин.
Вытку оʼпторатвак вэтгавымгогъэ мэрынрэ: — Гаймаӈэн тымӈалголяӄ ымы тымӈэтвама ӄутти вагыргыт ӄынур ӈан гэмэчԓьутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
— Валы, — таӈъораӈ точгъан ынпыначгын.
— Валы?..
Ръавалы?
— Маёлгыткынкэн, мэлгынвыкэн.
— А-а-а… Мытчаёмгомык.
Павъе нэмэ таӈавъеткынка гэнъэтлин.
Ытръэч ԓьулюӄэтыԓьын чай нэнаалёмэгым.
«Ынан-ым ръэнут чимгъуу лыӈыркынин?
Иаʼм ытлён гакватковэтгавымголен, эчги гымнан тыпытӄынкэтъоӈатын валы?» — ынӈин чемгъотвагты нинэгитэйгым чаёԓьын Павъе.
— Ӈэлвыл амэчатгъэ, — рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пыӄартэ, маёлгыт эвыр иʼиʼн нылелелпэраӄэн.
Нытымгэтӄин.
— Инъэ нэрэрэнӈын, — рымагтэты нывэтгавӄэн Павъе.
«Ынӄэн гымнан лыги, — нэмэ тыгитэгъэн ытлён.
— Тэӈытръэч люнчичевэ, рэӄъум ынӄэн тывыркынэн?» — Вагыргыт оʼптыма ныватычьата итыркыт, эмэлкэ ӄутти мытпытӄыԓьуркынэт.
Энвилкэ вагыргын ымыԓьэты тылеркын, — Павъе панэна амынан нывэтгавӄэн.
— Ымы гыто нэмэ эмнуӈэтгъи.
Ӄэйвэ?
— Аʼтав ӈутку тъотпускытваркын.
— Оʼратнотагты амыглёта, — таӈъораӈ ынпыначга нэнанвэтгаатӄэн гымо: — Амгынан ети?
Ройыръын-ым эʼми?
— Еп аӈавтыӈкыԓьэгым.
— Эви-и.
— Гэръэлин-ым янръалявылё вак?
— Гымнин ытлыгын ягталма нивӄин, энмэн гамгаоʼравэтԓьэн ваԓьылӄылтэ ӄаат, ройыръын ынкъам чимгъун.
Гыто-ым аӄаакыԓьэгыт, лымӈэ эӈэвкыԓьигыт.
— Ынанъаёк тырэԓьуӈын ӈэвысӄэт.
— Ӄэлюӄ-ым.
Ӄаат-ым итык гыныкы раӄылӄылтэ: виин ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэԓьуӈын.
— Ӈутку, эмнуӈкы аʼӄаԓьоӈ, — тымӈъатав тивын Павъе.
— Чинит мури, ӄэглынангэт, тъэрӈэвысӄэтыԓьу мытытваркын.
Гуйгук этъопэл рэԓьуӈын тумгылӄыл.
Аʼтав ӄырагагчавӈыркын ӈавтыӈык.
— Вынэ виин йъэливэн калеткоран чимгъуу мылгыркын, Иван Григорьевич, — люур вай тыкоттапвэтгавымгогъак.
— Гэ-гэ-гэ-гэ, — мэрынрэӄэй тэнӈэви ынпыначгын, ӄынур коргавыԓьын.
Тааӄомгогъэ, ынӄоры иниквъи: — Ӈирэмури ыннаныӈ нинъэйвыткуԓьу мытитыркын, эмэлкэ кынмэйӈэвыԓьу.
Гымо — ӈутку, ӈэлвыԓьык, гыто-ым — гуйгук, калеткорак.
Ӄэйвэ?
— Мытив-ым, — аʼтав лыгэн ынӈин точгъан.
— Тэӈытръэч гыто лывавыркын!
— инивысӄычетгъи Павъена.
— Люнчичевэ тынтыркынигыт… — Ӈаныӄон-ым!
— чывисӄыченнин гымнин вэтгав.
— Гымнин экык Сергей ԓьэлеӈкы кытур отпускыма интернатык гэрэсӄивлин.
Эʼрыкут ынан чиниткин экык, гымнин йылгыгмиӈыӄэй, тэмурыгӈэ гаранвэтгавӈылен.
Таӈылвавнэн!
Тивыркынигыт: гынан лывавыркынат рыгъюлевык мургинэт кымиӈыт тэмурыгӈэ вэтгавык, — инэтэӈгитэгъи ынпыначга.
— Вэлерӄунэвын гымнин экык Сергей еп амӈыроотӄав классык кэлиткуплыткуԓьын тынэмнуӈэвын.
Аʼнӄагыргын, чит галвавыӈӈолен гымыгрээн талыгъоравэтԓьаӈа вэтгавык.
Ӄэтэв тынрагтатын.
Ынраӄ-ым ынин экык, гымнин йылгыгмиӈыӄэй, энмэч яврэна тыранӄонпыӈрагтанӈын, — вэтгавыплыткогъэ Павъе.
— Ӈроӄав класс плыткук?
— Гэръэлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтԓьэн йилыйил нэныгъюлевыркын.
Ӄэйвэ?
— Игыр ымы рымагтэты нэгъюлетыркын.
— Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыԓьо рэнъэлӈыт.
— Нымэлӄин русиԓьымил нинъэйвык… — тэвыӈӈогъак.
— Русиԓьымил?..
Вынэ, мэй, русиԓьин йилыйил гымнан эплыгъюлеткыԓьин.
Чама наӄам мургинэт чавчывэн вагыргыт чекалваӈ ваԓьыт.
Тыралвавӈын гымнан тэӈнинъэйвык йылгыгмиӈыӄэй, ыныкит мэйӈэтык ӈэлвыԓьык рэрэнъэлӈыгъэ, эʼми кытматэво тылгыркын.
Этъопэл игыр, еп ӈинӄэю, мурык, эмнуӈкы, нынъэлыркын.
Ӄымэл-ым пэтле ынан рэчичевӈынинэт ӄорагынрэткэнат вагыргыт, мургинэт лыгъоравэтԓьэн вэтгавыт, чимгъут, ӄынур ӈан — ръэнутэт ыʼсӄэку, ваӈӄасӄор, пээчвак, эквэв, ӈойӈываал, явэлгын… Малямгымнан йылгыгмиӈыӄэй гымнин ӄорагынрэтыԓьо тырэныгъюлевӈын!
— вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чиниткин йилыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткоԓьык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыркинэт-ым нэнэнэт таӈӄонпы эмгуйгук мэйӈэтыркыт… Гымо нэмыӄэй тунпыгъэк амкалеткорак, каԓьэлявылё титыркын.
Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытԓьэн ԓьулӄыл тыԓьоӈӈогъан.
Гымык иʼӈымчуԓьын… Ковлёкы ваԓьын.
Иʼӈкэлиԓьын, ымы ылпыт гэкэлилинэт.
Ытԓьата энэвыӈӈогъэ: «Цатан, цатан, ӄыпаагэ виврэԓьэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» Аʼӄантээватыӈ ынӄэн кытооркэн ыʼлёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыԓьигым.
Тэӈвэнлыги гэмо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыԓьын ёмромкычыкойпы.
Эмчеӈыттэтык койӈын—оонъыёчгын тынэрэтысӄычетын, яраӈӄачагты тыгынтэвык.
Таӈавъеткынка кытгынтырасӄэвэнаӈо тытлыгъак ёрочыко.
Нэлгэ тиниргиӈэтыԓьэтык.
Авъеткынка нытвайгым, нытаӈпалёмтэлегым — вэчьым инэвэлеркылеркын рэӄэ?
Ынӈин вак тывалёмын: «Рэӄи?» Мэткиит точыткогъак: «Кэй… кэй… кэйӈын омкычыкойпы гымыкӄачагты…» ынкъам тытленвэнтэтгъэк — ыммэмы гымыӄӄач нытваӄэн… Пэтле ӈэргэръук мури, ӈинӄэймури, мытчейвэквэт гойгогты, мыткалеткорантамык.
Эквэтыԓьымури яраԓьа ныгитэмури, йыӄунтэтыԓьымури.
Ергытэгнык гымо тытаалгылятык.
Морыграк ӄача панэна нууйъэтӄин ӄол оʼравэтԓьан.
«Ыммэмы», — эмӄэлелвынэ тивык ынкъам ынкэӄэй ӄынур тывалёмынат ытԓьэн вэтгавыт: «Ӄылетцын, ӄылетцын, Эрынӄуӄэй».
Ынӈин гымо нэначагчечаӈӄэн ыммэмэнэ, Эрынӄуӄэйыну нинэлгыӄин.
Калеткомгок, титэ русиԓьымил напытвыныннатгым, Эрынӄу эвыннынну пэлятгъэ.
…Нытаалгылятэгым, ынӄэнаӄаегым вай нылиӈвиттэтигым: ейвэчу нинэлгигым амынан пэлятыԓьын эмнуӈкы ытԓьаӄай… Ԓьэлеӈкы гэкэӈэ гэпкитлин ӈалвыԓьэпы гымнин ынээԓьын.
Ынан рымӈылявнэн ӄонпыӈакватыԓьын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэытлыгӈэ, мэӈин гэпэлӄэтлин въэткойӈын вама, гымо еп элвэтиӈэтыԓьыӄэю вама».
Ынӄоры амӄынкыткытык рагтык амноӈэты масӄонпы ныглёйгым ыммамана, масӄонпы рэто нинэлгигым ыммэмэн ӄулиӄул, ԓьулӄыл… Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: ӄутти вагыргыт эмэлкэ гэпытӄыетэ, гэпытӄыԓьутэ, гапытӄыяата?» — ынӈин чемгъотвагты тыйылӄэтык пэнъёлгык ӄача.
Вакъотваԓьык, тэминӈэтыԓьык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи: — Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвраԓьатык — нинэнригым тынӄымэлгынвыкэн валы, тэкэмынӈин пэраԓьын.
Ытръэч-ым гыӄуйгыԓьын… «Павъена пиринин пэлӄэтыԓьин валы?
— тиничгытчимгъугъэк.
— Лымэвыр ынан инэйылгъи чиниткин, тэкэмынӈин ваԓьын, эмивык, ӄээӄын раягталытвагъа ынкъам виин раӄылӄыл пэлӄэткин валы?» Гэмо гымнан ынӄэн ӈоткатагнэты.
Ынӈэнъылё мури Павъе ӄаантаԓьо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи: — Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
…Павъе гынмыеп ӈалвыԓьэты нылеӄин, гымо-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэԓьуйгым: «Миӈкы, нэмыӄэй ӄол маёлгык, варкын гымнин ытԓьаӄай.
Ӄэйвэ эты ӄулин ынӄэн ваны тырэԓьуӈын?»
Валкаʼараԓьын Рулвэт Пыӈылтэл Рэӈъатвывакъонвыкэн ярайӈын.
Ынкэкин ралкочыкойпы Рулвэтынэ нинэгитэӄин рагролмын ынкъам нинэԓьуӄин гынонъылёръокэн паӈъэвӈытома-обенма мыкэтыԓьын ынӄо галяԓьын ӄамэтварагты оʼравэтԓьан.
Ымыԓьо ныгагчавӄэнат.
Ымы ӈаанӄэн ӈан аʼачек, чивмиръыԓьын ынкъам манэгӄонагԓьан-джинсыԓьын – ӄымэглюур ныкытгынтатӄэн.
Наӄам колё итъылӄыԓьын ръэт… Инъэ вэтгавъёлгэпы нанымӈылявын: рэчьэчеӈэтгъэ 27-30 градусыԓьо, рагтыйгатгъа 17 метрмэл йыӄэԓьу секундак.
Ынӈатал выентэтэ ваԓьын ынӄэн ӄивъечьэчеӈ рэӈъатвывакъонвык Анадыркэн.
«Мурык, эмнуӈкы, итык-ым, ынӈин ботинкаԓьыӄай, пэтлеӄэй нъыгтыкватын», – ярак амэчатыԓьын аʼачек чимгъунин Рулвэтынэ.
Ынкы кэтъонэн кытооркэн вагыргын, ӄликкин мытлыӈэн парол гивиӈитти яалегты, титэ гитлин солдато.
Кэтъонэн, ԓьэлеӈкы сапогыԓьыӄай, ытлён ныгагчавӄэн, мылявынвы, овэчватынвы, гарнизонкэн клубэты.
Эʼквыргъам ӈэнку, Приморьек, миӈкы гъармиятвален, ӈаргынэн омыӈ ваԓьын ӈуткэкинэк, ӈотӄэн эйгысӄынутэкинэк, эʼмитлён малымыԓьорык уӄэлю нэлгыркын… «Мэнигэвиръэ, гым итык, чикӄырым, ымы кытэӄэй, тъылӄытык ԓьэлеӈкы ӈалвыԓьэты», – ынкы Рулвэтынэ кэтъонэн, чимгъуу лыгнин чычетнымным Валӄаран, ваԓьын чекыяа Гэляӈӄачормык.
Ынан кэтъонэнат нутэтумгыт-ӈэлвыԓьыԓьыт: «Пагчеӈгыргыт – мэвын рэӄыркыт игыр?
Ытлыгын рэӄыркын?
Ӄэйӈун нэмэ чикинъэ ӈалвыԓьэты ӄыти лымэвыр ӈайыткынатэ ынкъам ынкаткынгыпы нутэгитэнэӈэтэ гитэркынинэт эвииԓьыт ӄаат – атымӈэтвакыԓьэн.
Ӄымэл-ым, ынпэвык, панэна еп ныкытгэмӄэн, нымытлёӄэн.
Атымӈэраӄыԓьаткыԓьэн, нунтымӄин.
Имырэӄык атымӈэгагчавыԓьаткыԓьэн, нытгипӄин.
Гым панэна имырэӄыԓьигым инэнинъэйвыркын… Гымнан-ым мэӈин… мэӈин гымнан ымы аʼӄатъарыӈыӈ рыйголявынвы.
Ӈээкык энмэч мэйӈэти, эмиче.
Эʼми, миӈкы игыр ытлён?
Вай энмэч амӈырооткэн гивиӈит эԓьукэ тынтыркын – палӄаттагнэпы ӈэвъэнӄэй Гивыӈы.
Ӈээкык ынкатагнэпы вэлер ымы ӄунэче нъыетыркын ытлыгэты ынкъам мэргэты амноӈэты, ӄонпы лыгэн – ымы ԓьэлеӈкы, ымы элек – ынӈинӈит нымытвагъэ ынкъам кэлиткугъи гуйгук.
Ынин нъэлгъэт игыр ӄликкинэт элеӈӈитти…» Чьачаӈԓьоргыӄай гынунэтык Рулвэт тэнмавымгогъэ отпускынвэты – тэӈвытку въэтагнэпы ӈэвъэн.
Эʼквыргъам нивын, янор ныриӈэн Въэӈэты – ӈэнку румэкэнӈыт ӄорагынрэтыԓьыт.
Ынкъам вай рымагтайвэ умэкэтыплыткугъэт чавчыварамкыт.
Наӄам ванэван эмытри, лымӈэ рэмкыԓьыгинив ынкъам эрмэгинив, тымӈэмэкыгэнэв, аӄаагъевкыԓьэнат оʼравэтԓьат омакатынвык гатваленат.
Малтымӈъатав гавэтгавчерленат.
Энмэн, гатвален съезд ытръэсӄэв еп ваԓьын ӄликӄэв век.
Игыр, эмъэӄэйгэтык лымэвыр эриӈъэтвыкитэ, ытлён, Рулвэт – валӄараԓьын, лымӈэ делегаттэ, Алӄатваамгыпы пыкирыԓьыт, лывавыркыт риӈэк яраӈӄачагты.
Рулвэтынэ нэнаяаӄэнат чеварорыгԓьан паԓьто ынкъам милютнэлгыкъэли, овъаляпэраԓьын.
Вакъогъэ ытлён диваныткынык тъэратконвы, чотатэ рэлпэты Пэнтон – вытку ԓьоё омаканма.
Пэнто – элӄэтвээмыԓьын, ныӈинӄин ӄорагынрэтыԓьын, ныкорыӄэн.
Рулвэт эвын гатъэраткомголен, титэ люур Пэнто мынгынэлёгъэ, рилпынилюгъи ынкъам мэрынрэӄэй иквъи: – Толяй, Толяй, ӄыгит!
Рулвэт лыленвэнтэти ынкъам, эчичевкэ вагты, нэмыӄэй мэрынрэӄэй иквъи: – Энмэч?..
Мытриӈэркын?
– Ванэван.
Ӈаан, ӄыгитэгынэт кассак эймэвыԓьыт.
– Ии-ым?
– Ныӈинӄин ӈэвысӄэт ынкъам ынык ӄача ваԓьыт ӈинӄэгти – ԓьуркынэт?
Таӈыннаны ваԓьыт.
Малпытӄытакалгыт.
– Лымэвыр аʼтав ыннаны авэръэпыԓьыт, – люӈпэгчиӈэтыԓьын Рулвэт, мэӈин нэмэ лылянныматэ.
Пэнтона эʼтйиву люӈылгэ рыннин, тэӈытръэч ивнин: – Ӄоо.
Мурык Элӄэтвээмык нэмыӄэй варкыт пытӄытакалгыт – ӈинӄэй ынкъам ӈээккэӄэй.
Аʼмын ивкэ ымы гымнин титэ нъытванат!..
Ынӈытэӄ гиину тытчыгъэн ӈэвысӄэтӄэй.
Путурэк ынӈатал нымлыӄэн!
Оʼптыма кытъымэтыԓьын чемысӄыянвык лялгыттъатынвэты тылеԓьын ыннээн, ипэ миӈкри ыʼмнилюԓьын, пыԓьыԓьык айгыпы кытрэватыԓьын, выквырмагтыԓьын, пиӈкучитыԓьын… Толяй, гынин-ым эʼмитри ӈэвъэн, нэнэнэт?
Рулвэт авъеткынка нытваӄэн, лёӈочыткоԓьын – ыʼръэ нытъирэткуӄин.
– Аны, аны ӄыгит!
– нэмэ рилпынилюнин Пэнтона олыԓьын ыныкы Рулвэт.
– Ӈаанӄэн ӈэвъэнйыръын, ятъёлкъалеԓьын, ынанъыттъыёча рэнъэлӈыркын… Эплеэн мынэймэвынэт.
Амынан пэлятыԓьын Рулвэт кавэты олгъэ диванэты, панэна люӈпэгчиӈэтыԓьын раӄэты.
Пэнто-ым пэтле ети, еп авакъока иквъи: – Риӈэркыт танӈынотагты.
Гъывэӄучитэ.
Кымиӈыт ымы.
Ӈинӄэгти, ӄэйвэ, пытӄытакалгыт.
Ыргин ытлыгын – танӈытан ынкъам… Рулвэтынэ лылянныматытвагты таӈавъеткынка нэнапалёмтэлӄэн Пэнто.
Кытамчачва элӄэтвээмыԓьын мэрынрэӄэй вэтгавыӈӈогъэ: – Морыкаӈӄачагты тылеркыт.
Вытку ынкы Рулвэт лыленвэнтэти – ылён микынти кытпагчеӈо лыӈыркынинэт Пэнтона?
Ынӈин чемгъома, тэкэм ырыкӄачайпы галягъат поӄыткынэты нылгиниквыӄин элгыӄылявыл, экъэликыԓьин, ынкъам ӈинӈэвысӄэт, таӈколё тиркырэгылгыԓьын.
Ӈэвъэнэ нинэнрывинрыӄинэт эккэт.
Ятъёлналгыкъалеԓьын, ӈачгыӈӄач налгыӈойӈыэлгэӄатыԓьын, ымы ятъёлналга иʼннычурмэтыԓьын таӈпаԓьтоԓьын, ыплылясапогыԓьын – ытлён нымлытыляӄэн, ӄэйвэ алымы рырывэнрыёттэ ӈалгыл ӈинӄэгти нывитӄиԓьэтӄинэт тыляма.
Ытри малӈыроча элеӈитыԓьыт.
Рулвэтынэ кытэӄэй волвакы ԓьунин ранъав нъэлыԓьын ԓьулӄыл ӈэвъэнйыръин.
Рулвэт витылӄиви – миӈкы гэԓьулин ынӄэн ԓьулӄылӄэй?
Титэ?
Ныгтиӈӄин, ивԓьинныԓьын… «Авнатымӈэгэтайвыка ыʼвэӄучиԓьын ӈэвысӄэт», – ымы ынӈин чимгъугъи Рулвэт, еп авакъока миӈкы поӄыткынык ырык ӄачайпы галяԓьын ройыръын.
Нэмэ лылянныматэ ынкъам тэкэм ынкы валёмнэн вэтгавъёлгэпы рымӈылявъё пыӈыл: – Вакъонвы билетынкалыровымгоркыт риӈэԓьыт Москвагты самолёта 2211.
Рулвэт витылӄиви, лыленвэнтэти, гаглыгэтанэн, рэӄъум ӈан, поӄыткын рэлкукин.
Ӄылявыл ынкъам ӈэвысӄэт гаӈэнӄайма гэлӄутлинэт ынкъам ӈытонвэты гэлилинэт, тагратынвы ивтылкин этажэты.
– Рэӄулым, мыткынтэчьэт, Виталик, – Пэнтона ынкъам Ролватына ӄачайпы галяма, иквъи ӈэвъэнйыръын.
– Амынан ӄылгэлёгыргын, ыммэмы телефонгыпы лёӈынвэтгава мытынтын… Ынӄэн ӄулиӄул – тынӄы Гивыӈэн.
– Вай, вай, гымнин ӈээккин ӄулиӄул?
– Рулвэт ӄутысӄычети, ынӄоры мэрынрэӄэй вакъогъэ, нэмэ ӄути.
Пэнтона энэчгытэты нинэгитэӄин капчачавыԓьын валӄараԓьын.
– Эплеэн нэмыӄэй мыгитэсӄивынэт, – ӄынвэр иквъи Рулвэт, ынкъам, еп очка, ӈытонвэты гаглычайвыэʼ.
Акваттэнмавыԓьэты эймэквъи, ԓьунин вэтчатваԓьын ӈэвъэнйыръын.
Кылылятаёчгыӄайчыкойпы ӈэвысӄэтэ йытонэнат паспортыт ынкъам билетти, йылнинэт ыʼваӄочегты, мэӈин ыʼттъыёчаӈӄач нытвэтчатваӄэн, ынӄоры яал нъэли, чемоданык ӄача, мэӈкаткынык нывакъотваӄэнат ӈинӄэгти.
– Гыыт… гыыт – Гивыӈэйгыт ӈээккэйгыт?
– рэймэвык ӈинӈэвысӄэт, пынлёнэн Рулвэтынэ.
Ӈэвысӄэтэ, пынлыё, этъым, ыʼръэ леӈвалёма нинэнтыӄин эймэвыԓьын ынкъам вэтгавымгоԓьын оʼравэтԓьан.
Амвыегыргэпы нинэлкылӄин ыныкы пынлёԓьын.
Вытку мэсӄээӄын вак, лыгимэрынрэӄэй, агагчавка, таалгылятэ.
Эчги ԓьунин агтынпыкыԓьэн ӄлявыл-лыгъоравэтԓьан, люӈиничгытэтэ итгъи, ытръэч лылянныматэ, ынӄоры ынкэӄэй нэмэ лыленвэтэти.
Лылечурмэ рыкалырова рыгйивэннин вэтчатваԓьын билетынчечьатынвык ваԓьын ӄлявыл, гагчысӄэты, выквачьата, наӄам аалёмкэгты, иквъи: – Эӄуликэ, эӄуликэ.
Ӄэглынангэт, гым – Гывиӈэйгым ӈээккэйгым.
Ӈаанӄэн-ым – гымнин ыʼвэӄуч.
Гыт-ым микигыт?
Чамъам виин ратан – кэмаквыргэгыт, эʼтки тыгагчавыркын, – чывачгынлесӄычатэ ӈэвъэнйыръын.
Этъоӄааӄын вак, гакымэӈыма ынкъам гачемоданма, ытлён ынкъам ынин ыʼвэӄуч рэӈаӈӈокэн ӈытонвэты эймэквъэт.
Ынӄоры амэчатгъат… Амынан пэлятыԓьын Рулвэт ӄээӄын ыннэнлеӈкы вэтчатваэʼ.
Гитэк – нонтымытваӄэн.
Вичу мэллюӈылгэ нинэнтыӄин мэйӈывыргыргын рэлкукин, выквыралкойӈэн, танйыръатъё мыгпыкитԓьэ ынкъам акваттэнмавыԓьа оʼравэтԓьата… Ынӄоры тыттэти ӈирэӄэв этажэты.
Пэнто гакоргавлен ыныкы.
Элӄэтвээмыԓьын нэмӈолӄэн амынан вак ынкъам, етинэӈу Рулвэт, равэтгавымгоӈгъэ.
Кытъаткэ валӄараԓьа, вакъоплыткок, пэчайвынэн: – Ивкэ ӈалвыԓьэты пэтле мэквэтыркын.
– Янор мынтъирэтку, – рамынноӈэты очнэн Пэнтона.
Ӄээӄын авъеткынка вагъат.
Люур вай: – Раӄылӄыл!
– Ръэнут?
– Пэнтона пынлёгэтанэн Рулвэт.
– Тыԓьунэт ытри, – ынан очнэн.
– Микынти?
– Ӈээкык ынкъам ытлювъёӄагтэ.
– Миӈкы?
– Ивтыл.
Ятъёлкъалеԓьын.
Ӈинӄэйыԓьын.
– Рэӄулым!
– Итык-ым… Ытръэч… – Ии?
– Мэллюӈэлкыле инэнтыгъи ӈээккэтэ, – пыннытвагты иквъи Рулвэт.
– Ыʼръэ, юрэӄ, люӈэлкыле… Ӄутгъи Рулвэт.
Эймэквъи ӄэргычьэты.
Кувлювԓьуԓьын, унмытиркырэԓьын, чемгъотваԓьын.
Наӄам лылет ынинэт тылӄэргатгъат, тиркыӄымчучьыгйит нъэлык.
Эвын гэнивлевръулин, эʼквыргъам ынӄэн йъарат коргаво люӈылгэ Рулвэтынэ.
Итык-ым тэпэнинэӈэ нонтымытваӄэн ытлён.
Эчги-ым ԓьунин гынмылкин аʼачек, джинсыӄонагԓьан, рэмыннуӈи.
Гынмылкинэк лёӈгагчавыԓьын ӈаргынойпы тылеԓьын.
«Ӄэмиплыткуиʼ, омаквъэ», – таӈычьэты гитэнин Рулвэтынэ омэчаттыляԓьын аʼачек.
Рыроватгъэ ӄэргычьэпы.
Эмӄэлелвынэ нывэтгавӄэн: «Яраӈӄачагты, амноӈэты мылиркын…» Диваныткынык вакъогъэ.
Пэнто – элӄэтвээмыԓьын гэйылӄэтлин.
Нылгиныӈинӄин, ԓьулӄылӄэй – оʼптыма ӈинӄэй.
Еп этэнлелюнӈэкыԓьин, онтымытвагты игыр ныпэраӄэн.
«Ыʼмӈот аʼмын, ӄынвэр нэмыӄэй улвэквъи, къалетвыма, – рэмыннуӈгъи Рулвэт.
– Аны яраӈӄач этъопэл нъынъэлыркын, ӈэлвыԓьык.
Ӈэнку-ым… Ӄэйвэ эты раматаӈын гынмыл тывъё путурэӈэвысӄэтӄэй?
Ӄэйвэ эты ӈэвысӄэтӄэй гыныгрээн рэмнуӈэты?..
Ымы тури, тэувэлеԓьыӈэ, элӄэтвээмыԓьытури, ӄынвэр аӄаака рэнъэлӈытык…» Ръэнут лымӈэ чимгъуу лыгнин Рулвэтынэ ынӈэнъылё рэӈъатвывакъонвык, гэмо.
Нивӄинэт, Въэӈгыпы пыкирык, отпускымгогъэ ытлён.
Априказка, аманэлпынрыка.
Ытръэч нивын эрмэрык: «Ӄыпаӈъэвӈыторкын».
Йъилгыӈит галяк эквэти вездехода ӈалвыԓьэты – пээчвагъёнрымгогъат чавчыват.
Лыгэвиръыԓьын, омавэръыԓьын.
Йымнэнат лыгиплекыт, еп ӈэвъэнэ тынэёттэ.
Тэӈэвиръыԓьын, ныкытгэмӄэн, галгэтаӈлялёпарэлен.
Амынан гэмэчԓьупээтлин – тэӈвытку.
Ӄэлюӄ, ынӈин нивӄинэт валӄараԓьыт, амӄынэргатык, гуйгук вама, колё гъэӄимлюлин, наӄам тэӈимыръэнут гэлпылин – энарак, ченэтрак-оттыраӄайык, лыгититэепкин тайкыёк.
Ярайыръыт вилю нинэлгыӄинэт, самогонынӈак нэнаяаӄэнат.
Ынӈатал, ӄытлыги, аӈъачгыргын эʼӄимлюԓьэтык.
«Эмнуӈкы тырэмэлевы, – нымычвынатӄэн Рулвэт.
– Ынан юрэӄ, ымы вагыргын раплепаквъа…»
Эʼлвач, тиркыӄымчучьу нъэлыԓьын ГЫРГОЛЯТТЫЛЯМА тиркытир омыӈ нынъэлӄин ӈаргынэн, эʼквыргъам ванэван кытйъарат, ӄэлюӄ панэна еп ныӄэвъявъентоӄэн ыʼԓьыл ӈайгыпы ынкъам нотасӄэпы, миӈкы ӈан ӄувликэ нывытрэтӄин лыгэран Эʼлвачын.
Иаʼм ылён ытлён, Эʼлвач, гатараӈлен тэкэмынкы, Ныкэпэгляваамчормык, миӈкыри ымы люӈэймэвыԓьыт ынинэт чычеткинэт ынкъам нутэтумгыт нымкыӄин йъилгыӈит.
Нивӄинэт, титэ ӈан лыгитэленъеп ынӈэнванвык ӄол итгъи ныкитэ нутэсӄын пэглягъэ ынкъам выргыргыэрэтгъи миӈкыри ӈан эвтылягты ынкъам томгатгъэ онмычыкойӈын, эʼмитлён ынкэӄэй мимлыйыръэтгъи, ынкъам томгатгъэ вээм.
Оʼравэтԓьата ынӄэн натвыӈӈогъан Ныкэпэгляно.
Ынӈатал ынӈинныкитэ выргыргын кытйъарат нымэйӈъэв гатвален, гавалёмлен рыров гыролмакы.
Ынкатагнэпы рэмкын нымкыӄин гивиткуӈит гъэнӄэръулин эймэвык торваамэты, ивэ, этааны, ынкы нымытваӈӈогъат кэԓьэт.
Вытку галяк оʼптытъар тыӈэрэтти, титэ оʼравэтԓьата нантыяатыӈӈогъан ынӄэн ныкирит, лыгъоравэтԓьарык нэмэ найъоӈӈогъан ынӄэн ваны, эʼквыргъам ымы мэӈин ынкы, Ныкэпэгляк ӄача, лёнранымытваӈа итгъи.
Ытръэч гатвален ӄол оʼравэтԓьан, ынӈин чимгъугъэт нутэтумгыт, мэӈин лёӈайылгава итгъи каԓьагты ынкъам ынӈэнванвык тараӈкы.
Ӄутти чавчыват ялгынма эмнуӈкы гаӈалвыԓьыма, Эʼлвач масӄонпыӈ ярачыко гатвата, миӈкы гатымӈэтваԓьата, ӄынур ӄырымэн чавчыв, ягна ӈирэнӈэвык, ӄол Раглыӈано итыԓьык, микын ытръэч кылгынкэн элеӈитти, ӈирэӄэвын-ым, Ӄояӈын – ӄымэк ӈирэӄликкин.
Чинит-ым этынвэн, атъылёкэйъэлгык нъэлгъэт ӈирэӄликкин мытлыӈэн парол.
Мачынан Раглыӈа ныӈинӄин, кытвыл гыпиԓьу нъэли.
Эʼлвач танчемгъогты нытваӄэн, ӄэлюӄ ӈинчьэн ӈэвъэн нэмыӄэй гэйгулетлин ваӈэк, ывик, гыпиԓьэтык, ыныкит-ым ръэнут нэналвавӄэн рымигливэвык, ынпычьэ ӈэвъэнэ нинэтэӈнинъэйвыӄин – ӄнур ӈан гичик ынкъам рыныпъавык ынатэт, рырынгиивык ынкъам ракваттэнмавык рэмкыԓьыт, лыги лыӈкы, ръэнут вэтгаво гэлгэ ӄляволык рээн, лымӈэ миӈкри ваԓьыт вагыргыт варкыт чавчывэн, эʼмитлёнат, таӈгэмо микынэ, титэеп гаркылямголенат.
Ӈирэӄ эккэт Эʼлвачын ынпычьын ӈавъангыпы, микыргин нъэлгъэт мынгыткэн амӈырооткэн ынкъам ӄликкин элеӈитти, янра нынымытваӄэнат, гэӈэлвыԓьылинэт.
Ӈэлвыл-ым Эʼлвачын ныгынритӄин ӄутырык – ынинэт чычеткинэԓьэ ынкъам ӈирэӄ танӈа, микыргин кынмалкэн лыгэран ӄонпы нытваӄэн ӈэлвыԓьык ӄача.
ИНЪЭ, тэпэнинэӈэ ӄонпыӈ, ыттъыёл ӈытогъэ ярачыкойпы ӈинчьэн ӈэвъэн, пэлянэн ынпычьын ӈэвъэн ёрочыко ыргин ыʼвэӄуч ӄача.
Раглыӈана мачрыровагты тъыттысӄивнин, рынрыё мраӈмынга эʼчуулгын ыттыԓьын.
Тъыттыплыткук эʼчуулгыйыръын, лыгъоравэтԓьаӈава ӈыратагнэты рывиривнин кэркэр, рывытрэвнинэт элгыпэраԓьыт ԓьоԓьот ынкъам ывик, пирӄыгъи лётанво.
Энмэч ныванма ралкогты, люур лылечурмэ ԓьунин, ръэнут ӈан аёԓьатэты ваԓьын мэрынрэӄэй ынкъам тэӈэвыргыргыкэ нылеӄин рэпалгоолгыӈӄачагты, ваԓьыт мынгыткэн-кылгынкэн вэӄэнмич урэԓьу ранмэпы.
Тэӈгитэк ынӄэн, Раглыӈана элкылнин мэлӄынур иʼны.
Кытэӄэй нывилык таӈывъентонвы, лыгъоравэтԓьаӈав мэрынрэӄэй рымагтэты тылегъи яраӈӄачагты, рэсӄивинэӈу эймэквъи ёрогты, рывэнтынин ынкъам мэрынрэӄэй иквъи: – Яраӄачайпы… лейвыркын… иʼны.
– Аʼ?
– валёмык ынӄэн, ӄутысӄычегъи ӈавъангыпы Эʼлвач ынкъам, рымагтэты амӈылёйвыка рытык рэсӄивыԓьын, чоттагнатгъэ, ӄонайгыпгъэ ынкъам эръэпыгъэ.
Авэръэпыплыткок ӄлявол ӄээӄынуӄэй чемгъотвагты авъеткынка вэтчатвагъэ.
Ынӄоры, панэна еп ёрок ӄача вэтчатвама, чывачгынлегъэ Раглыӈаӈӄачагты ынкъам вэтгыры иквъи: – Ынӄэн ӄырымэн иʼны!..
Тэвъэл, тэкичгытъул ыпатъё ӄыёгынат гымнин лейвыкин имтитэючгыӄэйчыку.
Ынӈин ивыплыткук, янор пылягтыгъэ, ынӄоры йытонэнат лилит, къэли ынкъам ричит гаваляма, яӈагты вэӄэтгъи, мэӈӄо йытонэнат пойгыӄай ынкъам чаат, рытрилнинэт ынӄэнат тытлыкагыргык ӄача.
Ёрочыкойпы пинтыӄэтыԓьэ ынпычьэ ӈэвъэнэ энмэч гэчимычвиткулин тэкичгын ӄаматкынык ынкъам чотык ӄача гэтритлин.
Этынва пэглиннинэт тъэр тэкичгытъулти, нымэпаквъэ кокайпы.
Ынӄоры ӄутгъи, пирининэт ымыԓьо рытэнмавъёттэ ынкъам ӈытогъэ.
Эʼлвачына гитэнин чиниткин райыръын – орвыт, уттыт, ваԓьыт тытлык ӄача ӈаргыноӈӄач, лымӈэ ӄутти ръэнутэт.
Ымыԓьо яанаӈат пэнинэк нытваӄэнат, кытъаткэ-ым ӄол рэпалӄоолгык, миӈкы ӈыркирук гэнумкэвлинэт тэкичгыт, ԓьунин: унъэлӈилгыт, эномато итыԓьыт, ганпанрэвавленат.
Эймэвык орвэты, Эʼлвачына тэгилигнин ӈыркирчыкун ынкъам чичеквъи: ынкы тъарыӈ гэнъэтлин ётваё.
«Нэмэӄун, ӄэглынангэт, гэнагтолен!» – ԓьулӄыл ынин челгыръогъэ ынкъам витэтгъи, чичевэ, мэӈин гэргыткулин ынин гаймычьык.
Кытъаткэ-ым ынӄэн, мэӈин Раглыӈана гатвылен иʼгу, энмэч люӈвытрэтыԓьын ярак ӄача.
Пирик уʼмтигыт нычивмыӄинэт ынкъам пойгыӄай, ваалык тэючгыӄэй ынкъам чаат, Эʼлвач чывачгынлегъэ ӈавъаныӈӄачагты, вэтчатваԓьыт ярак ӄача, ынкъам иквъи: – Арагтыка тиритгъэ оʼптытъар ыʼлёт, – ынкъам кытгынтакватгъэ вэнвыеквэ туԓьыԓьин.
Ԓьулӄыл Эʼлвачын ганӈэнапэрален, ӄэлюӄ эмэлкэ нэнтэрмэчьыӈэвын ытлён.
Ръэнут ынкы Эʼлвачына чимгъуу нинэлгыӄин, эквэтыԓьэ ярайпы, Ӄояӈына ынкъам Раглыӈана гэмо, ымы чимгъуу люӈылгыԓьын.
Ытри тэленъеп гэкэвлинэт, иӈӄун ыргин ыʼвэӄуч гаймаӈэн мэчынкы ръэнут атвыка таӈавэтываӄ миӈкри ӄол нитӄин нэквэтӄин.
Игыр ыргынан, тэпэнинэӈэ, таӈавъеткынка напалёмтэлын эквэтыԓьын, этъым, ивэ, ӄутырык ӄлявылырык ӄырымэнат оʼраӈ тывъёлӄылтэ чиниткинэт чимгъут ынкъам тэгъеӈыт ымы чычаткэнарыкы ынкъам ӄутти вагыргыт ӄырымэнат лыги лынъёлӄылтэ кэтԓьаԓьа – ӈэвысӄэтэ.
ЭʼЛВАЧ нылеӄин вэнвыеквэ туԓьыԓьин.
Лыги лыӈкы, иӈӄун ӈоонӄэн ынӈатал нинъыӄин ынкъам наӄам мэчеӈъэлеткыԓьин, Эʼлвач вэнлыги нымычвынатӄэн, пэтле ынан райъогнэн гынтэвыԓьын.
«Рэӄъум?» – эмӄэлелвынэ иквъи ытлён энмэч мэчунтымэвык ынкъам йыӄытчомгогъэ, эʼквыргъам ванэван кытйъарат, миӈкри ӄун гырокэнат ыʼлёт нивлыӄинэт ынкъам гэръэлин ымы агагчавка итык, лымӈэ ӈан, этаны, туԓьыԓьын чимгъуркын, иӈӄун Эʼлвач, ӄнур ӄонпыӈ, ӄырым ныкапчачавын ынкъам ӄырым ныӄылгилюнинэт тоԓьатъёттэ ӈирэӄ мачвэт, чит Кэлваеты ръатчавъёттэ.
Эʼлвач-ым тэӈвытку алваӈ итгъи, ынкъам туԓьыԓьэ еп гэмо нинэлгыӄин ынык вэлеркылеԓьын этынвын, ынӄэната лёӈгагчавыԓьын гынтэвыԓьын яраӈӄачагты тылек ынкъам еп люӈыйӄунтэтэ гитлин.
Туԓьыԓьу-ым, тэкэмынӈин гэчимгъулин Эʼлвач, гитлин ынин йъэлгытомгын Кыргыян, мэӈин нутэтумгэ нытвыӄэн Кыргыянвыӄаё.
Ӄэглынангэт, ынӄэн чавчываӄай чевтъалявыл ынкъам кыквапатъолпэраԓьо гатвален.
Кыргыян рулыԓьу нылгыӄин – лыгэн-ым эмъыттъымыт ынкъам эмгылгыт.
Ытръэч-ым ынӄэн эмԓьук, ипэ-ым ытлён ынӈатал аройвыԓьо, кытъымыԓьо нитӄин, гыттэԓьу ынкъам кытгымыԓьо, мэчынкы ынан нъынрулылтэвнин тымӈалголяӄ мэӈин, микынэ нъымгонэн аʼрэк ынин тэгъеӈ – вэты йыръэтык роолӄыля гытъэвыԓьын нанӄын.
Ынан лыги, иӈӄун нутэтумгэ тоԓьыоʼравэтԓьат ганраӄылӄылява, гэнвэ нымнымгыпы.
Кыргыянына тэленъеп гэйгулетлин ынкъам лыги гэтчылин, иӈӄун ымыԓьо нутэйиквин, ӈэгти, эмнуӈ – ынӄэнат нэмыӄэй эмэлкэ нымытваванвыт, лыгэрат, мэӈӄо мэӈин аʼӄанвыӈ.
Ӄэглынангэт, ылён микынэ-ым ытлён ынӄо нъынвынин, мэӈӄо ытлён ӄонпыӈ лейвыркын чиниттэгъеӈэ?!
«Гым чинит этынвэгым!» – ынӈин ӄонпыӈ нычимгъуӄин ытлён, титэ миӈкри нытуԓьысӄивӄин.
Кыргыян нытэйӈэтӄин масӄонпыӈ тоԓьатъё роолӄыля, алымы раӄгыпы лёӈӈъоԓьын, ынин гатвален ӈэлвыл, гынрэтъё эккэтэ ынкъам ӄутырык.
Чинит-ым ытлён масӄонпыӈ ляйвынвык гатвата – рамкыеквэйпы тоԓьатынво ръэнут чачаԓьын.
Ымыԓьорык лыги ытлён туԓьыԓьын – Въэӈваамыԓьа талва танӈыгнотатагнэты.
Ӈинӄэю вама Кыргыян ӄол гитлин гэруучвэнӈылин пытляӄ, ынӈин гэчимгъулин чинит.
Ынан йымнэн иʼгнэлгын ынкъам каарачыко пирӄыгъи, атчыгъэ.
Титэ-ым ӈаргын ваԓьыт нымтумгыт ымыԓьо рэсӄиквъэт, пинтыӄэтгъи, рырыткунин эноматъё рэпалӄоолгын, мэӈӄокэн ӈыркэрчыкойпы йытонэн тэвъэл.
Ӈинӄэе румкэвнин тоԓьатъё каарачыко, миӈкыри ынӄоры оʼптытъар ыʼлёӈэт винвэ нылӄытӄин ронво тоԓьатъё.
Ынӄэн тоԓьатгыргын микынэ люӈэлкыле гэнтылин ынкъам туԓьыԓьэтык ӄынвэр гэтэӈкэвлин Кыргыян… ЭНМЭЧ гэтэӈвытрэтлинэт йъытэгнык ваԓьыт ӈэгти, титэ Эʼлвачына ԓьунин ыʼттъыёча ръэнут уунъынтыԓьын ынкъам ытлён йыӄытчомгогъэ тылек.
Ынинэт тигыт онъалгыналгыпагтылгыёттэ нитъытылеӄинэт ынкъам ыʼттъыёча тылеԓьын пэтле таӈвытрыӈӈогъэ – ныппылюӄин, нымайкыӄэн, иʼгнэлгэвиръыԓьын.
«Такамытлён, Кыргыян», – эмӄэлелвынэ иквъи Эʼлвач.
Кыргыянына нэнаяаӄэнат эʼгналгэпы тайкыёттэ эвиръыт.
Ӈэвъэнэ нинэнниӄинэт ыныкы эвиръыт эʼгналгэпы – иръын, ӄонагтэ, къэли ынкъам ымы плекыт.
Наӄам эръэты яалеӈӄач, тэкэм рэчетынвык, гэннилин иʼгин налгыӈойӈын.
Ынӄэнат йыпык эвиръыт ытлён тылвыиʼну ныпэраӈӈоӄэн, нэкэм титэ нылеӄин рымынгылгав, ӈан пэӄыткутэ, ӈан тыттанма иʼннусӄык, миӈкы ытлён микынэ аʼӄайъоӈ, аʼӄалвыӈ.
Эʼлвачына ыʼттъыёча кытгынта тылеԓьын нинэԓьуӄин – ӄол нитӄин нытаалгылятӄн, микынэ панэна еп люнԓьутэ нинэнтыӄин ынык вэлеркылеԓьын.
Ытлён нытаалгылятӄэн, этъым, амайылгавык раӄэты – вай ръэнут юрэӄ ынык рэминринэнӈыркын, ӄэлюӄ, ынӈин нычимгъуӄинэт лыгъоравэтԓьат, эвын ӈаргынэн мыгкэԓьэԓьын.
Ынӈин эвын гитэ таӈымыԓьо тылеԓьыт ӄувликэ, гэрэӄэ таӈавэтываӄ гайылгыпкэра, гачемгъокамаграта.
Яачы таалгылятыӈӈок Кыргыянына ывэкгыпы элкылнин ынык инэнпыткэвыԓьын микын ӈан гэтаткогыргын.
Титэ-ым таалгылятгъэ, ӄэглынангэт ԓьунин, вай мэӈин ынин вэнвыеквэ тылеркын, ынкъам кытэ нывилгъи чечавынво, эты ӄэйвэ мэӈин вэлеркылеркын.
Титэ-ым элкылнин ынык яачы тылеԓьын йъэлгытомгын Эʼлвач, иничгытэтгъи ынкъам оʼраӈ иквъи: «Э-э!», ынӄоры эмӄэлелвынэ: «Вэлеркылеркын… Малгапойгыӄайма…», – ынкъам йыӄытчомгогъэ, ӄээӄын рыроватынво ынык валяркыляԓьэпы.
– Ӄынви-и-и-л!
– ынкы яачы тылеԓьын ӄулиԓьэтгъи, мачаймавма Кыргыянэты.
Кыргыянына пытляӄ лёӈвалёма нинэнтыӄин ӄолентоԓьын Эʼлвач, ипэ таӈэтъо йыӄытчомгогъэ кытгынтытыляк, ӄэтэв ыʼԓьыл, ӄэйвэ энмэч тиркытир колё ныгытлягнатӄэн, еп элгыкыԓьин ынкъам люӈунрэпэтыԓьын гынтэвыԓьын.
Ӄол нитӄин Кыргыян ныпаӄыткомгоӄэн кынмал гытката ынкъам мынга ынкъам таӈэтъо иʼгмил ныпэраӈӈоӄэн ынӈин кытгынтаттыляк.
Йыӄытчома тынэё эръэты эʼгналгыӈойӈын нытаӈъэвытлятӄэн ынкъам аʼрэткочьо люӈитыԓьын гынтавыԓьэты, мэӈин вэты нырэйӄунтэнӈыӄин Эʼлвачгыпы.
Ӈоонӄэнына-ым ергык нъэлык ӄымэк йъонэн Кыргыян.
– Аны ӄынвил!
– нэмэ ӄолентогъэ Эʼлвач, эʼквыргъам Кыргыян вэлер ымы ночыткогъан.
Титэ ӈан вэлеркылеԓьэ йъоӈӈонэн гынтэвыԓьын, нэмэ эркыпмаёлгын ягна вагъэ, ынӄоры – эркыпӈай.
Ынкы Кыргыян тыттатымгогъэ ынкъам нэмэ пэӄыткутэ нъэлгъи, пэтлеӄэй йыӄунтэтгъи, пэлянэн Эʼлвач… Панэна эйъыкэ нытваӄэн ӈаргынэн, нъэӄэгнитӄин, тылеԓьыт ынкы къэлитвыгъэт, натваалынат къэлит эмтэткынык гыргоча.
Ынӈатал нытэнтымгэтӄин, ынкы амынан ӄаврыткатыԓьын гыткаеӈкы тылеԓьин ыʼԓьыл таӈвалёмыӈ гыролмакы.
Титэ тэркамэчатгъэ ӈэйык, йъэлгытомга найъон Ватыркаваамвалмыгыргын, эʼквыргъам ынӄэн гыройъэлгык ӈаргынэн ныӄэргатӄэн, ынкъам ытри лымӈэ мэсӄээӄын тылегъэт.
Кыргыянына вэты люӈынэймэвэ нинэнтыӄин Эʼлвач.
Ӄынвэр Эʼлвач ӄолентогъэ: – Кыргыянвыӄай!
Мынынвил, ӈутку мыныткив!
Ытри нывилгъэт амъянра рыров.
Йылӄыӈӈок рэлюуръугъэт, ӄол тоԓьатъё тэкичгэ.
Ыʼлюгъэт мимлык пууръу ынкъам атчьатгъат ыʼлыткынык, люнчимгъутэ, вай ринэнӄитэнӈыт – ыргин омавэръыт люӈитӄыевыԓьыт, алымы ымъылёӈэт гакытгынтытыляленат оʼравэтԓьат.
Инъэ ӄлявылтэ мыгэчгъэт мачкынмал ынкъам, ынӈин авъеткынка, рымагтэты кытгынтакватгъат.
Ыʼттъыёл эквэтгъи Кыргыян чиниткин яраӈӄачагты – Вилюӈэйык рымагтэты.
Ытлён нытаӄэн маёлгыткоеквэ, пэтле пэлянво Эʼлвач, мэӈин, гэлгиръэлин вэлеркылек ынык, нычимгъуӄин Кыргыян.
ГЫНОНЪЫЛЁ ыргынан найъон Мотлыгытгын.
Нивӄинэт, ынӄэн гытгык гамаравленат танӈыт ынкъам лыгъоравэтԓьат гырокы, титэ еп гатэнытвален гытгын.
Тымъёйпы ынкъам атынвыёйпы гэнмутлевлин гытгын, ынӄэната, ӄэйвэ эмэйыӈкыԓьин, ынӈин гэтэныннынлин.
Тиркытир, оʼптыма ыʼттъыёлкэн ыʼлёк, колё ныӄэргатӄэн, ынкъам Эʼлвач, ампэляк ярак лылейпичгыт каргыԓьыт, еп инъэ акавкэтыӈӈогъэ чымъятык лылет ынкъам ынан малечьата рытыӈӈонэнат пучьэчурмэ ынӄэнат.
Ынӄэната йъарат лёӈыйӄытчота этыӈӈогъэ ытлён.
Ынан паанэн райъоӈык Кыргыян, эʼквыргъам панэна вытрэтыйгут нинэнтыӄин.
«Ылён иаʼм тырайъоӈыркын?
– ынӈин нэмэ чимгъугъи ытлён, ԓьома ыʼттъыёча ныппылюӄин ывикӄэй.
– Ытлён танымчаӈынво?
Миӈкри?
Ымыԓьоморэ мури ыннаны ваԓьыморэ, кытъаткэ-ым туԓьэтык, таӈэтъо чычеткинэԓьин – ынӄэн, лыги, колё нытайыӈӄэн… Вэчьым иткэк тоԓьатъё ынкъам маччачайвык туԓьыԓьын «ӄэйъигыӄэвытрын»?..».
Ынӈин чемгъотвама ытлён, ръэнут вай выргыргэтгъи ыʼттъыёча ынык.
Эʼлвачына маленэнат челгатыԓьыт лылет ынкъам ытлён тэӈгитэткугъи.
Ынан ԓьунинэт мачмраӈ вэнвэпы Кыргыянын пыӄарчыкойпы выргыргыриӈэԓьыт рэвымрэвыт, эʼмитлёнырык нэчвигъэн чимгъун Эʼлвачын, эʼквыргъам нэнъурээтын оʼравэтԓьэн турчимгъун, ынӈот ваԓьын: «Чеэкэй нымытваркыт рэвымрэвыт, ымы лыгэн ыннанпыӄаргыпы тэйӈэтыркыт, мури-ым…», – выентогъэ ытлён мачмайыӈкы.
Ынкы-ым Кыргыянына гармагтылен ӈэгны ынкъам ытлён эвытрыкэ гэнъэтлин, эчгойгэпы гатален.
Эʼлвач-ым чемгъоӈӈогъэ: «Мырэӄыркын?
Мэлӄырымэвын мыйъон ытлён… Ӄэглынангэт, экэвкыԓьигым ӈаргын вак ынкъам люнԓьутэ тынтыркын ӈаргынэн.
Кыргыянын лылет люнтъыле, ытлён мыкыӈгатвата ӈаргын – гэкэвлин».
Мэсӄээӄын нывэлытвак ыннанванвык, Эʼлвач мэрынрэӄэй, таӈвэтгыры чывачгынлегъэ ынкъам чейвыгъи аӈӄачормыӈӄачагты, Ныкэпэглягты, яраӈӄачагты, миӈкы ытлён нъатчаркын ӈэвъэнырык Раглыӈана ынкъам Ӄояӈына.
Ынан игыр аʼӄайъоӈ Кыргыян – ӄырымэвын.
ЭʼЛВАЧ лёӈгагчавыԓьын тылек.
Паак вэлеркылек, ытлён танчемгъоӈ нъэли, тымӈалголяӄ, ръэнут чимгъуу ынан гэтчылин, ымы Кыргыян.
«Микынэ рэнымчевнин туԓьыԓьэтыԓьын Кыргыян?
Мэлӄырымэвын.
Ымы гымнан тылвавын.
Наӄам иаʼм тывэлеркылегъэн?» – тэӈимыръэчимгъун парэё ыныглевтычыку гэнъэтлин, экъэликэлевтычыку, игыр имтину пойгыӄайык ынкъам тигык рээн итыԓьын.
Кыргыян-ым ынкы, титэ люнԓьутэ рыннин вэлеркылеԓьын, чимгъугъи: «Эʼмитлён ытлён?
Эви лывавыӈӈогъэ, орапэлятгъэ?
Чит-ым алымы Эʼлвач нытъивӄин, ӄэйвэ алымы масӄонпыӈ рачыко варкын».
Кыргыян тыттэтгъи иквыӈэйык, мэӈӄо тэӈгитэнин яаё ынан тылян, кытъаткэ-ым Эʼлвач миӈкы люӈвытрэтыԓьын.
«Мырэӄыркын?
Иʼам паагъэ вэлеркылек, наӄамвэлер нъинивыркын?
Вэчьым, рэӄи…», – ӄолентогъэ Кыргыян.
Ытлён ӈайыткынык вакъогъэ, эгъянвык ынкъам качьарэты выентогъэ.
Лымӈэ мэсӄээӄын чемгъотвагъэ: «Ныватгъэ?
Вэчьым, миӈкы пирӄыгъи, иӈӄун, ыныкит тыранватгъа, нинэпирисӄычетын?
Эналваквъэ йъок, тэмъюӈэ инэрэнтыӈыркын.
Ытръэсӄун-ым ынӈин иткыԓьин – Эʼлвач эйгулеткыԓьин тэмъюӈыткук, ытлён ныкэтгуӄин».
Ӄынвэрэвын Кыргыян тэгрэтгъи ӈайгыпы, энарэрымгонво Эʼлвач: ӄырымэн эчвэчьын.
«Вэчьым, рэӄи?» – ынкъам кытгынта нъэли вэнвыеквэ йъэлгытомгэн.
Ӈоонӄэн-ым чывэптыыʼлёӈэт люӈыйӄунтэтыԓьын – ынинэт лылет, мэлӄынур, энмэчевын гэпыгтылинэт, Эʼлвачына малечьата нинэнтыӄинэт.
Тэкэм тиркытир йъык амэчатычьата гэтыӈӈолен, ынкъам гамачыгтыйгыръолен.
Ӄынвэр тиркытир йъылыку эвытрыкэ нъэлгъи, ынык пууръу ръачелгыпэраԓьын кувлюкычьын нывиилвытрэтӄин гыргол.
Эʼквыргъам гыроръоԓьын ӈаргынэн нытаӈӄэргатӄэн.
Эʼлвач нытгымэтӄин апъолтыкэгты ръэтгыпы тылек, ытръэч-ым тэӈвэнлыги ӄол ванвык, ӄанъявнолгэпы тыляма, итъунтэтгъи ынкъам пэӄэтатгъэ, ралегъэ эвтылягты, эркыпӄанъявчыкогты.
Ыныкит ӈан мраӈгыткалгын арыӈкытка нъитын выквычыко, этаны, ивтыл нъирын оʼравэтԓьан ынкъам нъыкэгытрэтгъэн.
Рыӈкытыԓьа гытката аʼрэнэн увик ӄанъявтолгык.
Эʼлвач янор таԓьолӄыӈэты кыӈэтгъи.
Рэтиӈугӈынин гыткаӄач выквык рыӈкытыԓьын, лывавнэн, ытръэч эмтъыле ӄолентогъэ ынкъам… чемгъонтымӈэквъэ.
МЫГЭЧГЪИ Эʼлвач ӈачгывэкэткынык арычгытвагты.
Гыткалгын, рыӈкытыԓьын выквык, нэгрыптъылӄэн, энмэчевын мэлымлеԓьын.
Кыргыян-ым, микынэ гавэнвэпылен Эʼлвач, пыкиргъи ынкы, миӈкы гаӄонпыӈавлен раквачаԓьын.
Эчги ынан ԓьунин Эʼлвач, янор тагъенчагъэ, ынӄоры ӄолентогъэ: – Нырэӄигыт ынкы?
Эʼлвач, валёмык ӄулиӄул, лявтынгырголяквъэ ынкъам ынан рыкалыровнэн чиниткин гыткалгын.
Кыргыян-ым энмэч ыныкы нытэгрэтӄин – мэрынрэӄэй, чаатъеквэ, вотъё рэӄык гыргол.
Йъок-ым Эʼлвач, эвыӈӈогъэ: – Како, како, мэй!
Рэӄи?
– эчги-ым чичеквъи, моонэн Эʼлвач выквэпы рывантовык, мэткиит ӄол выквыйӈын рырултэннин, эʼмилёната гаталялен гыткалгын.
Рырултэтыплыткук выквыт, Кыргыянына чааннэн Эʼлвач, оʼмрыпэрэнэн чаат ынкъам элвэтиӈэтэ моонэн тиӈук гырголягты Эʼлвач.
Ганоратвавлен рыгырголявык.
Титэ-ым ытри гыргол нъэлгъэт, Кыргыян лыгэн ынкы арычгатгъэ ыʼлыткынык ынкъам оратвагъэ выентогыргын рыплепавык, тылюнтымэвэ итгъи.
Мэсӄээӄын вак мэчылӄутгъи, ӈырапычга эймэквъи Эʼлвачына, рылининэт ынинэт ӄонагтэ мутлытӄыевыԓьыт.. «Эʼткиӈ колё», – эмӄэлелвынэ иквъи Кыргыян, оʼраӈ-ым: – Тэгыткынык тырэтрилгыт, тыръэмэтгыт гыныграгты.
Эʼлвач таӈавъеткынка нытваӄэн.
Кыргыянына-ым рывиривнинэт тигыт Эʼлвачына эмтэёттэ, эмрэтрилӈэ ынкаткынык раквачаԓьын.
Ӈоонӄэн-ым панэна еп лылянныматэты, авъеткынка нытваӄэн.
Горатвален ынӈин вак.
Ӄынвэр мэрынрэӄэй, эʼквыргъам танчечавыӈ иквъи: – Ынӈэ, эвнъээʼткэ.
Авъеткынка нытваӄэнат ытри, амынан ӄынӈатгыргын Эʼлвачын гавалёма.
Кыргыянына унмыейвэчу рытчынин Эʼлвач, чемгъоӈӈогъэ: «Ынӈатал тотъэты ваԓьын!
Рэӄъум вэлеркылегъи?
Танымчаӈынво гым, миӈкри?
Игыр-ым…» Кыргыян вакъогъэ йъэлгытомгык ӄача.
«Авнарагтыка?» – чит рамӈылёгӈынэн ынан Эʼлвач, пууръу-ымиквъи: – Иамʼ яраӈӄачагты гэлийгыт?
– Лылет гатъылыӈӈоленат, – мэткиит очыткогъэ Эʼлвач, ынӄоры оʼптыӄааӄын вак: – Ӈутку ӄэнапэлягэ, ӄэнанмыгэ… Ӄыгтыгынат гымнинэт ӈэвъэнти ынкъам… ӄэнантэнмаквыткы ӄолевагыргэты… Ынӈэ апэляка ытри, Раглыӈа нанӄыԓьын, – авъеткынка нъэли ынкъам нэмэ малчемгъонтымӈэквъэ.
Кыргыянына таӈавъеткынка палёмтэлнэн Эʼлвач, илюԓьыкэ вакъотвагты, ынӄоры ытлён чемгъотвагты мачлявтынгырголяквъэ ынкъам гитэнинэт чымче ваԓьыт ӈэйыт.
Гитэнинэт ӈэйыт, эʼмитлёнырык нытаӈынпэравӄэн нутэнут.
Таӈамалваӈ ваԓьыт ынӄэнат ӈэйыт.
«Этаны, ынӈин гэринӈылин Тэнантомгыӈ, – чимгъугъи Кыргыян.
– Ымы вай мури, гым ынкъам Эʼлвач, нэмыӄэй амалваӈ ваԓьыморэ.
Ытлён нымэйыӈӄин, ныкэтгуӄин, гым-ым ныппылюйгым, ӄупӄыԓьигым.
Гым тоԓьыоʼравэтԓьайгым, ытлён-ым этуԓьыкыԓьин.
Ытлён ярачыко пэнин ваԓьын, гым-ым ӄонпыӈ гэлейвэ…» Ынӈин чемгъотвама ынан гитэнин Эʼлвач ынкъам витысӄычетгъи, ԓьук эмутлыкэ нъэлыԓьын ынин ԓьулӄыл.
«Въигъи?» – чимгъугъи Кыргыян, эʼквыргъам ынкы люур вай вытрытваԓьэн лылечурмыт виврэгъэт, ынкъам Кыргыян чичеквъи: аёԓьытваркын.
«Пагчеӈгыргын, ръэнут ынан чимгъуу лыӈыркынин?
Въэгыргын ынкъам гырголятгыргын эʼэʼгты – ӈэнри, нивӄинэт лыгъоравэтԓьат, миӈкы ымыԓьо качьарэты ганымытвата?
Лымэвыр ытръэч йылӄэтгъи?...» Кыргыянына чимгъуу лыгнин ымы чиниткин вагыргын, люур вай тэӈвытку ӄымэк ӈирэӄлигче элеӈитыԓьу ченэтывэкэгты аʼӄачемгъоӈӈогъэ, аʼнӄатыӈӈогъэ.
Энмэчевын ынан люур вай чичевнин чиниткин аʼӄалтатгыргын, тармачьыӈгыргын йъэлгытомгэты, мэӈин игыр раквачаԓьын арычгытваркын ыныггыткак ӄача.
«Эви ынӄэн игыр таӈытвыӈ ыныкы?!
Виин-ым ытлён чемгъонтымӈэвэты вама…», – ынӈин чемгъотвагты Кыргыянына пиринин пойгыӄай… КЫРГЫЯНЫНА тэӈыркыленин вэтгав Эʼлвачын, рэквэтэвнин ытлён ыʼттъыётԓьарыкы, гырголягты.
Ынӄэн ӄырымэн тагэнӈатгыргын, ынӄэн ипэ вагырга рывэтгыԓьавъё.
Ынӄэн ипэ лываквыргын итык инъэтичгу чычаткэнаԓьэты, титэ гыт ручеквъи.
Титэ гыт гэкэвигыт таӈымыԓьо вагыргыт чинит рыкытвылевык… Ынӄэн ваны, миӈкы гараквачален оʼравэтԓьан, ӈоткатагнэты натвыркын Эʼлвачьеначо.
Лейвыԓьыт ынӄо ивыркыт, иӈӄун ынкы мэлгынвыкэн ванвэпы , миӈкы гэнылвэтлин Эʼлвач, ӄонпыӈ ныӄэргатӄэн, ынкачыкойпы ӄынур тиркыӄымчучьын ныӄэргатӄэн, нывъентыӄин.
Таӈгэмо ымы микынэ, иаʼм ынӈин ванӈӈогъэ.
Ытръэч ыннэнъют яатԓьат вэтгыры ивыркыт, энмэн ынӄэн ӄымчучьын – нытурӄин вагыргын чавчывэн ынӈэнванвык, мэӈӄо ытлён лыгитэленъеп йъык гэнъэтлин, ыʼттъыётԓьарыкы гэквэтлин.
Лейвыԓьыт ынӄо оʼравэтԓьат тэӈэвын гэнвиле ынкы, мэлгынвык ӄача, – энангнэнтынво.. … Кыргыянына въиԓьын гыролмакы выквытрэлнэн, оʼптытъар пыръёттэ гитлеӈуттэ энатрынэн.
Рытрилнинэт гэтляӈыткынык этчывыквыт, иӈӄун въиԓьын эвнэнрэӄэвкэ ыʼнынтын ӈаргыночьа.
Ынӄоры Кыргыян нэмэ вакъогъэ лыгэн ыʼлыткынык.
Ынкъам вай ынкэӄэй вытрэтгъи вагыргын, титэ ӄынур тэӈуйӈэ гэнъэле ымы ыннэн оʼравэтԓьан, таӈамгынан гапэлята гыролмакы.
Таӈамгынан!
Ынӄэн ӄынур тэгилгыгнин Кыргыянына, ытлён игыр пэлятык ӄувликэ нутэк.
Таӈӄэглынангэт ытлён гагтыпыннавлен, рыпэт гэмэчкулюмкэтлин ӄэӈъаёгты.
Наӄам гагтыйгыръолен катгоӈ, гэйъэтлин ыʼлыткынтагнэты.
Мэсӄээӄын вак ытлён тыттэтгъи маёлгык, нэмэ тэгрэтгъи ынкъам чейвытылегъи Ныкэпэгляӈӄачагты.
Энмэч волӄытвэӈӈок пыкиргъи ярак Эʼлвачын.
Рэсӄивык, авъеткынка ӄамэтвагъэ ынкъам йылӄэтгъи.
Вытку кыевык эʼйӈэвнинэт Ӄояӈ ытри Раглыӈа, гыпиԓьэтыԓьыт рэлку, ынкъам ивнинэт: – Ватыркаваамвалмыгыргык тыпэлян ытлён.
Эргатык гэкэӈэ мытрайъоӈын.
Эвиръыт ынан яаёлӄылтэ ӄынтэнмаквыткы.
Пыкиргъэт ытри еп ыʼлё.
Нуттытурэгъэн въиԓьын ынкъам намгон рытэнмавык элвэԓьин вагыргэты.
Янор нананӄынтогъан, нэмутлытвыгъэн, натагмален.
Нэчвинэт мынгыкэн ынкъам гытгакэн рытрэт.
Нанавэръэпатын турэвиръэ.
Нэтрилын оттыткынык.
Кыргыянына рыюнэвнинэт уттыт, нэнылвэтын Эʼлвач.
Таӈымыԓьо плепы гэнлелин, ӄэлюӄ чавчыват нивӄинэт, энмэн въиԓьын ӄолеванвык ныйӄынъэлӄин – кытвыл вэты ытлён рылватъёлӄыл.
Тэкэмынӈин нэнтыгъэн егтэлыԓьэ.
Ынӄоры ыргынан нэймитынэт гакаӈӄаат, нэнвэнӈынэт, чымӄык тэкичгын напатын, гынуԓьын нанлывэкавын ынкъам напэлян мэлгынвык ӄача.
«Ынӈот-ым вай – ӄонпыӈакватгъэ Эʼлвач, – чимгъугъи Кыргыян.
– Эты ӄэйвэ ӄэглынангэт эквэтгъи, ӈан ӄэлелвын въиԓьин ӄээӄын ӄликкин гивиӈинӈит рэтлепыткугъэ гырголяйпы, ынкъам ынӄэнына рэԓьуркынинэт, мэӈин чычаткэнаԓьэпы рэтинэнъэӄэӈыркын вагыргык – рэтэмъюӈыткуркын, рэтуԓьэтыркын, ръэӄэлтэтыркын имырэӄык?
Ӄэйвэ эты тырайылгавыӈӈогъа игыр туԓьэтык лымэвыр рымагтэты имырэӄык тырэпириткуркын?
Вэчьым, ӄэлелвын въиԓьин катгоӈ ваԓьын чинит въиԓьык…» – ынӈин чемгъотвама, Кыргыян лявтынгырголяквъэ, гитэнин йъын, ӄынур ӈан ынан гэрэлкылӈэ очыткогыргыт ымыԓьо ынӄэнат маԓьаӄанръачӈытовыӈ ваԓьык пынлёёк.
Тэкэм ынкы люур вай тиркытир уʼрэквъи йъылыкойпы, энанӄэргаквъэ ԓьулӄылык Кыргыянын ынкъам ымыԓьо гыролмакы нутэйиквик, ымы агтыйгыка нъэли.
– Тэӈгыйивӄэв ӄонпыӈакватыԓьэн, – мэрынрэӄэй, эʼквыргъам таӈвалёгмэч ӄутырык, иквъи Кыргыян.
Раглыӈа ынкъам Ӄояӈ авъеткынка левтынилюгъэт, ыргинэт ԓьулӄылти нэмыӄэй ганӄэргавленат гырокэнат номӄэнат тиркыӄымчучьэ.
Оʼравэтԓьат тэнмавымгогъат акватынво ярагты.
Кыргыян ытри Раглыӈа ыннанорва эквэтгъэт Вилюӈэйык рымагтэты, Ӄояӈ-ым ныватгъэ Ныкэпэглягты, миӈкы ыныгрээн нымытвамгогъэ ӄол чавчыв, мэӈин нъэлгъи ыʼвэӄучину ынкъам этынво ӈэлвыԓьык Эʼлвачын.
Ӈэргэрык Раглыӈа кымиӈэтгъи, ӈинӄэй гъурэтлин.
Ынан ынкъам Кыргыянына нэныннэтын Эʼлвасӄайыно.Вэтлы ынкъам мэлёталгыӄай
Ныралечетӄэн вэтлы эквыӈайгыпы.
Рилымлегъи, выкво ралегъэ ваамэты.
ӄивъемимлывээмэ рылыпляннэн вэтлы.
Люур вээмчурмык ԓьунин мэлёталгыӄай, титэ ынан ръааʼвъевыё.
Гантыятленат, ӄулиԓьыръугъи:
- Энараԓьэгыт!
Аны ӄинэвинрэтги, тырэпылӄэтгъэ...
Милютэтэ ымыӈ люӈгитэтэ рыннин эʼйӈэвыткуԓьын, номчеэръыномакавӄэн.
Гагтаморатлен ярагты мэлёталгыӄай.
Ытԓьа гъоптычайпатлен.
Начайъайӈавынат энараԓьыт.
Ымыԓьорык нанъяӄэн уӈэтԓьэн.
Энараӈав, ытлъя вэлвин пынлёгъэ:
- Ванэван микынэ ныԓьунин гымнин экык?
Ымыԓьо иквъэт:
- Ванэван.
Люнԓьутэ.
Ытръэч мэлёталгыӄай иквъи, энмэн ынан ԓьунин рамкэты эквэтыԓьын вэтлы.
Атчьатык мэлёталгыӄай иквъи ытԓьагты:
- Эргатык мынъялгынмык.
- Алваванвык ӄырым вэлвэ ыʼнынтэрмэчьыӈэквыт.
- Гымнан эʼнӄу тылгыркын гитэк вэлвин ытлъа.
Ялгытгъат.
Пипиӄылгын ынкъам рэӄокалгын
Эмнуӈкы гатвален пипиӄылгыӄэй.
Ӄол итгъи нывакъотваӄэн пипиӄылгын пэнъёлгык ӄача, нычайпатӄэн, нэнъатчаӄэн рэӄокалгын.
Рэсӄиквъи рэӄокалгын.
Пипиӄылгыӄэй иквъи:
– Етти!
– Ии!
– очыткогъэ рэӄокалгын.
– Кита виин чайпанма мынувичвэнмык!
– Ев-ев, вынэ янот мынчаёмык!
Рэӄокалгын анӈэнайпыгъэ, энмэч чит эквэтыркын.
Пипиӄылгыӄэй чеӈыттэтгъи, иӈӄун рэмкыԓьын рантогъа, вэтгатгъэ:
– Ытръэч-ым миӈкэмил мытрувичвэтгъэ?
– Мынпиӈӄучит!
Пэӈкочетымгогъат.
Рэӄокалгын гыргоча пиӈкугъи.
Уйӈэ вагъэ пипиӄылгын.
– Кита мынтэйкэвмык!
– иквъи рэӄокалгын.
Рыттэлнэн риӄукэтэ пипиӄылгыӄэй.
Аны ӄол ганӈэнайпылен.
Юусӄыченнин рэӄокалгын гыткайпы.
Елырачвыӈгъат, мэӈин армаӈ вагъэ?
Лёӈвэтгата, ӄоо.
Пипиӄылгын иквъи:
– Кита ынръам мынатчычет.
Микынэ рэԓьугнин ӄол – ынӄэн рэрмэлтэтгъэ!
Ӄээӄын елырачвыӈгъат – ипэ мэӈин ыʼттъыёл ратчыгъа.
Рэӄокалгын армаӈ вагъэ – ыʼттъыёл ратчыгъа.
Атчыгъэ, налгыӈойӈын-ым ӈаргыноӈӄач вагъэ.
Пипиӄылгэ ӈойӈэпы йытонэн атчыԓьын.
Ынӄо пипиӄылгыӄэй атчыгъэ.
Риӄукэтэ гынонъылёӈэт ӄырирнин атчыԓьын, ынӄо иквъи:
– Вэлет аны ӄыӄолентогэ!
Пипиӄылгын очыткогъэ:
– Гым ӈутку!
Риӄукэтэ пэнрынэн ӄолентоԓьын, ӄол-ым энмэч уйӈэ.
Ныӄолентоӄэн атчыԓьын, наӄам нэмэ ынкы уйӈэ.
Лымынӄо: ӈотӄэнайгым.
Рэӄокалгын нэнарэрыԓьатӄэн, ӄынвэр пэӄэтатгъэ пэнъёлгык ӄача.
Рыпэт гаелынтолен, ынӄо иквъи:
– Калырогъэ, – гыт эрмэлтэтгъи – иквъи рэӄокалгын пэпэӄылгэты.
Иʼны, вэтлы ынкъам кытэпалгын
Ынпъэгычгын гачакэта ялгыттэнмаквъэ.
Кэтэм ынкыым пыкиргъэт ӈэвгилиԓьыт вэтлы ынкъам кытэп.
Ныгнатӄэн чакыгэт иʼгины.
- Еттык!
- иʼгэ ивнинэт рэмкыԓьыт.
- Ии, - очыткогъат ӈэвгилиԓьыт.
- Како вынэ.
Гым-ым ныялгыттэнмавэгым.
Люур-ым ринэвинрэнӈытык.
- Ии, - гаглёчыткогъаt рэмкыԓьыт.
Ялгытгъат.
Тараӈгъат.
Иʼны иквъи:
- Вэлв-игыт, ӄуӈэлги.
Мынчайпат.
Вэлвэ рэннин ыннэн уттытъулӄэй, pытрилнин тыллыӄача, ынӄо рылысӄэквъэ.
- Уттырэтгъи?
- пынлёнэн иʼгэ.
- Ии, тытлык ӄача тытрилын.
Иʼг-э гитэсӄивнинэт, уйӈэ!
- Эʼми-ым уӈинэӈ?
Ӈытогъэ вэтлы, рыкалыровнэн вырвыӄай, ынан ратъё.
- Кыттъаръав гуӈэлигыт, чамъам мытрачайпатгъа.
- Аʼм тылвачайпатык мэчынкы.
Ынӈин ивыплыткук вэтлы нэмэ рылысӄэквъэ.
- Мэӈин ӄээӄын руӈэлгъэ?
- пынлёгъэ иʼны.
- Гым тыруӈэлы.
- иквъи кытэп.
Кытэпа рэннин оӈэнаӈайӈын, лыгэн йыӄӄай-ым гатампъаленат уттыт.
Ынкы иквъи иʼны:
- Ынӈатал нымэйыӈӄин тэӈуӈинэӈ.
- Гым нэмыӄэй гагтоӈалегым!
- иквъи вэтлы.
Чайпатымгогъат, вэтлы-ым атчьатгъэ.
- Чайкок рититгъэым, ӄинэныгъеквытык!
- иквъи атчьатыԓьын.
Эчги чайкок ититгъи, ымылпа ымыԓьо гэлпылин нэнтыгъэн иʼгэ ынкъам кытэпата.
Кыевык вэтлы пынлёгъэ:
- Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иаʼм люӈыныгъевэ инэнтытык?
алымы тивтык.
- Лёӈвалёмыԓьыморэ.
Инъэ иʼны иквъи:
- Микынэ ӈэвъэну рэлгыӈыркынин гымнин чакыгэт?
- Гымнан!
- ӄулиԓьыръугъи вэтлы.
- Аʼм вынэ гыт нъэӄэмигчиригыт.
рэнӄупӄувъивӈын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- Ӄылгыгын.
гыт ныгпийгыт!
- иквъи иʼны ынкъам йылнин чакыгэт кытэпагты.
Тэргыръогъэ вэтлы ынкъам риӈэгъи амноӈэты.
Ювъэрэмкын
Энмэн.
Мэмръэпэԓьын ӈэвысӄэт нъэнӄэтӄин ӄликэтык.
Нинивӄин ӈээкык ытлыгэ:
– Аʼмын эʼтки тыпэлӄэтык, аʼмын ӄъэликэтги.
Ӈээккэтэ ивнин:
– Ӄырым, ӄырым мъэликэтык.
– Иʼам?
– Миӈкыри ыныкит тръэликэты, гымнин вагыргын эʼтки, ӄырым!
Ытлыгын иквъи:
– Эйъым, опопы ынӈэ ӈутку атвака, миӈкыри ӄитги.
Ивыркын ӈэвысӄэт:
– Ии, мачынан ӄырым, ванэван ӄлявылеты мытэгъэӈык.
– Гээй, миӈкыри тыпэлӄэтыркын гым, миӈкыри-ым ритыӈ?
– Ынан эвыт миӈкыри.
– Тагам, тынпааквыт рывэтгаватык, опопы раӄылӄылегыт.
Миӈкыри ӄэквэтги.
Ӄэйвэ итык амгынан ваԓьэгыт.
Чит-ым лыгэн гыныкы.
Опопы игыт ӈутку ярачыко рэйылӄэты, эргатык опопы ӄэквэтги.
Миӈкыри рычимгъувкы тылваквыт, чит гыныкы лыгэн.
Тагам, тыплыткуквыт рывэтгаватык.
Ӈэвысӄэт иквъи:
– Ии, раӄылӄылегым.
Миӈкыри эʼквырга этлы ӄлявылеты ванэван мытэгъеӈык.
Ытлыгын иквъи:
– Тагам, ӄыйылӄэтги, эргатык инъэ еп ӄэквэтги.
Тэргатгъэ ӈээкык.
Паагъэ тэргатык:
– Ии, мачынан ӈэвысӄэтигым, мачынан!
Йылӄэтгъэт.
Ытлыгын йылӄэтгъи.
Ванэван ӈэвысӄэт ныйылӄэтын.
Эвыр йылӄэтгъи ытлыгын, мэрынрэ ӄутгъи ӈэвысӄэт, ӈытогъэ ныкитэ.
Тэючгын йытонэн.
Нивӄин ӈэвысӄэт:
– Опопы миӈкыри митык.
Аʼмын-ым, ӄырым мывъигъэк!
Ытлыгын иквъи, вэчьым трэвъигъэ.
Йытонэн эвич, йъэнкы рытрилнин.
Нэмэ ойпыткогъэ, нэмэ ӄол эвич йытонэн, рырыткунин.
Нивӄин ӈэвысӄэт:
– Ӈотӄэн ръэнут?
Ӈотӄэн юэʼю, ӈотӄэн мэмылен рыннылгын.
Нэмэ ойпынэн – рыркэн рыннылгын.
Иквъи:
– Игыр ӈотӄэн мэчынкы, ынӄэнат ювъэт.
Чама ӄол нэмэ йытонэн – эвын пипиӄылгин нэлгын.
Рыкылвэннин, иквъи:
– Мэчынкы.
Нэмэ ӄол тэючгын эйминнин, йытонэн – эвын ӄорэн рыннылгын.
Нэмэ ӄол эйминнин эвичгын, нымэйыӈӄин эвичгын.
Эвын ынкэчыку йытонэн вивит ръэвин чама ыʼттъым ныппылюӄин – ымыԓьо ръэвин.
Плыткугъи.
Рэгъи ралкогты.
Кэртэ йытонэнат, плекыт нилгыӄинэт, лилит нилгыӄинэт, тэнуйгын, къэли.
Нэмэ ӄутгъи, нэмэ ӄол тэючгын йытонэн, уккэнчи куквэн.
Ӈытогъэ.
Йымнэн куквэн, чычыпгъэ тытлык.
Гитэнин ӈаргынэн, иквъи:
– Йыӄӄайъым ӈаргынэн, мэлмэл, нытэӈӄин ӈаргынэн.
Йъилгын ининигъи, йыӄӄайъым ныкитэ, наӄам ӄынур ыʼлё ныӄэргатӄэн.
Эквэтгъи, ытлыгин ыʼтвъэт йъонэн, ӈилгын эйминнин.
Ӄол иʼнныпъи, ӄол тэвэнаӈ, иквъи:
– Мэчынкы ӈотӄэнат трэнрыӈынэт.
Эʼӄопы лылепыткугъи, иквъи:
– Ӈотӄэн гымнин ытлыгын, ытля.
Ытръэч-ым ытля яйвачгыргын.
Тэргатгъэ.
Ӄутгъи, иквъи:
– Аʼмын-ым, мачгымнан раӄылӄылегым, миӈкыри ытлыгэ энанраӄылӄыляквъэ.
Тагам, мэквэтгъэк ӈаанӄэн.
Гымнин тылян нытэӈӄин, миӈкыри мэлмэл.
Эквэтгъи чейвэ.
Пыкиргъи Кэныпэк, иквъи:
– Киткит эʼтки ӈотӄэн нутэсӄын.
Опопы рымагтэты мылеркын.
Увэлек пыкиргъи: ытръэч ыннэн яраӈы, ӄырымэн яраӈы, ӄлегран.
Ӄытгъи ныкитэ.
Рэгъи.
Кыпчытконэн.
Ынпыӈэв уʼрэквъи:
– Мэӈин?
– Гым.
– Микигыт?
– Мэмръэпэԓьигым.
– Ээй, эви гыыт, эви авалёмкыԓьэгыт ытлыгэ рывэтгаватык; эʼткийгыт ӈэвысӄэтигыт.
Ынпыӈэв айыӈкогъэ.
Уʼвэӄуч рилюнин:
– Ръэнут?
– Ӈэвысӄэт етгъи, мэмръэпэԓьын.
– Ныръэӄин?
Ӈэвъэнэ ивнин:
– Эви гынан гэмо ваԓьын ытлыгэ рывэтгаатык аалёмкыԓьэн?
Ӄлявыл иквъи:
– Тагам!
Ынкы ӈэвъэн иквъи:
– Опопы тэкичгын ӄыйылгын.
Ӄлявыл иквъи:
– Ныӄамэтвагъан.
Ӄамэтвагъэ киткит.
Ивнин ынпыначга:
– Тагам, мэчынкы.
Нъэнӄэйгыт ӄликэтык.
Тагам, миӈкыри ӄэквэтги.
Ӈэвысӄэт иквъи:
– Ии, тынторкын.
Нэмэ эквэтгъи.
Нылеӄин, нивӄин:
– Миӈкыри, эʼми нымным, миӈкы варкын тэгнымным; чамъам трэԓьуӈын.
Гымнан эʼткиӈэ, аʼмын ӈот аалёмкыԓьэгым рывэтгаатык.
Ӄымэл гымнан тычимгъуркын нымэԓьэв.
Аʼмын-ым мачынан ӈаргын трэвъигъэ, Элягты чейвык.
Пыкиргъи нутэк Уутэк.
Ынкы лылепыткугъи, иквъи:
– Аʼмын ӈотӄэн нытэӈӄин нутэсӄын, ӄэйвэ нычьууӄин, мачынан.
Мэчынкы нутэнут Уутэн.
Тыттэгъи, рывиривнин имыт.
Йытонэн эвич, ралянтаннэн.
Эвын мэмылен, рыркэн рытын.
Чимгъугъи, иквъи:
– Ръэнут мытэйкын?
Аӈӄачормэты ӄытгъи.
Мэмылен ымыԓьэты рытын пиринин.
Илкымъетгъи, ринтынин аӈӄачормэты.
Мэмыл нымкыӄин аӈӄачормык тэйкынин, рытрилнин.
Йыръэннин чыгагыӈын, нивӄин:
– Ӈотӄэн ӄырымэн ръэнут, рыркэн чыгайыткынык агнон.
Чымӄык ринтынин мэмлеты, иквъи:
– Ӈотӄэн ымыԓьо тынинтын – рыркы.
Тагам тыплыткугъэн: мэмыл тытэйкыгъэн, рыркы тытэйкын.
Тыттэтгъи, выквэн, мылгин ӄлеграт тэйкынинэт.
Аӈӄачормэты чейвыткугъи, эйминнин выквылгын, кэгрилчыку эйминин выквылгын, иквъи:
– Ӈотӄэн таӈӄлявыл, ӈотӄэн ӈэвъэн.
Нэмэ иквъи:
– Миӈкыри уйӈэ ӈотӄэн энымкэ, уйӈэ аӄлявылка.
Ӈотӄэнат гэӈэвъэнэ, ыннэн ӈинӄэй, ыннэн ӈээккэӄэй, нарамӈылёӈынат.
Ӄутти нэмэ тэйкынинэт.
Ӄол нымэйыӈӄин выквылгын, нэмэ ӄол рытрилнин, иквъи:
– Нэрмэӄинэт ӄлявылтэ ӈотӄэнат.
Нэмэ иквъи:
– Мэчынкы ӈинӄэгти, ӄлявылтэ тытэйкынэт, ынан евъев, нымкыӄин ратомгатгъа.
Тагам, тури тыплыткутык.
Эквэтгъи мэмръэпэӈэвысӄэт амноӈэты Ээтваамэты.
Ынкы выквыт гэтэйкылинэт: нилгыӄин, нувӄин, ачьыквын, ууквын.
Гэтэйкылин ӄораӈы, нымкыӄин гэтэйкылин ӄораӈы.
Ивнин ӈэвысӄэтэ:
– Ӈотӄэн ӄораӈы тыплыткугъэн.
Тагам, тыпэлягыт.
Гынин инэгынритыԓьын ӄлявыл ынан ратомгатгъа.
Умкуттин яраӈы тэйкынин, эйпынин въэе.
Пылыткунин, нэмэ ӄутти эйминнинэт выквыт, чимгъугъи иквъи:
– Ӄлявыл тытэйкыркын чавчывано.
Ӈирэӄ рытрилнинэт выквыт: ӄол ӈэвъэну, ӄол ыʼвэӄучу.
Нэмэ ӄутти эйминнинэт выквыт.
Ивнинэт:
– Гыт ӈинӄэю ӄитги.
Тагам, тыплыткутык.
Ынӈин ӄытомгаттык нытэӈъэв.
Гым турык энантомгавыԓьэгым.
Эʼткиӈигым ӈэвысӄэтигым.
Тагам, ӄырэтык.
Ёнэнат ярачыко.
Ивнин ӄлявыл:
– Эргатык рэгъеквъэ, рэчеӈыттэты, ръэнут раалёмӈын.
Ӄолё нымкыӄин ӄораӈы ръэйӈэгъэ.
Тагам ӄыйылӄэтгытык.
Эквэтгъи аӈӄачормэты.
Въэгчыку яраӄай тэйкынин, йылӄэтгъи.
Еп эргыръока инъэ ӄлявылтэ гэӈэвъэнэ ӈытогъат.
Иквъэт:
– Эʼми ынпыӈэвӄэй мургин, эʼми мургин эпэӄэй?
Китаӄун мынылӄырирын.
Ӈэвысӄэт мэмръэпэԓьын гэгъевлин.
Ӄытлыги ытлён ӄэглынангэт пэлӄэтгъи.
Ӈэвысӄэт иквъи:
– Гаа, ӈотӄэн мургин эпэӄэй.
Ӄлявыл иквъи:
– Ӈотӄэн, тагам, мынрагтымык.
– Игии, – эпэӄэй иквъи.
– Аʼм, ӄылӄутги.
Эпэӄэй ӄутгъи.
Эйминнин, ярагты рырагтаннэн.
Пыкиргъэт тытлык, ивнин ӄлявыля:
– Како мэлмэл, аныӄун ӄыгитэгын аӈӄы.
Ръэнут аӈӄачормык?
Лылепыткугъи эпэӄэй, иквъи:
– Ӄырымэн ръэнут, тургин тэйӈэтлыӄыл – мэмыл.
Ӄлявыл иквъи:
– Аныӄун, колё ръэнут эʼйӈэркын: гы-гы-гы, гы-гы-гы.
Ръэнут эʼйӈэркын?
Эпэӄэй иквъи:
– Тургин тэйӈэтлыӄыл, ӄырым ӄыгытъэтгытык, мэмыля, рырката, тэкичгэ раӄамэтваркынэнтык ӄонпы.
Тагам мынӄамэтвамык.
Ӄлявыля пынлёгъэ:
– Рэӄэ?
Эпэӄэй иквъи:
– Ӈотӄэн иʼнныпъи гымнин ытлыгын.
Ӄынрыгын, ӄытэгрэтги аӈӄачормэты, мэмыл ӈотӄэната иʼнныпъитэ ӄытэгрэтгын.
Лыгэн мэмыл аӈӄачормык нымкыӄин.
Ӄол ӄлявыля тэгрынин, тиӈунин, левтык иʼнныпъитэ тымнэн, имтинин, рагтыгъэ.
Эпэӄэйынэ ивнин:
– Тагам, ынӄэн ӄынчимэквын мэмыл.
– Ии, мынчимэквъэн.
Иквъи эпэӄэй:
– Тагам, ӄувитык.
Евъев, кукэӈы мытэйкын.
Выквэн кукэӈы тэйкынин.
Увигъи ӈэвысӄэт.
Ититгъэт.
Ӄамэтвагъат.
Пылыткугъэт.
Эпэӄэй ӄутгъи, тэвэнаӈ эйминнин, ивнин ӄлявыл:
– Ӈотӄэн тэвэнаӈ гымыкытлыгин.
Тагам мынынтомык.
Уттин тэйкынин ыʼтвыӄэй, ивнин:
– Вай ынӈин ваԓьын ӄытэйкыгын.
Рэплыткуӈын-ым ыʼтвъэт, ӄытэгрэтги.
Ӄлявыля пылыткунин уттин ыʼтвъэт.
Ивнин эпэӄэйынэ:
– Виин ыʼтвъэт ӄынумкэквын, пойгын ӄытэйкыгын.
Ӄлявыл иквъи:
– Тыплыткугъэн.
Эпэӄэй иквъи:
– Тагам, ӄэквэтги аӈӄачормэты.
Аӈӄачормык пыкиргъи ӄлявыл.
Ытлён аӈӄачормык рыркы колё нымкыӄин чыгайыткынык.
Нычимгъуӄин ӄлявыл:
– Миӈкыри мынмыгъан, тайылгавыркын!
Миӈкыри колё ӄулиԓьэтыркын.
Иквъи:
– Аʼмынаʼтав!
Тынпынэн, тымнэн, рычимэвнин, рывэнӈынин, рэпалгын йыннин, имтинин ярагты.
Ивнин эпэӄэй, ивнин:
– Вай рэпалгын тырэтгъэн.
Эпэӄэй иквъи:
– Аʼмын ынӈин, ынӈин ӄынмыркын.
Ынӄэн рэпалгын ыʼтвык ӄыйпатгын.
Рэплыткуӈын, ынӈинъытвэ нэнэнэт рэмэйӈэнӈыт.
Ынӈин ӄъытвыткуркынитык, рыркы ыʼтвэ ӄынмыркынэткы, чама пойга; чама мэмыл иʼнныпъитэ ӄытэгрыркыниткы.
Ынӄэн тургин тэйӈэт ынӈин ваԓьын.
Евъев, ынан нэнэнэт рэмкэнӈыт.
Энмэн, тури яалегты рэтэйӈэнӈытык нымэԓьэв.
Тагам, тыплыткутык.
Ралгэтаӈычьыӈӈонтык.
Этъоӄааӄын пыкиргъи чавчыв.
Пынлёгъэ:
– Эʼми эпэӄэй аӈӄаԓьэн?
Ӄлявыл иквъи:
– Аʼмын мургин эпэӄэй колё ныгыттэпӄин.
Вэрин-ым тури томгаттык.
Чавчыв иквъи:
– Тагам, эпэӄэйигыт, ӄылкутги.
Тагам, морыкы мынылӄынмык.
Эйминнин эпэӄэй, рырагтаннэн.
Эмтэма эпэӄэй, ӄлявыля нинивӄин:
– Аныӄун, мургин ранмычгэн колё ӄората гэйыръэтлин.
Эпэӄэйынэ ивнин:
– Ынӈин ратваӈӈонтык.
Пыкиргъэт ярак.
Ӄлявыля ивнин:
– Ӈотӄэн эпэӄэй тырэтгъэн.
Ӄлявыля ӈэвъэн ивнин:
– Тагам, ӄайколятгэ, илгынэлгэ ӄайколятгэ.
Тагам, ныӄамэтвагъан ӄоратъоля, ыпалга, ӄымлята, кымкыма.
Эпэӄэйынэ ивнин ӄлявыл:
– Аʼмын вэлынкыӄун.
Евъев, тури яалегты рэтэӈычьэнӈытык, нэнэнэт тургинэт рэлгимкэнӈыт.
Гым мэмръэпэԓьигым, аалёмкыԓьэгым рывэтгаатык, ынӄэн тури нытэӈъэв гымыкагты ватык.
Тагам ынӈин тури.
Ытлён, колё эпэӄэй нытэӈӄин.
Игыт аӈӄаԓьэн рыркы, мэмыл ытлён нымкыӄин.
Чимгъугъи ытлыгын Мэмръэпэԓьин:
– Эʼми ӈээкык?
Ӈэвъэн ивнин:
– Кита, мынъёпатын, миӈкы въигъи.
Элек нытваӄэн.
– Ыʼтвэ мынэквэнмык эргатык.
Эргатык мэлмэл.
Эквэтгъэт ыʼтвэ.
Увэлек пыкиргъэт.
Увэлекин ӄлявыл иквъи, ӈэвъэн ивнин:
– Ытлыгын пыкиргъи.
Тэгрэтгъэт Увэлекин ӄлявыл гэӈэвъэнэ аӈӄачормэты.
Мэмръэпэԓьэ ӄлявыля пынлёнэн:
– Ванэван мургин ӈээкык ӄыԓьугын?
Увэлекин ӄлявыл иквъи:
– Агаа, эээ, ӄэйвэ!
Ытръэч ӈутку ӄамэтвагъэ.
Ынӄоръым гымнан тиквъэн: «Аʼмын, тури эʼтки», аалёмкыԓьэн рывэтгаатык.
Ӈаанӄэн рымагтэты гэквэтлин.
Тагам, энмэч ӄэквэтги.
Мэмръэпэԓьин ӄлявыл Утэк пыкиргъи, иквъи:
– Эʼми ӈэвысӄэт, гымнин ӈээкык гатымӈэвлен?
Утэкин ӄлявыл иквъи ӈэвъэн ивнин:
– Тиквъэк, вай ӈотӄэн ытлыгын.
Утэԓьэ ивнин ынпыначгын:
– Ӈотӄэн мургин эпэӄэй.
Ӈутку нытваӄэн.
Мэмръэпэԓьин ӄлявыл иквъи:
– Кита, эʼми гымнин ӈээкык, кита мыԓьугъэн.
Утэкин ӄлявыл иквъи:
– Иги, тагам ярагты мынылӄынмык.
Тыттэтгъэт.
Мэмръэпэԓьэ ӄлявыля ԓьунин ӈээкык, ивнин:
– Аʼмын гыт ӈутку гэнымыԓьуйгыт!
Ӈээкэтэ ивнин:
– Ии, гымнан, эмъэткиӈэ, нымным гэтэйкылин.
Ӄэглынангэт нымэԓьэв нычимгъуйгым, чит гынан ӄлявылеты нинэйылигыт.
Гымнан эмъэткиӈэ, гым эʼткиӈигым, миӈкыри нъэнӄэтигым ӄлявылеты.
Тагам, гымыграгты ӄылӄытги.
Ытлыгэ ивнин:
– Миӈкы гынин ярат?
Ӈээкык иквъи:
– Эмнуӈкы, тагам, мынылӄынмык.
Пыкиргъэт.
Иквъи ӈээкык, ярак пыкирык:
– Како гымнин эʼӄэтлыгын етгъи, мытив раӄылӄылегым.
Тагам, ныӄамэтванат.
Эчьыԓьын ӄораӈы ӄынмыгыткы.
Имыръэнут ыʼннугъэн: кымыл чама кымкык ыʼннугъэн, чама ыннээн.
Ӈээккэтэ ивнин ытлыгын:
– Колё нымэԓьэв ӄамэтватык.
Ытлыгын иквъи:
– Аʼмын ӈутку мынынъэл.
Ӈээккэтэ ивнин:
– Ии, ӈутку ӄынъэлги.
Ӈээккэтэ ивнин:
– Аʼмын колё пэлӄэтгъи.
Аʼмын опопы ӄыпэлӄэтги.
Чавчыв ивнин эпэӄэйынэ:
– Тагам, гымнин ытлыгын ныпэлӄэтгъэн.
Мэмръэпэԓьын ытлыгын иквъи:
– Аʼмын ӄырым!
Вэнлыги ӈээккэтэ ивнин:
– Ӄыпэлӄэтги.
Иаʼм, ытлыгигыт, аʼтӄэӈэты гинэнӈивигыт?
Опопы ванэван ӄывалёмгэ, ытлыгигыт?
Тивыркынигыт, ӄыпэлӄэтги!
Тагам, опопы миквыт, ӄывъиги!
Ытлыгын иквъи:
– Ии, опопы мывъигъэк.
Ӈээкык иквъи:
– Миӈкыри ыныкит тъывъигъэк гым, гыыт, ытлыгигыт, аʼтӄэвма нъыпэлӄэтын.
Игыт нытэӈъэв рэвъигъэ.
Имыръэнут раяаӈын: рыркатъол, тэкичгын, мэмылытъол, ӄоратъол; ытлыгигыт, эвыр рэвъигъэ, нымкыкин гымнин ӄлявыл, гыргол нэримтигыт, нотагты.
Ынӈэ айылгавка, вэнвэты мачынан ӄывъиги.
Ынӄэн гым чит ӈаргын въэнвы нинэнӈивигыт.
Игыт тагам ӄывъиги.
Чавчыват, аӈӄаԓьыт ивнинэт:
– Тагам, ӈилгын ӄинэйылгытык.
Найпатын гыргол ӄыекий ӈилгин.
Ӈээккэтэ ивнин:
– Тагам, пэлгэпы ӄилгэтгыткы.
Нилгэтгъэн.
Ӈээккэтэ ивнинэт:
– Туук!
Нэтинугъэн.
Илгиӄэтгъи, гэвъилин ынпыначгын.
Ӈээккэтэ ивнинэт ӄлявылтэ:
– Тагам, нэквэтгъэн нотагты.
Ымыԓьо аӈӄаԓьэн ӄлявыл, эʼптэ чавчывэн ӄлявыл, ымыԓьо нэквэтгъэн.
Ӈээкык иквъи:
– Гымнин ытлыгын эʼтӄиӈ, эʼтки.
Ӄората орвыткынык ӄынкылвэтгыткы.
Ытлён эквэтгъи.
Пыкиргъэт нутэк.
Ынкы нэтрилгъэн нутэсӄык.
Ымыӈ ӄорат, яаёт, нанмынат ынкы нутэк, нэнчимэвынэт, нэлгыт ӈирэӄ ӄорэн нэгтынэт.
Ӈээкык иквъи:
– Тагам, мынэквэнмык ярагты, мынпэлягъан.
Напэлягъан.
Ӈээкык иквъи:
– Ытръэч гымнин ытлыгын аʼмын въигъи.
Эргатык иквъи ӈээкык:
– Аʼмын тыпэлӄэтык.
Опопын ымыӈ гым мывъигъэк.
Мэчынкы тури ымыԓьо аӈӄаԓьэн, чавчывэн.
Гымнан гэтэйкылин ымыԓьо нымэԓьэв.
Тагам, гымнинэт тайкыёторэ, имыръэнут мыннугъэн: мэмылытъол, рыркатъол, ӄоратъол.
Ымыԓьо ӄлявыл, ӈэвысӄэт, ымыԓьо ныӄамэтванат, чеэкэй мынӄамэтвамык.
Аӈӄаԓьэн, чавчывэн ӄлявылтэ иквъэт:
– Аʼмын како, эпэӄэй въиркын, еп этэӈычьэткэ!
Иквъи эпэӄэй:
– Мэчынкы.
Тагам, ӈилгын ӄоро!
Ынан чинит ӈилгый пыпаннэн пэлгэты.
Эпэӄэй иквъи:
– Эвыт трэвъигъэ, лыгэн ытлыгэты нотагты ӄинэнԓьэтэтгытык.
Ӄырымэнайгым чавчаваӈавэгым, ӄырымэнайгым.
Вэлет ытлыгын ӄырымэн чавчыв, ӄората нотагты гъэмэтлин.
Ынкъам гым аӈӄаԓьа ӄлявыля нотагты ыʼнъэмэтгым.
Чама чавчывата ӄэйвэ ӄлявыля ыʼнъэмэтгым нотагты.
Эʼмэтэ нэнтыгъэн ӄлявыля, ванэван ӄората, ванэван ыттъэ, амӄлявыля нъэмэтын.
Пылыткугъэт, рагтыгъат.
Пыкиргъэт ярак аӈӄаԓьэн ымыӈ чавчывэн ӄлявыл.
Ӈирэӄ нотайпы пыкирык ярак гивлинэт, гавэтгавленат, гивлинэт:
– Ӈотӄэн Уутэн нымным чит уйӈэ аӄлявылкыԓьэн; како ӄэтэв мэмръэпэԓьин эпэӄэй – мургин энантомгавыԓьын.
Игыт яалегты амтаӈычьатгыргын.
Колё игыт Уутэн мэйӈэтыркын, игыт яалегты ӄлявыл мыкэтыркын, нытэӈъэв игыт ваӈӈогъэт.
Уйӈэ эʼӄэкэ.
Имыръэнут гэтэйкылин эпэкэйынэ: ӄораӈы, рыркы, мэмыл, имыръэнут гэтэйкылин эпэӄэйынэ.
Ымыӈ игыр ынӄэн нымным Уутэн варкын, айгысӄыӈӄачагты Миткулик рымагты.
Ювъэрэмкыт, уутэԓьыт, ынӄо гатомгатлен рамкычгын.
Чымкык лымынкыри гэквэтлинэт: чавчывагты, ӄутти аӈӄаԓьэты.
Ымыӈ Увэлек игыт варкыт яатынарат ёвъарамкэпы: Ыттъувйинти, Мыткувлек игыр варкыт, ыргин ытлыгын Уутэԓьын, ювъэрэмкин ымыӈ.
Нэнэк – Ювъэрэмкин яалтынарат.
Ытръэч.
Пипиӄылгын ынкъам иʼӈыпчиӄ
Энмэн.
Гатваленат пипиӄылгын ынкъам иʼӈыпчиӄ.
Пипиӄылгэ ивнин иʼӈыпчиӄ:
– Ӄаймыгэ!
– Трэпылӄэтгъэ, – очыткогъэ иʼӈыпчиӄ.
– Умкык ӄинэнрэтгъи.
– Трэлпиквъэ, трэтэргъэ.
– Ытлыгин лилит ӄыйпыгынат.
– Эʼтки тратъайытчаӈынат.
– Ынан ытԓьата рэннигнинэт.
– Гэвылӄэтлин титиӈы.
– Ытлыгык варкын пынаквын.
– Пынаквын гъэӄэрэлин.
– Опопы ӄырэмкичиги нымэты.
– Ии, вынэ мырэмкичик.
Пыкирыԓьын рамкэпы иʼӈыпчиӄ пынлёнэн пипикылгэ:
– Рэӄэ-ым гэначъэлен ыргин яраӈы?
– Ыʼттъынэлгэ.
– Утъымыт-ым рэӄэ гэтэйкылинэт?
– Ыʼттъин ыʼттъымэ.
– Рэӄэ-ым гэтэйкылинэт тэврит?
– Ыʼттъыгытолӄыля.
– Чоттэ-ым рэӄэ гэнатыеленат?
– Ыʼттъыналгыӈойӈа.
– Рэӄэ-ым ныӄамэтватӄэнат?
– Ыʼттъыйиле.
– Раӄытӄынык-ым нувиӄинэт?
– Лявтъыттъымыткынык ыʼттъин.
– Миӈкы-ым игыт нымным?
– Гэлвылин.
– Эʼми-ым игыт йынйын?
– Иле гэттулин.
– Эʼми-ым илиил?
– Пычиӄэтэ гэлпылин.
– Эʼми пычиӄэт?
– Гэриӈэлинэт!
Мэлёталгыӄай ынкъам кэлы
Мэлёталгыӄай омкычыкогты ыʼсӄагтакватгъэ.
Амравыроӈа ынкъам эмрувичвэнӈэ.
Ытԓьата ивнин:
– Ынӈэ арыроватка, ратымӈэквъа.
Овэчванма милютӄэе рытыяннэнат ытԓьэн вэтгавыт, йыӄунтэтгъи.
Ипэръэнут ныԓьунин: вытвытӄай, пчеӄалгыӄай, ныгъёчгын.
Овэчвыԓьанма гэмо лыгнин нотаргычыкогты аратгыргын.
Эрэтгъи катамкаԓьарагты.
Эʼӄэкэлы нымыԓьотъолёӄэн, ымы рэмкыԓьын ынӄэнойгот нинэнтыӄин.
Виврэԓьыръугъи мэлёталгыӄай, ивнин кэлы:
– Гымнан инэнукыԓьигым ынӄэн тэкичгын!
– Ръэнут-ым нинэнуйгыт?
– Ӄоратъол, - амвыета иквъи мэлёталгыӄай.
– Ев-ев, амноӈэты мыӄоранмырэргъак!
- кэлы ӈытогъэ рыногыргэпы.
Эйпынин.
Чэӈыттэтгъи мэлёталгыӄай, тытлырэрыӈӈогъэ вусӄымчыку.
Лываквъэ ӈыток.
Люур ԓьунин майӈоттийӈын, апаӄатлыръэргъэ ынкаткыната, ԓьунин патгыргыӄай, ӈытогъэ ынкъам гынтэквъи.
Рагтык кэԓьэтэ ӄырирнин мэлёталгын, ӄэлюӄ гаоратъолратлен!
Кылеԓьэквэтгъи.
Гынтэв ыԓьын ыпылӄыле ӄымэк кэԓьэтэ нэнайъоӄэн.
Люур тылянвык милютӄэе ԓьунинэт галгат.
Ӄулиԓьыръугъи:
– Галгаторэ!
ӄинэвинрэтгыткы, кэԓьэтэинэрэну- ӈыркын!
Ыннангалгата рилгиӈкы ратчыӈаннэн мэлёталгыӄай.
Кытгынтыпкэрмэч кэлы пынлёгъэ:
– Эʼми мэлёталгын?
– Омкычыкогты гынтэквъи.
Ӄол гатле иквъи:
– Мывинрэтгыт энарэрык!
– И-и, вынэ!
– Ӄыӈэлӄикви гымыгӄаптэтнынык.
Кэлы вакъогъэ, гатле риӈэгъи.
Лыгэгырголятгъэ гатле, рыпэт йъык рымагтатгъэ.
Аны ынӄо рэнтычганнэн кэлы!
Анӈэнакаԓьайӈынэн ытръэч гыткат нотасӄычыкойпы нывытрэтӄинэт.
Игыт ынӄэнын гыткат вутичгу ӄорак ынкъам ыʼттъык итыркыт.
Нанрагтатын галгата мэлёталгыӄай ытлыгырыкы ынкъам апагты.
Тоттомгаткэн пыӈылтэ
Аӈӄайпы лейвыԓьын, гычормэпы, мэмлыӈыттыԓьын оʼравэтԓьан чит.
Йынрык гатаранлен.
Энмэн ӄун ӄликкин кэйӈыт ԓьунинэт.
Кайӈырамкычгын-ым ымыԓьо.
Ӄынвэр айылго лыгнинэт, ярачыкогты гынтэквъи.
Наӄам эргатык оʼравэтԓьарамко кэйӈыт нъэлгъэт ымыԓьо.
Ыныграгты пыкиргъэт, нымкыргэри: ӄлявылтэ, ӈэвысӄэтти, ынпыначгыт, ынпыӈэвыт, ӈинӄэгти, ымыԓьо.
Ӄулиԓьэтгъэт, эʼйӈэквъэт:
― Мэй!
Ӄлей!
Ӄыетги!
Ӄынтогэ!
Ӈотӄэнаморэ!
Гынин мыгӈэвъэнлыӄылти етгъэт!
Ӄымататкогэ!
Ӄэймитыткуги!
Гэймитлинэт, матанэнат, мыгрэмку нъэлгъэт.
ГАНЫМЫТВАЛЕНАТ ГАТВАЛЕНАТ ЯТЪЁЛ ЫНКЪАМ МЭЛЁТАЛГЫН
Ятъёлын яраӈы гатвален тинтинин.
Милютин-ым
итӄилгын.
Ынраӄ-ым ятъёла тэнӈу лыӈыныӈонэн
мэлеталгын:
- Гымнин яраӈы тагныкэрыӄэн, гнин-ым
вусӄымчыку ваԓьын.
Элервугъи ятъёлын яраӈы тылгыгъи эрыкут-ым
Ятъёл таароӈыӈогъэ мэлетагты:
- Ивкэ гынык ярачермэты вэлер мыԓьӄытгъэт, Милютэӄэй.
Милютэтэ татлыгнэн:
-Вынэ ӄырым; гнан-ым гымнин яраӈы
восӄымчыкомаро нинэлгигыт чама тэнӈу нылгыткуйгыт.
Вэты ятъёл араӄатыӈогъэ:
- Инкун вэлер ярачермэты нъывэтгыԓьавнэн.
Эргатык нэмэ ятъёл араӄатыӈогъэ иӈӄун
тыллыкагыргэты, нъылӄытгъэн.
- Вынэ ӄрым!
Гыт-ымӈан нытэнӈыткуйгыт гымык ярагты.
Ятъёла нинэтэнринӈыӈӄин чама нъараӄатӄэн
Ятъел ӄынвэр мэлеталгын вэтгыԓьатгъэ, иӈӄун ытлен тыллыкагыргэты нъылӄытгъэн.
Ӈраӄ ылёӈэт галак ятъёл пчаӈэты эвыӈӈогъэ:
- Милютэӄэй, ивкэ кинэнрэсӄивэтыркын ралковты.
- Вынэ ӄрым крэсӄикви: гыт-ым ӈаннытэнӈыткуйгыт.
Нъараӄатръоӄэн ятъёл иӈӄун милютэтэ
Нъынатвынэн ятъел.
Ӄынвэръым милютэтэ ратвынэн
ытлен.
Лымӈэ ӄол ылёӈэт галак луур вай ятъёл арыӈаӈӈонэн чинит ярайпы мэлеталгын.
- Алва ӄынногэ ягнамчайгыт!
Тъэнӄэтыркын гынык рээн вак.
Ынӈин-ым риӄукэтэ рнэнин мэлеталгын.
Вакъотваӈӈогъэ наргын мэлеталгын ынкъам
тэргатыӈӈгъэ.
Мэрэгтываӈӈогъэ чинит егэ.
Луур вай мэӈӄо ыттъыт ръэлагалягъат:
- Тяф-тяф!
Йам нытэргатэгыт?
- Ӄэлюӄ-ым ятъела гинэннэлин гымык ярайпы.
- Гыт ӄпаагэ тэргатык.
Ытлен моргынан мытрэннэӈын.
Ярагты кытгъэт:
-Тяф-тяф-тяф!Тавтаватръоат ыттъыт.
Ӄынтогэ мэлёт ярайпы ӄрымэн гынин яраӈы!
Ятъел пэнъелгыткынгыпы эвыӈӈогъэ:
- Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллаӈыт!
Айылга ыттъыт гынтэквъэт.
Мэлеталгын нэмэ тэгыӈӈогъэ ӈаргын.
Чинит егэ
нымэрэгтываӄэн.
Луур вай мэӈӄо галяӈӈогъэ ины
ынкъам пынлёнэн мэлёталгын:
- йам гыт нытэргатэгыт?
- Ӄэлюӄ-ым гым ятъела чинит ярайпы гинэннэлин.
-Ӄпаагэ тэргатык милютэӄэйигыт.
Ынанъаёк гымнан трэннэӈынытлён.
Ины ярагты ӄытгъи милютин, ынкъам ӄъолаӈӈогъэ:
- Уыыы… уыыы… Ятъелегыт, ӄынтогэ ярайпы милютин!
Ятъет пэнъёлгыткынгыпы эвыӈӈогъэ:
Трэлӄутысӄычэтгъэ!
Трэпинкусӄычэтгъэ!
Траналгытъайытчайвыгыт.
Ытръэч нэлгытьулти гынин гамгараеквэ рэриллеӈыт!
Айылга ины гынтэквъи.
Мэлеталгын нэмэ тэргыӈӈогъэ.
Луур ԓьунин милютэтэ кэйӈын тылеԓьын:
- Милютэӄэй, йам нытэргатэгыт?
- Ӄэлуӄ-ым гым ятъела чинит ярайпы гинэннэлин.
- Ӄпаагэ впэргатык.
- Ынанъаёк гым нантрэннэӈын ытлен.
Кэйӈын ярагты ӄытгъи милютин ынкъам кнъайӈаӈӈогъэ:
- Ррр…ррр… Ӄнтогэ эӄылпэ милютин ярайпы ятъел.
Мэчичъу ятъел пэнъелгыткынгыпы тэнанайылгэты эвыӈӈогъэ:
- Трэлӄутысӄычэтгъэ!
Трэпиӈкусӄычэтгъэ!
Траналгытъайытчайвынтык.
Ытръэч гынин нэлгытьулти гамгараеквэ рэриллеръуӈыт!
Кэйӈын айылга гынтэквъи.
Нэмэ тэргыӈӈогъэ мэлеталгын.
Луур ԓьунин
Тлеԓьын ӄлегтанӈыгатлё, нинимтиӄин наӄам въэйылвинэӈ.
- Ку-ка-ре-ку!
Милютэӄэй, йам нытэргатэгыт
- Ӄэлюӄ-ым ятъёла гинэннэлин чинит гымык ярайпы.
Ӄлегтанӈыгатле ӄытгъи ярагты милютин.
-Ку-ка-ре-ку!
Чейвэтылеркын
Челгы плаӄыԓьэгым
Тимтиркын гымнан въэйылвинэӈ: въэйылвинэӈэтэ трэчвиткуйвыгыт.
Энмэч пэнъёлгыткынгыпы ӄувмриги!
Валёмнэн рэӄын ивыԓьын танӈыӄлекгатле ятъел
Айылгыръоэ ынкъам иквьи:
- Тавэръэпыркын…
Нэмэ танӈыклекгатле ӄолентогъэ:
-Ку-ка-ре-ку!
Чейвэтылеркын
Челгы плаӄыԓьэгым
Тимтиркын гымнан въэйылвинэӈ:
Трэсвиткуйвыӈын гымнан ятъел
Энмэч пенъёлгыткынгыпы ӄувириги!
Валёмнэн ятъёл арэӄынивыԓьын, айылгыръогъэ
Ынкъам иквъи:
- Тавэръэпыркы…
Нэмэ танӈыӄлекгатле ӄолентогъэ:
- Ку-ка-ре-ку!
Чейвэтылеркын
Челгы плаӄыԓьэгым
Тимтиркынгымнан въэйылвинэӈ;
Въэйылвинэӈэтэ трэсвиткуйвыгыт.
Энмэч пэнъёлгыткынгыпы ӄувириги!
Ятъёл айылгэты эвыӈӈогъэ.
- Тэръэпыркын…
Ӄлегтанӈыгалгатаӈрочаивнин:
-Ку-ка-ре-ку!
Сейвэтылеркын
Челгыплаӄыԓьэгым
Тимтиркынгымнанвъэйылвинэӈ.
Ятъелтрэсвиткуйвыӈытвъэйлвинэӈэтэ.
Эӄылпээнмэчпэнъёлгыткынгыпыӄувириги.
Амайылга ятъёл эӄылпэ пэнъёлгыткынгыпы вирин
Ынкэ ӄэйгынтэквъи.
Мэлёталгыӄай ынкъам ӄлегтанӈыгатле чеэкэй нымытваӈӈаат.