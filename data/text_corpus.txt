Ытлён тыльун кытамчачва.
Амынан вакъотвальын араргыргык Анадыркэн кынмаӈӄэн.
Энмэч гытгаръоӈӈок.
Нутэсӄын ынкъам чыгэй гэмэсӄитылинэт – гъылятыӈӈолен.
Рочыӈкы, рэӈъатвывакъонвык рымагты, еп сентябрык ӈайыткынтэ гъылетлинэт.
Игыр, октябрь гынунэтык, ынӄэнат колё нытаӈэлгыпэраӄэнат – тынӄы Фудзияма картинкак.
Ынӄэн Япониякэн иквыӈэй, левтылӄык пэнин ы'лытвальын ынкъам таӈэлгыпэральын.
Тантэнмыӈык ынкэгйит, мимыл кынмаӈӄак ръырапэральын, нувӄэн, нимӄин – лыгэӄэтыӈӈольын… Эчги тэймэвык ыныкагты, тэлкылын Вилюӈэйкин эмнуӈкы у'рэтыльын Вутилгын Олег.
- Ганъеӈынтыватэгыт?
– еттыкэтыплыткук, тымӈылёгъан ытлён.
- Тымӈъатав, пытляӄ, - эночгъэ ынан.
- Э'квырга таӈынныгалягъэ?
- Тэленъеп… Мэвын тъыннук, анныкэмачы.
Элеӈит энныкэ вагъэ.
- Энмэч чьэчеӈээркын, - тивык, авъеткынка атвакэгты.
- Мачынан нычьэчеӈээркын.
Кытвыл, ӈутку вак, мыкырвэнторкын.
Итык-ым, ӈутку эмнуӈкинэмил лёӈпэрата.
Ичгуйгыкинэмил лёӈпэрата, мэӈӄо ӈан нымкыче гэлейвыльэтигым.
Ӄэнъеквээмӄэйык лёӈварэӈочьыннота титыркын.
Вэтгавыльын нымэчвичетӄин.
Геолого гыюлетыльын.
Гэкэлиткулин Иркутскыкэн университетык.
Советкэн власть вама, эмӄынгивик гырокы амноӈэты нэквэтӄин, нывыквыэнарэрысӄэвӄэн.
- Гыроръоӈӈок гымо ынӈатал улвэвкэ нынъэлигым, - мэсӄээӄын вак нэмэ вэтгавымгогъэ Вутилгын.
– Кытутйит амкоргава, акваттэнмавма.
Игыр-ым… эмъэнӄэръук пэлятык городык.
Колё гъэӄэчимгъутэ – ӄымэглюур гатэрӈата!..
Ынкъам, ынӄэната вай, ӈутри, аӈӄачормэты, тыетыркын амӄынэргатык, ӄэтаттагнэты кынмаӈӄы.
- Еп льэлеӈкы гивигыт, нэрэпиригыт экспедициягты мигчитльу.
Ымы кытур, рымагтыкытор ынӈин нивигыт… - Этаны, энмэч раӄылӄылегым, эрмэ ӄынвэр натаӈынтыяатгым.
Ӄээӄын ръэнут лёӈытва рыннин.
Пэтле ытлён тыпэлян.
Мачрыроватык, тытаалгылятык.
Нууйъэтӄин ӈоонкы вытрэтыльын ныппылюӄин ы'мрил ӄувликэ вакъотвальэн о'равэтльэн – эвын гытгаръоӈӈокэн араргырык.
Ынкы ынӈатал кытъяйвачо тылгын нутэтумгын, чама ӈан тыкэтъон ынин ытлыгын, мэӈин гымнан лыги гэлгылин.
Вутилгынин ытлыгын горатвален бригадиро итык Вилюӈэйкин ӄорагынрэтсовхозык.
Тэнчумгъульу гитлин, ӄэтпъоравэтльо.
Пэлӄэтгъи-ым ӈъольыӄаё, таӈаӄаака нъэлыльу.
Вэлер ымы ыннэн ӈавпээчвакӄай аккана нъынпэлявыркынэн.
Э'квырга лыгэн ӈъотвэлё эквэтгъи… Ӄырымэн чавчыв Вутилгын, ытлён уйӈыльин агаймычьыка – аӄаакыльэн ынкъам нымкыче золотольольын геолого энма.
Рэӄык?
Раӄэты мычвынатык?..
Энмэч мытлыӈэн гивиӈинӈит эмигчиркэ варкын.
Алымы панэна наройвыӄэн, еп энпэвкыльин.
Игыр, иӈӄун егтэлык, ытръэч еӈынтыватыркын – ыннэтык.
Титэ нанпаавын мигчитльу лыӈык геологияк, кытэ мигчирэтык совхозык «Северный», вама ынкы короват.
Лымынкы гэвинрэтлин рэӄыткук, выёльо гитлин.
Игыт тантымӈэтваркын.
Ӄэйвэ ымы ратаароӈыркын, раӄръаӄатыркын, вэнлыги малчамъам мигчитльук Анадырык.
Ӄэлюӄ мэлытръэч вилыткумигчир ынкы эӈъэлю нэлгыркын.
Ӄэлюӄ ванэван амынан ытлён амэгчеркэо'равэтльо нитын эвыннымнымык Чукоткакэн.
Лымӈэ Тавайваамык – тъэр экэликэ рытъёттэ эмигчиркэ вальыт о'равэтльат?
Ынӈин, гымнан кытур лыги тытчынэт ӄутти тавайваамыльыт, микынти лёнрылгыльыт амэгчеркэо'равэтльо, чинит ытри ынӄэныно люнринӈыльыт.
Ӄэлюӄ пенсияльо нъалтагнэты ӄутыргин гынугъэт гивиӈит лымэвыр ӈирэӄ.
Ытри - чит кытуркинэт ӄорагынрэтыльыт ынкъам рагпэльыт.
Ытри чинит э'кви амэгчеркэо'равэтльо люнринӈэ – ынӈин ыргынан никвым, иӈӄун мигчиркинэт гивиӈитти эмэлкэ нылеркынэт, эвнэнвилкэ нитыркынэт.
Ӄымэл-ым пэтле пенсияльо рэнъэлӈыт, вэлер, ынӄэныно нъэлык, рамачманэнӈаркынэӈыт.
Игыр-ым ыти эмэлкэ панэна гэӈэлвыльылинэт ынкъам ӄорагынрэтыркыт.
Ынӈъэм тэленъеп уйӈыльинэт энъэлвыльыкэ.
Ыргинэт ӄаат ипэ, еп титэ, гамананчетленат Майӈываамыӈӄач, чама этъым, ынӄэнат и'гэ нанмытконат, лымӈэ вэнвытольыӄаагэлельа.
Наӄам гуйгук мигчитльу ытри микынэ люӈпиритэ, ӄэлюӄ гэгъюлетлинэт, титэ ӈан, амӄорагынрэтык.
Вутилгын-ым – геолог.
Нэнаалёмэгым, гитлин ӄол гыютльу, кынтэчьу чама.
Кытъаткэ ымы ытлён тымӈэтвао'равэтльо нъэли, городкэн ляйвыткоо'равэтльо.
Этлы чинит.
Ымы пенсияльо еп люнринӈэ.
Выквынына йъэливэн янор йытонэн бумага карманчыкойгыпы.
Инэйылгъи.
Ынкы гэкэлилинэт ӈыроӄ нынныт ынкъам цифрат.
- Ръэнутэт гарылгыленат?
– тымӈылёгъан ытлён.
- Манэт.
Ынӈин мыкэльыт совхоза морыкы йыльёлӄылтэ.
Гымнан лыги тылгыркынэт бумагак калеёттэ: Выквын В. Н.
– 150.000, Выквын Анадрей – 106.000, Тэгрэт Люба (ӈэвъэн Виктор Николаевичын) – 10.500.
- Миӈкы гэкэлилинэт?
- Конторак, - эночгъэ нутэтумгэ.
- Ынкъам ынӈин мыкэльыт манэт калетваркыт гынин сберкнижкак?
- Ынӈин мыкэльыт нъытванат.
Кытъаткэ-ым ынӄэнат сберкнижкат люӈкэлильыт.
Этъоӄааӄын вак нэмэ тымӈылёгъан: - Мэӈӄо-ым ныманэльойгыт?
- Постановленияйпы губернаторэн.
Йъилгык ӄорагынрэтыльыморэ нылпынрыморэ 500 рыблята, ӈэвысӄэтти – 1000.
Лымӈэ гэӈэвъэнэ ныпэнсияпэрэморэ.
- Лыгэн-ым лёӈӈъота?
- Манэлпынрык нымэлӄин – рымкэвык.
Ӄэлюӄ имыръэнут курык итчывитльэн.
Итык-ым эрым окрсельхозуправлениек (ипэ департамент), мэӈин тыйъон, нивӄин, энмэн манэлпынрыгыргын нэрэнымкэвӈын.
«Манэлпынрыгыргын» - ынӈин гивлин Выквын.
Лыгэн ӄынур армияк – ыннаны мыкэльу, нормагъет.
Мачынан амалваӈ рэнъататъяаркынэӈыт.
Выквын Виктор Николаевич ӈэлвыльык ымваӈэт вагъэ.
Гыройъэлгык ынин рэнъэлӈыт 62 элеӈитти.
Льэлеӈкы чама нуткучьыткуӄин.
Элгарэн ынкъам и'гин нэлгыт вилю нинэлгыӄинэт.
«Манэт нъытваркынат, ӄырым вилю тъылгыркынэт – нэмыӄэй яаёлӄылтэ», нивӄин гымнин нутэтумгын.
Чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт э'ванӈэянва, ӄаак рээн ратваӈыльа.
Ӄынур ӈан Выквынына.
Ынкъам ыргынан ымыльо вагыргыт гэрэтэӈынлеӈэ.
Ынкыгрээн манэяакэнат.
Кытъаткэ гэвэты, ӄэйвэ эты варкыт 150.000 рублти Выквынэн?
Нъырэӄын нъытымӈэвэтгавык чавчыв.
Ылён наӄам э'митлёнат ынӄэнат манэт, ыныкит мынгыкво нанъырылгынат?
Чама тычимгъугъэк, тынӄы кэлигйит Гоголын вагыргын пэраркын, титэ Чичиковына, героя кэликин «Мёртвые души», нинэркурӄинэт помещикэн уйӈэ вальыт крестьянтэ, энмэч въильыт, наӄам калетвальыт эмэлкэ ягталытвальо.
Выквынэн рарылгыленат манэт, кытъаткэ-ым ынӄэнат уйӈэ ынин сберкнижкак.
Гиуӈэӄэй нынмэйӈэвӄин интернатык.
Титэ ӈээккэӄэйин нъэлгъэт мынгыткэн элеӈытти, ытлён нэтрилын амноӈэты каникулынвы йытоткольык ӄача.
Ымаляӈэт ӈээккэӄэй ытльак рээн вагъэ анольатынвык.
Ӈэргэрык ӈэлвыл нэныпкирэтын ынкъам чавчыват вылгыӄаанматгъат.
Айваръавыплыткок, ытльата ӈааккагты рывъёльавнэн рылек рынныт.
Гиуӈэӄэйынэ пирининэт рынныт, айваръавъёттэ понтатъоля ынкъам эчьытъуле, майынлянэнат рыровагты, ваамӄайчормэты.
- Рэӄысӄиви гарынныма?
– пынлёнэн эймэвильэ энаальа ытля Гиуӈэн.
- А'моовын.
Тивын: «Ӄынлегын».
Ныватгъэ ӈээккэӄэй.
- Ӄыцэгынэт ӈанӄо цынныт, ӈээкок, - ивнин ытльата.
– Цилӄык ӄача ӄытцилгынэт.
Титэ Гиуӈэнэ таӈымыльо рывъёльавъё плыткунин, ытльата йылнин ыныкы кычемалгын: - Ынцаӄ моргынан мынтаяӈын.
Ӈээкык, лыги ӄылгытцын: янор галпынра ӈаргынэн, ӄаак инэнъегтэлевыльын, вытку ынӄоры – мури гэцэӄутэ.
Ынӈин янор гэнлетэ цынныт гапонтатъолма ынкъам гачьытъолма, ынӄэнат цытцэльёлӄылтэ цилӄык ӄача.
Чичеквъи?
- Ии, ыммэмэй, - очыткогъэ ӈээкык, лыляӄэргэтэ гэтама ытля.
Инъэ, ялгыттэнмавма, очоча ынпыначгын ивнин: «Павъеельой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэйгулетлин.
Нъыгитэткы, миӈкы таӈыткэвынвыльын».
Амкоргавык Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгийӈкы нэвииӄин ӈэлвыл.
Павъе янор таӈавъеткынка нытваӄэн.
Ръэнут чимгъуу нинэлгыӄин.
Мэсӄээӄын вак иниквъи: - Мачвайынрэ мынтэгрэт.
Ынпыначгын нывилгъи Еначаӈӄач, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыльунэт пойгын ынкъам эйӄуйгыкыльын валы.
Еп а'ляйпыкыльэн?
Гыролмакы мэлгынвык нынэнтытваӄэнат амӄачгыпы вальыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэральын нинэлгигым – ӄымэглюур тъыпириркын.
Люур ынпыначга таӈавэтываӄ иниквъи: - Гиину лыӈык – ӄыпиригын.
Ынӈин эвма ынин ӄулиӄул ӄынур мэлвиврэльэтыльын.
Тиничгытэтык: пэлӄэтыльэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
- Нэмыӄэй яаёлӄыл ынан, - о'пторатвак мэрынрэӄэй тытатлыӈын Павъе.
- Нымэлӄин пууръэтык, - иниквъи ынпынчага.
Авъеткынка нытвайгым.
Опопылым Павъе рамынноӈэты иквъи: - Ӄылпууръэтгын оттывалята.
- Нымэлӄин?
– эминичгытэтэ гэнъэтлигым.
- Ынӈин итык атайыӈкыльэн, - нинэрэнчичевӈыӄин гым: тотъыо'равэтльайгым ынпыначга.
Ынан мленин ӄырговыргытъол, инэйылгъи: - Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылельын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
- Выквыт льуркынэт?
– этъоӄааӄын вак Павъе ӄолентогъэ.
– Пэнъёлгываны лыгэракэн.
Ӈаанкы-ым,- кэӈунэӈэтэ рыкалыровнэнат лымӈэ ӄутти выквыт, - энаальэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: о'тчой тэленъеп – пэнъёлгывыквыт энмэч нутэсӄычыкутгъэт.
Вачаӄ Павъена лёӈынтыяата ынӄэн кытооркэн вагыргын, мэлӄынур айвэӄай ытлён ынкы гатвален.
Пыкэрыӈӈольын вездеход мытъягнагъан.
Морыкӄача нывилгъи.
Парэлявтыльын а'ачек-тылечьыткульын ынкачыкойпы у'рэквъи.
Павъенпыначгын пынлёнэн: - Иван Григорыч, миӈкы мытрэткивы?
- Ӄоо.
Вэчьым ӈутку, а'?
– ынкъам Павъе маёлгыӈӄачагты лылепгъи, мэӈӄо ӈан гынмылӄэй мыттэгрэнмык, ынӄоры мынгынэлёгты рыкалыровнэн ваны моргынан вэтчатваё.
– Ныкырыӄин, ныркывӄэн.
Гимлылин, ымы оӈалын чымче.
- Ынӈаталӄун –ым, - пэнтыӄанма орвычыкойпы ӄолентогъэ а'ачек – таӈанольатынвык мытынвил!
– ынкъам морыкӄач вакъогъэ, таӈарычгатгъэ… - Ӄыруӈэлӈыги, - иниквъи гым Павъена.
– Мури виин мынманэгротватыркын.
Ӈэлвыл нытлывалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «спидола», чама ръалёӈ нэнаалёмморэ ӄулит ынкэчыку вальэн пычвэтгавыльэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэльё урвилетыльын э'йӈэнэӈ – ныръэӄин нымэчлевтынилюӄин, ӄынур рэтипъэйӈэӈыльын.
Тэймэвык ыныкы.
- Энмэч эмтынэквъи?
– энамӈылёгъэ ынан.
Тыльун рынрыё танрынӈыё рыннымэл ы'мэльын уттытъул, ӈыраткынык-ым – мэнигтъул.
Ръэнут ӈан ынӄо ныннупэтӄин, малпынвынтывытрын нъалянтатӄэн.
«Малвалы», - тычимгъугъэк.
- Вынэ нылвавэгым йылӄэтык, - вакъомa точгъан Павъе.
Ынпыначга мэнигытъуле рычымӄатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныкӄач вальын.
Рымкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
- Колё, мэй, гувэтлин!
– мачӈынваӈэгты тъынин чайкокйыръын, ынӄоры аймыёлгын пиринин, ынкъам таӈавэтываӄ энэвыӈӈогъэ: - Эвыӈан-ым ръэнут мыгчимгъуу лыӈыркын ынкъам лывавыркын йылӄэтык.
Ӄэйвэ?
Ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле и'рнин.
Рочыӈкы вытвытык улвэквъи.
- Мытэквэтыркын, - нивмык мури ӈирэргэтри а'ачека ӈытольа ӄол манэграчыкойпы.
Ытри рыюлӄытыльын ӈалвылегты тылигъэт.
Чайкок гититлин.
Э'квыргъам еп лёнчаёмгольыморэ.
Ӈэлвыл эвиилиьын ынпыначга рамынноӈэты, лыляӄэргэты нинэтэӈгитэӄин.
Вытку о'пторатвак вэтгавымгогъэ, мэрынрэ: - Гаймаӈэн тымӈалколяӄ ымы тымӈэтвама ӄутти вагыргын ӄынур гэмэчльутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
- Валы, - таӈъораӈ точгъан ынпыначгын.
- Валы?..
Ръавалы?
- Маёлгыткынкэн, мэлгынвыкэн.
- А-а-а… Мытчаёмгомык.
Павъе нэмэ таӈавъеткынка нъэлгъи.
Ытръэч льулюӄэтыльын чай нэнаалёмэгым.
«Ынан-ым ръэнут чимгъуу лыӈыркынин?
Иа'м ытлён нэмэ гакватковэтгавыӈӈолен, эчги гымнан тыпытӄынкэтъоӈатын валы?» - ынӈин чемгъотвагты нинэгитэйгым чаёльын Павъе.
- Ӈэлвыл амэчатгъэ, - рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пырӄартэ, маёлгыт эвыр и'и'н нылелелпэраӄэн.
Нытымгэтӄин.
- Инъэ нэрэрэнӈын, - рымагтэты нывэтгавӄэн Павъе.
«Ынӄэн гымнан лыги, - нэмэ тыгитэгъэн ытлён.
– Тэнъытръэч люнчичевэ, рэӄъум ынӄэн тывыркынэн?» - Вагыргыт о'птыма ныватычьата итыркыт, эмэлкэ ӄутти мытпытӄыльуркынэт.
Энвилкэ вагыргын ымыльэты тылеркын, - Павъе панэна амынан нывэтгавӄэн.
– Ымы гыт нэмэ эмнуӈэтгъи.
Ӄэйвэ?
- А'тав ӈутку тъотпускытваркын.
- О'ратнотагты амыглёта, - таӈъораӈ ынпыначга нэнанвэтгаатӄэн: - Амгынан?
Ройыръын-ым э'ми?
- Еп аӈавтыӈкыльэгым.
- А'нӄагыргын.
- Гэръэлин-ым янръалявылё вак?
- Гымнин ытлыгын нивӄин, энмэн гамгао'равэтльэн вальылӄылтэ ӄаат, ройыръын, чимгъун.
Гыт-ым аӄаакыльэгыт, лымӈэ эӈэвкыльигыт.
- Ынанъаёк тырэльуӈын ӈэвысӄэт.
- Ӄэлюӄ-ым.
Ӄаат-ым итык гыныкы раӄылӄылтэ: ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэльуӈын.
- Ӈутку, эмнуӈкы а'ӄальоӈ, - чит а'тав тивын.
- Чинит мури тъэрӈэвысӄэтыльу мытытваркын.
Гуйгук этъопэл рэльуӈын тумгылӄыл.
А'тав ӄыгагчавыркын раӈавтыӈык.
- Йъэливэн вынэ калеткоран чимгъуу мылгыркын, гынин ытлювъёӄай мынкэлиткувыркын, Иван Григорьевич, - ынӈин тивын ынпыначгын.
- Гэ-гэ-гэ-гэ, - мэрынрэӄэй люур танӈыткольатымгогъэ ытлён, ӄынур коргавыльын.
Тааӄомгогъэ, ынӄоры иниквъи; - Ӈирэмури ыннаныӈ нинъэйвыткульу мытитыркын, эмэлкэ кынмэйӈэвыльу.
Гым - ӈутку, ӈэлвыльык, гыт-ым – гуйгук, калеткорак.
Ӄэйвэ?
- Мытив-ым, - а'тав лыгэн ынӈин точгъан.
- Тэӈытръэч гыт лывавыркын!
– инивысӄычетгъи Павъена.
- Люнчичевэ тынтыркынигыт… - Ӈаныӄон-ым!
– чывинин гымнин вэтгав.
– Гымнин экык Сергей льэлеӈкы кытур отпускыма интернатык рэрэсӄивлин.
Э'рыкут экык ынан гаранвэтвавӈылен тэмурыгӈэ.
Лывавнэн.
Тивыркынигыт: гынан лывавыркынат рыгъюлевык мургинэт кмиӈыт, гымнин ытлювъёӄай тэмурыгӈэ вэтгавык, - инэтэӈгитэгъи ынпыначга.
– Вэлерӄунэвын гымнин экык Сергей еп амӈыроотӄав классык кэлиткуплыткульын тынэмнуӈэвын.
А'нӄагыргын, чит галвавыӈӈолен гымыгрээн талыгъоравэтльаӈа вэтгавык.
Ӄэтэв тынрагтатын.
Ынраӄ-ым ынин экык, гымнин ытлювъёӄай энмэч яврэна тыранӄонпыӈрагтанӈын, - вэтгавыплыткогъэ Павъе.
- Ӈроӄав класс плыткук?
- Гэръэтлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтльэн йилыйил нэныгъюлевыркын.
Ӄэйвэ?
- Вынэ ымы рымагтэты нэгъюлетыркын.
- Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыльо рэнъэлӈыт.
- Ымы русильымил таӈвэтгавыӈ.., - тэвыӈӈогъак.
- Русильымил… Вынэ, мэй, русильын йилыйил гымнан эплыгъюлеткыльин.
Тыралвавӈын гымнан тэӈнинъэйвык ытлювъёӄай, ыныкит мэйӈэтык ӈэлвыльык рэрэнъэлӈыгъэ.
Этъопэл игыр, еп ӈинӄэю, мурык нынъэлыркын.
Ӄымэл-ым пэтле рычичевнинэт ӄорагынрэткэнат вагыргыт, мургинэт вэтгавыт, ӄынур ӈан, ръэнут ы'сӄэӄу, ваӈӄасӄор, пээчвак, эквэв, ӈойӈываал, явэлгын… Малямгымнан ытлювъёӄай ӄорагынрэтыльо тырэныгъюлевӈын, - вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чычеткин йильыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткольык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыр кальэлявылё титыркын… Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытльэн льулӄыл тыльоӈӈогъан.
Гымык и'ӈымчульын… Ковлёкы вальын… И'ӈкэлильын, ымы ылпыт гэкэлилинэт.
Ытльата энэвыӈӈогъэ: « Цатан, цатан, ӄыпаагэ виврэльэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» А'ӄантыяатыӈ ынӄэн кытооркэн ы'лёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыльигым.
Тэӈвэнлыги гымо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыльын ёмромкычыкойпы.
Эмчеӈыттэтык койӈын-оонъыёчгын тынэрэтысӄычетын, яраӈӄачагты тыгынтэвык.
Тытлыгъак ёрочыко кытгынтыпкэрык.
Нэлгэ тиниргиӈэтыльэтык.
Авъентока нытвайгым, нытаӈпалёмтэлегым – вэчьым инэвэлеркылеркын рэӄэ?
Ынӈин тывалёмын: «Рэӄи?» Мэткиит точыткогъак: «Кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… Пэтле, ӈэргэрръук, мури, ӈинӄэймури, мытчейвэквэт гойгогты, мыткалеткорантамык.
Эквэтыльымури яральа ныгитэмури.
Эргытэгнык гым тытаалгылятык.
Ярак ӄача панэна нууйъэтӄин ӄол о'равэтльан.
«Ыммэмы», эмӄэлелвынэ тивык ынкъам ынкэӄэй о'птыма тывалёмынат ынин вэтгавыт: «Ӄылетцын, ӄылетцын, Эрынӄуӄэй».
Ынӈин гым нэначагчечаӈӄэн ытльата, Эрынӄуӄэйыну нинэлгыӄин.
Калеткомгок, титэ русильымил напытвыныннатгым, Эрынӄу эвыннынну пэлятгъэ.
Нытаалгылятэгым, ынӄэнаӄаегым вай нылиӈвитэтигым: ейвэчу нинэлгигым амынан пэлятыльын ытльаӄай… Льэлеӈкы гэкэӈэ гэпкитлин ӈалвыльэпы ынээльын.
Ынан рымӈылявнэн ӄонпыӈакватыльын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэтлыгӈэ, мэӈин гэпэлӄэтлин гым еп элвэтиӈэтыльыӄэю вама».
Ынӄоры масӄонпыӈ рагтык ӈалвыльэты ныглёйгым ыммамана, масӄонпыӈ рэто нинэлгигым ыммэмэн ӄулиӄул, льулӄыл… Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: чымӄык вагыргыт эмэлкэ гэпытӄыльутэ, гапытӄыяата?» - ынӈин чемгъотвагты тыйылӄэтык пэнъёлгык ӄача.
Вакъотвальык, тэминӈэтыльык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи: - Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвральатык – нинэнригым тынӄымэлгынвакэн валы, тэкэмынӈин пэральын.
Ытръэч-ым гыйӄуйгыльын… «Павъена пиринин пэлӄэтыльин валы?
– тиничгытчимгъугъэк.
– Лымэвыр ынан инэйылгъи чиниткин, тэкэмынӈин вальын, эмивык, ӄээӄын рэегтэлгъэ ынкъам виин раӄылӄыл пэлӄэткин валы?» Гэмо гымнан ынӄэн ӈоткатагнэты.
Ынӈэнъылё мури Павъе ӄаантальо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи: - Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
… Павъе гынмыеп ӈалвыльэты нылеӄин, гым-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэльуйгым: «Миӈкы, нэмыӄэй ӄол маёлгык, варкын гымнин ытльаӄай.
Ӄэйвэ эты ӄулин ынӄэн ваны тырэльуӈын?» ГАНЫМЫТВАЛЕНАТ ГАТВАЛЕНАТ ЯТЪЁЛ ЫНКЪАМ МЭЛЁТАЛГЫН Ятъёлын яран'ы гатвален тинтинин.
Милютин-ым итк'илгын.
Ынрак'-ым ятъёла тэнн'у лын'ынын'онэн мэлеталгын: - Гымнин яран’ы тагныкэрык'эн, гнин-ым вуск'ымчыку вальын.
Элервугъи ятъёлын яран’ы тылгыгъи эрыкут-ым Ятъёл таарон'ын'огъэ мэлетагты: - Ивкэ гынык ярачермэты вэлер мыльк'ытгъэт, Милютэк'эй.
Милютэтэ татлыгнэн: -Вынэ к'ырым; гнан-ым гымнин яран’ы воск'ымчыкомаро нинэлгигыт чама тэнн'у нылгыткуйгыт.
Вэты ятъёл арак'атын'огъэ: - Инкун вэлер ярачермэты нъывэтгыльавнэн.
Эргатык нэмэ ятъёл арак'атын'огъэ ин'к'ун тыллыкагыргэты, нъылк'ытгъэн.
- Вынэ к'рым!
Гыт-ымн'ан нытэнн'ыткуйгыт гымык ярагты.
Ятъёла нинэтэнринн'ын'к'ин чама нъарак'атк'эн Ятъел к'ынвэр мэлеталгын вэтгыльатгъэ, ин'к'ун ытлен тыллыкагыргэты нъылк'ытгъэн.
Н'рак' ылён'эт галак ятъёл пчан'эты эвын'н'огъэ: - Милютэк'эй, ивкэ кинэнрэск'ивэтыркын ралковты.
- Вынэ к'рым крэск'икви: гыт-ым н'аннытэнн'ыткуйгыт.
Нъарак'атръок'эн ятъёл ин'к'ун милютэтэ Нъынатвынэн ятъел.
К'ынвэръым милютэтэ ратвынэн ытлен.
Лымн'э к'ол ылён'эт галак луур вай ятъёл арын'ан'н'онэн чинит ярайпы мэлеталгын.
- Алва к'ынногэ ягнамчайгыт!
Тъэнк'этыркын гынык рээн вак.
Ынн'ин-ым рик'укэтэ рнэнин мэлеталгын.
Вакъотван'н'огъэ наргын мэлеталгын ынкъам тэргатын'н'гъэ.
Мэрэгтыван'н'огъэ чинит егэ.
Луур вай мэн'к'о ыттъыт ръэлагалягъат: - Тяф-тяф!
Йам нытэргатэгыт?
- К'элюк'-ым ятъела гинэннэлин гымык ярайпы.
- Гыт к'паагэ тэргатык.
Ытлен моргынан мытрэннэн'ын.
Ярагты кытгъэт: -Тяф-тяф-тяф!Тавтаватръоат ыттъыт.
К'ынтогэ мэлёт ярайпы к'рымэн гынин яран'ы!
Ятъел пэнъелгыткынгыпы эвын'н'огъэ: - Трэлк'утыск'ычэтгъэ!
Трэпин'куск'ычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллан'ыт!
Айылга ыттъыт гынтэквъэт.
Мэлеталгын нэмэ тэгын'н'огъэ н'аргын.
Чинит егэ нымэрэгтывак'эн.
Луур вай мэн'к'о галян'н'огъэ ины ынкъам пынлёнэн мэлёталгын: - йам гыт нытэргатэгыт?
- К'элюк'-ым гым ятъела чинит ярайпы гинэннэлин.
-К'паагэ тэргатык милютэк'эйигыт.
Ынанъаёк гымнан трэннэн'ынытлён.
Ины ярагты к'ытгъи милютин, ынкъам к'ъолан'н'огъэ: - Уыыы… уыыы… Ятъелегыт, к'ынтогэ ярайпы милютин!
Ятъет пэнъёлгыткынгыпы эвын'н'огъэ: Трэлк'утыск'ычэтгъэ!
Трэпинкуск'ычэтгъэ!
Траналгытъайытчайвыгыт.
Ытръэч нэлгытьулти гынин гамгараеквэ рэриллен'ыт!
Айылга ины гынтэквъи.
Мэлеталгын нэмэ тэргын'н'огъэ.
Луур льунин милютэтэ кэйн'ын тылельын: - Милютэк'эй, йам нытэргатэгыт?
- К'элук'-ым гым ятъела чинит ярайпы гинэннэлин.
- К'паагэ впэргатык.
- Ынанъаёк гым нантрэннэн'ын ытлен.
Кэйн'ын ярагты к'ытгъи милютин ынкъам кнъайн'ан'н'огъэ: - Ррр…ррр… К'нтогэ эк'ылпэ милютин ярайпы ятъел.
Мэчичъу ятъел пэнъелгыткынгыпы тэнанайылгэты эвын'н'огъэ: - Трэлк'утыск'ычэтгъэ!
Трэпин'куск'ычэтгъэ!
Траналгытъайытчайвынтык.
Ытръэч гынин нэлгытьулти гамгараеквэ рэриллеръун'ыт!
Кэйн'ын айылга гынтэквъи.
Нэмэ тэргын'н'огъэ мэлеталгын.
Луур льунин Тлельын к'легтанн'ыгатлё, нинимтик'ин нак'ам въэйылвинэн'.
- Ку-ка-ре-ку!
Милютэк'эй, йам нытэргатэгыт - К'элюк'-ым ятъёла гинэннэлин чинит гымык ярайпы.
К'легтанн'ыгатле к'ытгъи ярагты милютин.
-Ку-ка-ре-ку!
Чейвэтылеркын Челгы плак'ыльэгым Тимтиркын гымнан въэйылвинэн': въэйылвинэн'этэ трэчвиткуйвыгыт.
Энмэч пэнъёлгыткынгыпы к'увмриги!
Валёмнэн рэк'ын ивыльын танн'ык'лекгатле ятъел Айылгыръоэ ынкъам иквьи: - Тавэръэпыркын… Нэмэ танн'ыклекгатле к'олентогъэ: -Ку-ка-ре-ку!
Чейвэтылеркын Челгы плак'ыльэгым Тимтиркын гымнан въэйылвинэн': Трэсвиткуйвын'ын гымнан ятъел Энмэч пенъёлгыткынгыпы к'увириги!
Валёмнэн ятъёл арэк'ынивыльын, айылгыръогъэ Ынкъам иквъи: - Тавэръэпыркы… Нэмэ танн'ык'лекгатле к'олентогъэ: - Ку-ка-ре-ку!
Чейвэтылеркын Челгы плак'ыльэгым Тимтиркынгымнан въэйылвинэн'; Въэйылвинэн'этэ трэсвиткуйвыгыт.
Энмэч пэнъёлгыткынгыпы к'увириги!
Ятъёл айылгэты эвын'н'огъэ.
- Тэръэпыркын… К'легтанн'ыгалгатан'рочаивнин: -Ку-ка-ре-ку!
Сейвэтылеркын Челгыплак'ыльэгым Тимтиркынгымнанвъэйылвинэн'.
Ятъелтрэсвиткуйвын'ытвъэйлвинэн'этэ.
Эк'ылпээнмэчпэнъёлгыткынгыпык'увириги.
Амайылга ятъёл эк'ылпэ пэнъёлгыткынгыпы вирин Ынкэ к'эйгынтэквъи.
Мэлёталгык'ай ынкъам к'легтанн'ыгатле чеэкэй нымытван'н'аат.
Ръэв ынкъам к'ораны Ан'к'ачормэпы нылек'ин к'оран'ы, ръэв-ым ан'к'айпы нык'олен- ток'эн: - Китак'ун мынтэйкэвмык.
Мэн'ин эплеэн арман' вальын!
- Ээ!
Мынтэйкэвмык!
- очыткогъэ к'оран'ы.
К'оран'ы тачаанн'ыгъэ въэе, ръэв-ым - мыргота.
Нэкылвынэт чааттэ.
К'ората чаат ръомравнэн, ръэвэ-ым мыргочаат кылтынин н'ойн'ык, ынк'о а'рэчетыткогъат - ръэв ан'к'агты, к'оран'ы-ым амнон'эты.
Ръэвэ ан'к'ы нэнанпэглявк'эн н'ойн'а, ытръэч лымынкыри мимыл нэтчетыръок'эн.
К'оран'ы рыпэт нутэргычыку гэнъэтлин, вэнлыги ныкытъыматк'эн.
Люур тылпъигъэт чааттэ.
Ръэв ан'к'ачыкотгъэ, к'оран'ы-ым амнон'эты рин'эгъи.
Ынкэтэгнык к'оран'ы эмэмнун'кы ван'н'огъэ.
Пипик'ылгын ынкъам и'н'ыпчик' Энмэн.
Гатваленат пипик'ылгын ынкъам и'н'ыпчик'.
Пипик'ылгэ ивнин и'н'ыпчик': - К'аймыгэ.
- Трэпылк'этгъэ, - очыткогъэ и'н'ыпчик'.
- Умкык к'инэнрэтгъи.
- Трэлпиквъэ, трэтэргъэ.
- Ытлыгин лилит к'ыйпыгынат.
- Э'тки тратъайытчан'ынат.
- Ынан ытльата рэннигнинэт.
- Гэвылк'этлин титин'ы.
- Ытлыгык варкын пынаквын.
- Пынаквын гъэк'эрэлин.
- Опопы к'ырэмкичиги нымэты.
- Ии, вынэ мырэмкичик.
Пыкирыльын рамкэпы и'н'ыпчик' пынлёнэн пипикылгэ: - Рэк'э-ым гэначъэлен ыргин яран'ы?
- Ы'ттъынэлгэ.
- Утъымыт-ым рэк'э гэтэйкылинэт?
- Ы'ттъин ы'ттъымэ.
- Рэк'э-ым гэтэйкылинэт тэврит?
- Ы'ттъыгытолк'ыля.
- Чоттэ-ым рэк'э гэнатыеленат?
- Ы'ттъыналгын'ойн'а.
- Рэк'э-ым нык'амэтватк'энат?
- Ы'ттъыйиле.
- Рак'ытк'ынык-ым нувик'инэт?
- Лявтъыттъымыткынык ы'ттъин.
- Мин'кы-ым игыт нымным?
- Гэлвылин.
- Э'ми-ым игыт йынйын?
- Иле гэттулин.
- Э'ми-ым илиил?
- Пычик'этэ гэлпылин.
- Э'ми пычик'эт?
- Гэрин'элинэт.
И'ны, вэтлы ынкъам кытэпалгын Ынпъэгычгын гачакэта ялгыттэнмаквъэ.
Кэтэм ынкыым пыкиргъэт н'эвгилильыт вэтлы ынкъам кытэп.
Ныгнатк'эн чакыгэт и'гины.
- Еттык!
- и'гэ ивнинэт рэмкыльыт.
- Ии, - очыткогъат н'эвгилильыт.
- Како вынэ.
Гым=ым ныялгыттэнмавэгым.
Люур=ым ринэвинрэнн'ытык.
- Ии, - гаглёчыткогъаt рэмкыльыт.
Ялгытгъат.
Таран'гъат.
И'ны иквъи: - Вэлв-игыт, к'ун'элги.
Мынчайпат.
Вэлвэ рэннин ыннэн уттытъулк'эй, pытрилнин тыллык'ача, ынк'о рылыск'эквъэ.
- Уттырэтгъи?
- пынлёнэн и'гэ.
- Ии, тытлык к'ача тытрилын.
И'г-э гитэск'ивнинэт, уйн'э!
- Э'ми=ым ун'инэн'?
Н'ытогъэ вэтлы, рыкалыровнэн вырвык'ай, ынан ратъё.
- Кыттъаръав гун'элигыт, чамъам мытрачайпатгъа.
- А'м тылвачайпатык мэчынкы.
Ынн'ин ивыплыткук вэтлы нэмэ рылыск'эквъэ.
- Мэн'ин к'ээк'ын рун'элгъэ?
- пынлёгъэ и'ны.
- Гым тырун'элы.
- иквъи кытэп.
Кытэпа рэннин он'энан'айн'ын, лыгэн йык'к'ай=ым гатампъаленат уттыт.
Ынкы иквъи и'ны: - Ынн'атал нымэйын'к'ин тэн'ун'инэн'.
- Гым нэмык'эй гагтон'алегым!
- иквъи вэтлы.
Чайпатымгогъат, вэтлы=ым атчьатгъэ.
- Чайкок рититгъэым, к'инэныгъеквытык!
- иквъи атчьатыльын.
Эчги чайкок ититгъи, ымылпа ымыльо гэлпылин нэнтыгъэн и'гэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иа'м люн'ыныгъевэ инэнтытык?
алымы тивтык.
- Лён'валёмыльыморэ.
Инъэ и'ны иквъи: - Микынэ н'эвъэну рэлгын'ыркынин гымнин чакыгэт?
- Гымнан!
- к'улильыръугъи вэтлы.
- А'м вынэ гыт нъэк'эмигчиригыт.
рэнк'упк'увъивн'ын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- К'ылгыгын.
гыт ныгпийгыт!
- иквъи и'ны ынкъам йылнин чакыгэт кытэпагты.
Тэргыръогъэ вэтлы ынкъам рин'эгъи амнон'эты.
Пипик'ылгын ынкъам рэк'окалгын Эмнун'кы гатвален пипик'ылгык'эй.
К'ол итгъи нывакъотвак'эн пипик'ылгын пэнъёлгык к'ача, нычайпатк'эн, нэнъатчак'эн рэк'окалгын.
Рэск'иквъи рэк'окалгын.
Пипик'ылгык'эй ик-въи: - Етти!
- Ии, - очыткогъэ рэк'окалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэк'окалгын анн'энайпыгъэ, энмэч чит эквэтыркын.
Пипик'ылгык'эй чен'ыттэтгъи, ин'к'ун рэмкыльын рантогъа, вэтгатгъэ: - Ытръэч=ым мин'кэмил мытрувичвэтгъэ?
- Мынпин'к'учит!
Пэн'кочетымгогъат.
Рэк'окалгын гыргоча пин'кугъи.
Уйн'э вагъэ пипик'ылгын.
- Кита мынтэйкэвмык!
- иквъи рэк'окалгын.
Рыттэлнэн рик'укэтэ пипик'ылгык'эй.
Аны к'ол ганн'энайпылен.
Юуск'ыченнин рэк'окалгын гыткайпы.
Елырачвын'гъат, мэн'ин арман' вагъэ?
Лён'вэтгата, к'оо.
Пипик'ылгын иквъи: - Кита ынръам мынатчычет.
Микынэ рэльугнин к'ол - ынк'эн рэрмэлтэтгъэ!
К'ээк'ын елырачвын'гъат –ипэ мэн'ин ы'ттъыёл ратчыгъа.
Рэк'окалгын арман' вагъэ - ы'ттъыёл ратчыгъа.
Атчыгъэ, налгын'ойн'-ы-н=ым н'аргынон'к'ач вагъэ.
Пипик'ылг'э н'ойн'эпы йытонэн атчыльын.
Ынк'о пипик'ылгык'эй атчыгъэ.
Рик'укэтэ гынонъылён'эт к'ырирнин атчыльын, ынк'о иквъи: - Вэлет аны к'ык'олентогэ!
Пипик'ылгын очыткогъэ: - Гым н'утку!
Рик'укэтэ пэнрынэн к'олентольын, к'ол=ым энмэч уйн'э.
Нык'оленток'эн атчыльын, нак'ам нэмэ ынкы уйн'э.
Лымынк'о: н'отк'энайгым.
Рэк'окалгын нэнарэрыльатк'эн, к'ынвэр пэк'этатгъэ пэнъёлгык к'ача.
Рыпэт га-ел-ы-нто-лен, ынк'о ик-въи: - Калырогъэ, - гыт эрмэлтэтгъи - иквъи рэк'окалгын пэпэк'ылгэты.
Мэлёталгык'ай ынкъам кэлы Мэлёталгык'ай омкычыкогты ы'ск'агтакватгъэ.
Амравырон'а ынкъам эмрувичвэнн'э.
Ытльата ивнин: - Ынн'э арыроватка, ратымн'эквъа.
Овэчванма милютк'эе рытыяннэнат ытльэн вэтгавыт, йык'унтэтгъи.
Ипэръэнут ныльунин: вытвытк'ай, пчек'алгык'ай, ныгъёчгын.
Овэчвыльанма гэмо лыгнин нотаргычыкогты аратгыргын.
Эрэтгъи катамкальарагты.
Э'к'экэлы нымыльотъолёк'эн, ымы рэмкыльын ынк'энойгот нинэнтык'ин.
Виврэльыръугъи мэлёталгык'ай, ивнин кэлы: - Гымнан инэнукыльигым ынк'эн тэкичгын!
- Ръэнут-ым нинэнуйгыт?
- К'оратъол, - амвыета иквъи мэлёталгык'ай.
- Ев-ев, амнон'эты мык'оранмырэргъак!
- кэлы н'ытогъэ рыногыргэпы.
Эйпынин.
Чэн'ыттэтгъи мэлёталгык'ай, тытлырэрын'н'огъэ вуск'ымчыку.
Лываквъэ н'ыток.
Люур льунин майн'оттийн'ын, апак'атлыръэргъэ ынкаткыната, льунин патгыргык'ай, н'ытогъэ ынкъам гынтэквъи.
Рагтык кэльэтэ к'ырирнин мэлёталгын, к'элюк' гаоратъолратлен!
Кылельэквэтгъи.
Гынтэв ыльын ыпылк'ыле к'ымэк кэльэтэ нэнайъок'эн.
Люур тылянвык милютк'эе льунинэт галгат.
К'улильыръугъи: - Галгаторэ!
к'инэвинрэтгыткы, кэльэтэинэрэну- н'ыркын!
Ыннангалгата рилгин'кы ратчын'аннэн мэлёталгык'ай.
Кытгынтыпкэрмэч кэлы пынлёгъэ: - Э'ми мэлёталгын?
- Омкычыкогты гынтэквъи.
К'ол гатле иквъи: - Мывинрэтгыт энарэрык!
- И-и, вынэ!
- К'ын'элк'икви гымыгк'аптэтнынык.
Кэлы вакъогъэ, гатле рин'эгъи.
Лыгэгырголятгъэ гатле, рыпэт йъык рымагтатгъэ.
Аны ынк'о рэнтычганнэн кэлы!
Анн'энакальайн'ынэн ытръэч гыткат нотаск'ычыкойпы нывытрэтк'инэт.
Игыт ынк'энын гыткат вутичгу к'орак ынкъам ы'ттъык итыркыт.
Нанрагтатын галгата мэлёталгык'ай ытлыгырыкы ынкъам апагты.
Вэтлы ынкъам мэлёталгык'ай Ныралечетк'эн вэтлы эквын'айгыпы.
Рилымлегъи, выкво ралегъэ ваамэты.
к'ивъемимлывээмэ рылыпляннэн вэтлы.
Люур вээмчурмык льунин мэлёталгык'ай, титэ ынан ръаа'въевыё.
Гантыятленат, к'улильыръугъи: - Энаральэгыт!
Аны к'инэвинрэтги, тырэпылк'этгъэ... Милютэтэ ымын' люн'гитэтэ рыннин э'йн'эвыткульын, номчеэръыномакавк'эн.
Гагтаморатлен ярагты мэлёталгык'ай.
Ытлья гъоптычайпатлен.
Начайъайн'авынат энаральыт.
Ымыльорык нанъяк'эн ун'этльэн.
Энаран'ав, ытлъя вэлвин пынлёгъэ: - Ванэван микынэ ныльунин гымнин экык?
Ымыльо иквъэт: - Ванэван.
Люнльутэ.
Ытръэч мэлёталгык'ай иквъи, энмэн ынан льунин рамкэты эквэтыльын вэтлы.
Атчьатык мэлёталгык'ай иквъи ытльагты: - Эргатык мынъялгынмык.
- Алваванвык к'ырым вэлвэ ы'нынтэрмэчьын'эквыт.
- Гымнан э'нк'у тылгыркын гитэк вэлвин ытлъя.
Ялгытгъат.
Эчги въик, Украинак гым К'энамайынлятык; Мачынан нитгъэн маёлгын Ванво въийылк'этык, Ун'к'ун ынк'о ергыт, энмыт Мэчынкы к'онпы льук, Тан'валёмы Днепр-эрмэчьын Э'йн'эльын имъэлюк... Эчги Украинаеквэ Рэйк'ыпыльыльэтгъэ Эк'эльин мутлымул, -ынкы Вытку тырэлк'утгъэ, Тырэюгъэ... ынкъам этын И'и'н траванлян'ын Йылынво гымыгнотагты Тэн'ычьын вагыргын.
Майынляплыткок, вутилгыт К'ынчимиръэквыткы; Э'к'эльымутле и'вчимгъут К'ылгинэрмэквыткы.
Ынк'о гым майн'ыройыръык, Торъечьамвагыргык, Нытэн'ъэв к'энакэтъотык Кычьымвэтгаквыргык.
Ятгыргын.
Увильын Панечев Увильын Панечев эӈинкыльин, ытръэч эвын ӄонпыӈ ныкорыӄэн, наӄам йъарат этлы эмӈэлюльэткыльин, ытлён нунтымнымӈэлюӄин.
Эʼквырга-ым ынан чиниткин мигчир тэнлыги нинэлгыӄин.
Нытэӈӄинэт тэйӈэтти етъаӈ нинэтчыӄинэт, ӄэйвэ ымы тъэрылтэтык ыпатъёлӄылтэ.
Вэнлыги тъаркэнайпы таӈамчачагты тэйӈэтти нинэнтыӄинэт.
Ӄымэл ӄонпыӈ ынныӈыттыльыт ванэван нъэнӄэтынэт ӄамэтвак, энмэч ӄонпыӈ нэнаарванляӄэнат.
Амынан ыннээн рук нутгинэнкытчирэвӄин, наӄам ӄол нынтыӄин нынкимэлтэтӄин кимитъын ривлык, ынӄэната Панечевына амыннэпы нэнатайкыӈӈоӄэнат амалваӈ вальыт ыннытэйӈэтти, эʼквырга-ым панэна ынныӈыттыльыт ныӄытчирэӄинэт эмыннытъуле тэйӈэтык.
Тэгъеӈу нытчыӄинэт ӄутти роолӄылтэ.
Ӄол рыннинэт ынныӈыттыльыт «рыгалгатъолёвнэнат».
Таӈымыльо ынныӈыттыльыт нылгэчачальатӄэнат ӄамэтвак.
Увильын нанъаӄэн, миӈкыри ӄун нинъыӄин.
Лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик.
Галгат-ым ынӄэнат ынӈот ганмыленат.
Ыннин ыʼттъымыт гамайынляленат амноӈэты Панечевына готкочьынтыватленат.
Ыннэнтыкэчьык нылгинымкыӄинэт йъаяӄыт ныкваӄэнат.
Лыгэн ӈэнку увильэ нэнаргоӄэнат ынкъам левытти нинэчвиӄинэт, иӈӄун ынныӈыттыльэ лявтэпы эвнэчичевкэ ыʼнынтыркынэт ыргинэт роёттэ.
Ынныӈыттыльыт ныӄамэтваӄэнат ынкъам ымӄамэтваӈэт нанъяӄэн увильын таӈгалгапатыльын.
Панечев-ым эмтэнӈэ нытваӄэн, ымыӈ ӈутку ытлён аʼӄачечавыӈ, ръэнут коргаво лыӈыркынин: эвытлым анъяткольэты коргавыркын лымэвыр тумгыт «галгатъолёльыт» тэнӈу лыӈыркынинэт.
- Ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты, ивнин Семенковына Панечев.
- Вынэ алымыӈ ынӄэн итык тэӈычьэтык эмытъэт тыранмыткоӈынат.
Ытръэч ивкэ Ӄэргынкаав нывинрэтыркын галгаӈыттык, ӄэлюӄ гымнан ӄутти нэналвавэгым йъок, йъарат нинъыӄинэт гынтэвык.
- Вынэ ӄынпэляквын ынкъам энмэч ӄэквэтгытык.
Ынныӈыттыльыт неводэты элкыгъэт.
Панечев-ым нонтымытваӄэн, ванэван ныгагчавын.
- Вайыӈӄэнат уткучьыт ӄырыгынэт ынкъам мынэквэнмык, ивнин Панечевына Ӄэргынкаав.
- Лёӈытъак уткычьэ мытрагалгаӈыттыгъа?
пынлёнэн Ӄэргынкаавына.
- Лыгэн мынлеркын, ынан рэльуӈын, татлыгнэн Панечевына.
Ытри эквэтгъэт.
Аны ыннъыттъымык колё йъаяӄ, нывакъотваӄэн.
Лыгэн йъаяӄыт нэнриӈэвынэт, Панечевына Ӄэргынкаав ивнин рамынноӈэты: - Ӈотӄэнат-ым галгат.
Мыноткочьынтыватынат ынкъам эӄылпэ мыныргонат лыгэн ӈутку, ӄынвэр рэвулӄытвигъэ, тырэкимылтэтгъэ увик.
Ӄэргынкаавына энэчгытэтэ ынкъам камчечавэты гитэнин Панечев.
- Гынмыл-ым руткы, мытив чачальаттык.
Эченур ынӈэ тумгыт ивкэ, иӈӄун моргынан мытнуркынэт вэнгалгат.
Эвын тэленъеп, нэкэм гытъанма, Ӄэргынкаавына йъаяӄыт нинэнуӄинэт, ынӄэната ытлён ванэван нычирмыӈэтын.
Энмэч вэтыӄун ытри «рагалгоӈыӈӈогъат», ӄоныры-ым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат.
Ӄэргынкаав «галгаӈыттыма», Панечев «ныгалгаргоӄэн», эвыр ынкы нэнарыгнарӄэнат.
Пылыткук, танъетъаӈ рытчыплыткук «галгат», рагтыгъат ынкъам Ӄэргынкаав неводэты янръатва ӄытгъи.
- Ыʼмто галготык?
Ӄынур ыннэн пынлёгъат ынныӈыттыльыт.
- Энмэч гынмылкинэк мыкыӈ вальыт мытынмынат.
Игыр мэчынкы ринӈыт, ӄырым мынӄэюлтэнмык.
- Ӄэлюӄ-ым ынанкэн ӈирэнлеӈу галгаӈыттытык, иквъи Нэнэн.
- Нинъыӄинэт галгат?
пынлёгъэ Семенков.
- Ынӈатал вынэ нинъыӄинэт, чама ныгыттэӄинэт атчык, рамынноӈэты татлыӈыткогъэ Ӄэргынкаав, эʼквырга-ым Панечев нылгининъыӄин, аʼтавынан пэнин мэрынрэ тылельын.
Тэӈэӄытликыльэ Панечевына таӈымыльо йъаяӄэн левытти ганыпъавленат.
Ынныӈыттыгыргын пылыткугъи.
Неводтэ нэгтынэт.
Ярагты тэнмавымгогъат.
Энмэч ымыльо эвиръыткут кунгасык гэйӈэлинэт ынкъам ытръэч нъатчаӄэн катер.
Люур Панечев миӈкыри рай гагчыръогъэ.
Аплёратвака рэннин левтъэтйивӄэй.
Ынныӈыттыльэ камчечеты ныгитэӄин левтыӈынрэтылын увильын.
Мэӈин люнчичевэ нитӄин, раӄынвы румэкэвыркынинэт йъаяӄэн левтыт.
- Ынраӄ-ым раӄылӄылтэ, рэӄу рэтынэт йъаяӄэн левытти?
энэчгытэты намӈылён ынныӈыттыльэ Панечев.
- Мытив-ым ӄыльугыткы, миӈкыри вальыт галгат торгынан нинэнутури ынкъам вэлерӈан-ым нылгэчачальатторэ, рамынноӈэты татлыӈыткогъэ Панечев.
- Ӄытлыги тагноӈ вальыт, ытръэч ынӄэн эӈинму лыгнин Семенковына, наӄам нинэгитэӄинэт йъаяӄыт, галяльыт.
Нотатомгэты Нивқинэт, энмэн, тэлеңкы титэмургин чит варат мэйңэльу вальын.Қорат-ым нымкъэв ныңэюқинэт,қорагынрэтыльыт кэтгутэ вальыт.
Игыр-ым ңэлвылти тъэрқэву нъэлгъэт,қорагынрэтыльыт ынпэву нъэлгъэт.Нэнэнэт эмлейвэ қоленотагты,вагыргын ройыръыкэн эвнэвириңкэ.
Нэнэнэт мургинэт, лыгэнитык,О’ратнотагты қылеркынитык!Ытльата қонпы нъатчаркынэтык.Қырагтытылятык, ок, вэты, вэты!
Мэлгынвыкэн валы Пын’ылтэл Инъэ, ялгыттэнмавма, бригадира ынпыначгын ивнин: «Павъеельой, вэчьым, тури Эрынк’у чейвэ нъиттык?
Ынанкэн н’отк’эн нутэнут гынан гэтэн’ыйгулетлин.
Нъыгитэткы, мин’кы тан’ыткэвынвыльын».
Амкоргава Павъе гагчавымгогъэ акваттэнмавык.
Волк’ытвэн’н’ок мытыйъон янрамаёлгык’ай.
Мытыттэтын.
Ынкаткынгыпы тэн’вытрэтгъэт Маракваамгыргочан’, эркыпн’ай, мин’кэгйин’кы нэвиик’ин н’элвыл.
Павъе янор тан’авъеткынка нытвак’эн — ръэнут н’ан чимгъуу нинэлгык’ин.
Мэск’ээк’ын вак ынан иниквъи: — Мачвайынрэ мынтэгрэт.
Еначан’к’ач ынпыначгын нывилгъи, ынан инэгитэгъи, ынк’оры кэн’унэн’этэ рыгйивэннин мэлгын.
Ынк’эн тытэн’гитэн.
Ынкы тыльунэт пойгын ынкъам эк’уйгыкыльин валы.
Еп а’ляйпыкыльэн.
Гыролмакы-ым мэлгынвык нынэнтытвак’энат амк’ачгыпы вальыт пылвынтычагъёчгыт.
Павъе авъеткынка нытвак’эн.
Ваалтаёчгэпы ынан йытонэн таак’, рыйыркэвнин рылгэ ынкъам мэлгынвык к’ача рытрилнин.
Нэмык’эй ынн’ин титык.
Павъе таак’омгогъэ.
Гымнан-ым нинэгитэйгым валы.
Ынн’атал гиину тан’пэральын нинэлгигым — к’ымэглюур тъыпириркын.
Люур ынпыначга тан’авэтывак’ иниквъи: — Гиину лын’ык — к’ыпиригын.
Ынн’ин эвма ынин к’улик’ул к’ынур мэлвиврэльэтыльын.
Тиничгытэтык: пэлк’этыльэ рыляйвыёттэ яанан’ат микынэ к’ырымэнат рывэтк’эвъёлк’ылтэ, к’ырымэнат пэрэёлк’ылтэ.
— Нэмык’эй ынан яаёлк’ыл, — о’пторатвак мэрынрэк’эй тытатлын’ын Павъе.
— Нымэлк’ин пууръэтык, — иниквъи ынпыначга.
Авъеткынка нытвайгым.
Опопылым Павъе рамыннон’эты иквъи: — К’ылпууръэтгын оттывалята.
— Нымэлк’ин?
— эминичгытэтэ гэнъэлигым.
— Ынн’ин итык атайын’кыльэн, — нинэрэнчичевн’ык’ин гым ынпыначга эйгулеткитэ вальэгым.
Ынан мленин гэтлян’выргытъол, инэйылгъи: — Вай, к’ырынн’ыгын.
Лёнрынн’а тынтын уттытъул, рыров тытрилын.
Тыгитэн Павъе.
Ынан кэн’унэн’этэ нинэныгйивэтк’ин гымыкы Маракваамгыргочайпы эймэвтылельын вездеход, ынк’оры тытан’валёмын тылечьывыргыргын.
Мыттэгрэнмык ваамчормэты.
Ынкэкин йынрыск’ык ынпыначгын нывилгъи.
— Выквыт льуркынэт?
— этъок’аак’ын вак Павъе к’олентогъэ.
— Пэнъёлгываны лыгэракэн.
Н’аанкы-ым, — кэн’унэн’этэ рыкалыровнэнат лымн’э к’утти выквыт, — энаальэн ралк’ан’ын.
Кытоор мури н’утку ганотваморэ.
Валёмык ынк’эн тычемгъон’н’огъак: о’тчой тэленъеп — пэн’ыквыт энмэч нутэск’ычыкутгъэт.
Вачак’ Павъена лён’ынтыяата, микыргин ынкы ралк’ан’ынвыт, мэлк’ынур айвэк’ай ытлён ынн’энвагыргэпы пинтык’этгъи.
Пыкэрын’н’ольын вездеход мытъягнагъан.
Морык’к’ача нывилгъи.
Парэлявтыльын а’ачек— тылечьыткульын ынкачыкойпы у’рэквъи.
Павъенпыначгын пынлёнэн: — Иван Григорыч, мин’кы мытрэткивы?
— К’оо.
Вэчьым, н’утку, а’?
— ынкъам Павъе маёлгын’к’ачагты лылепгъи, мэн’к’о н’ан гынмылк’эй мури ытлён мыттэгрэнмык, ынк’оры мынгынэлёгты рыкалыровнэн ванны, моргынан вэтчатваё.
— Ныкыргык’ин, ныркывк’эн.
Гимлылин, ымы он’алын чымче.
— Ынн’аталк’ун-ым, — пэнтык’анма орвычыкойпы к’олентогъэ а’ачек, — тан’анольатынвык мытынвил!
— ынкъам морык’к’ач вакъогъэ, тан’арычгатгъэ… — К’ырун’элгыги, — иниквъи гымо Павъена.
— Мури виин мынманэгротватыркын.
Н’элвыл нытлыгалытвак’эн манэграмкык ынкъам вездеходык к’ача.
Энмэч гэвулк’ытвилин.
К’ол манэграчыкойпы нурвилетк’ин «Спидола», чама ръалён’ нэнаалёмморэ к’улит ынкэчыку вальэн пычвэтгавыльэн.
Пэнъёлгыен’кы, ак’ытвэкэгты, ганвакъовлен пэн’ыткынык чайкок.
Пэнъёлгык к’ача нывакъотвак’эн Павъе.
Ынан малпалёмтэльё урвилетыльын э’йн’энэн’ — ныръэк’ин нымэчлевтынилюк’ин, к’ынур рэтипъэйн’эн’ыльын.
Тэймэвык ыныкы.
— Энмэч эмтынэквъи?
— энамн’ылёгъэ ынан.
Тыльун рынрыё танрынн’ыё рыннымэл у’мэльын уттытъул, н’ыраткынык-ым — мэнигытъул.
Ръэнут н’ан ынк’о ныннупэтк’ин, малпылвынтывытрын нъалянтатк’эн.
«Малвалы», — тычимгъугъэк.
— Вынэ нылвавэгым йылк’этык, — вакъома точгъан Павъе.
Ынпыначга мэнигытъуле рычымкатымгонэн йык’уйгытъул.
Ынк’эн къукылтынин ынкъам ёнэн н’ыркирчыку, ынык’к’ач вальын.
Румкэвыплыткук ван’эё ытлён н’ырэпэтгъи, пиринин чайкок ынкъам энаттъымгонэн койн’ын.
— Колё, мэй, гувэтлин!
— мачн’ынван’эгты тъынин чайкокйыръын, ынк’оры аймыёлгын пиринин.
Тан’авэтывак’ энэвын’н’огъэ: — Эвын’ан-ым ръэнут мыгчимгъуу лын’ыркын ынкъам ынк’эната лывавыркын йылк’этык.
К’эйвэ?
Виин ынпыначгын вэтгавма к’эюут к’отымгогъат.
Вагтэлымгогъэ н’элвыл.
Ваампэнрыгъэ.
Чемыск’ываамк’ай пэтле и’рнин.
Рочын’кы вытвытык улвэквъи… — Мытэквэтыркын, — нивмык мури н’ирэргэтри а’ачека н’ытольа к’ол манэграчыкойпы.
Ытри рыюлк’ытыльыт н’алвыльэты тылигъэт.
Чайкок гититлин.
Э’квыргъам еп лёнчаёмгольыморэ.
Н’элвыл эвиильын ынпыначга коргэты, лыляк’эргэты нинэтэн’гитэк’ин.
Вытку о’пторатвак вэтгавымгогъэ мэрынрэ: — Гайман’эн тымн’алголяк’ ымы тымн’этвама к’утти вагыргыт к’ынур н’ан гэмэчльутэ, чимгъуу гэлгэ.
Эвын-ым эты, гынан нэмык’эй гынмыл ръэнут чимгъуу нинэлгигыт?
— Валы, — тан’ъоран’ точгъан ынпыначгын.
— Валы?..
Ръавалы?
— Маёлгыткынкэн, мэлгынвыкэн.
— А-а-а… Мытчаёмгомык.
Павъе нэмэ тан’авъеткынка гэнъэтлин.
Ытръэч льулюк’этыльын чай нэнаалёмэгым.
«Ынан-ым ръэнут чимгъуу лын’ыркынин?
Иа’м ытлён гакватковэтгавымголен, эчги гымнан тыпытк’ынкэтъон’атын валы?» — ынн’ин чемгъотвагты нинэгитэйгым чаёльын Павъе.
— Н’элвыл амэчатгъэ, — рытрилнин койн’ын ынпыначга.
Гымнан тыгитэн Маракваамрочгын.
Нууйъэтк’инэт амыргынан умкыт, пык’артэ, маёлгыт эвыр и’и’н нылелелпэрак’эн.
Нытымгэтк’ин.
— Инъэ нэрэрэнн’ын, — рымагтэты нывэтгавк’эн Павъе.
«Ынк’эн гымнан лыги, — нэмэ тыгитэгъэн ытлён.
— Тэн’ытръэч люнчичевэ, рэк’ъум ынк’эн тывыркынэн?» — Вагыргыт о’птыма ныватычьата итыркыт, эмэлкэ к’утти мытпытк’ыльуркынэт.
Энвилкэ вагыргын ымыльэты тылеркын, — Павъе панэна амынан нывэтгавк’эн.
— Ымы гыто нэмэ эмнун’этгъи.
К’эйвэ?
— А’тав н’утку тъотпускытваркын.
— О’ратнотагты амыглёта, — тан’ъоран’ ынпыначга нэнанвэтгаатк’эн гымо: — Амгынан ети?
Ройыръын-ым э’ми?
— Еп ан’автын’кыльэгым.
— Эви-и.
— Гэръэлин-ым янръалявылё вак?
— Гымнин ытлыгын ягталма нивк’ин, энмэн гамгао’равэтльэн вальылк’ылтэ к’аат, ройыръын ынкъам чимгъун.
Гыто-ым ак’аакыльэгыт, лымн’э эн’эвкыльигыт.
— Ынанъаёк тырэльун’ын н’эвыск’эт.
— К’элюк’-ым.
К’аат-ым итык гыныкы рак’ылк’ылтэ: виин к’ырым к’ыченувъиги, вэлыткорайпы рэтэкичгыпириркын.
Н’эвъэн итык рэльун’ын.
— Н’утку, эмнун’кы а’к’альон’, — тымн’ъатав тивын Павъе.
— Чинит мури, к’эглынангэт, тъэрн’эвыск’этыльу мытытваркын.
Гуйгук этъопэл рэльун’ын тумгылк’ыл.
А’тав к’ырагагчавн’ыркын н’автын’ык.
— Вынэ виин йъэливэн калеткоран чимгъуу мылгыркын, Иван Григорьевич, — люур вай тыкоттапвэтгавымгогъак.
— Гэ-гэ-гэ-гэ, — мэрынрэк’эй тэнн’эви ынпыначгын, к’ынур коргавыльын.
Таак’омгогъэ, ынк’оры иниквъи: — Н’ирэмури ыннанын’ нинъэйвыткульу мытитыркын, эмэлкэ кынмэйн’эвыльу.
Гымо — н’утку, н’элвыльык, гыто-ым — гуйгук, калеткорак.
К’эйвэ?
— Мытив-ым, — а’тав лыгэн ынн’ин точгъан.
— Тэн’ытръэч гыто лывавыркын!
— инивыск’ычетгъи Павъена.
— Люнчичевэ тынтыркынигыт… — Н’анык’он-ым!
— чывиск’ыченнин гымнин вэтгав.
— Гымнин экык Сергей льэлен’кы кытур отпускыма интернатык гэрэск’ивлин.
Э’рыкут ынан чиниткин экык, гымнин йылгыгмин’ык’эй, тэмурыгн’э гаранвэтгавн’ылен.
Тан’ылвавнэн!
Тивыркынигыт: гынан лывавыркынат рыгъюлевык мургинэт кымин’ыт тэмурыгн’э вэтгавык, — инэтэн’гитэгъи ынпыначга.
— Вэлерк’унэвын гымнин экык Сергей еп амн’ыроотк’ав классык кэлиткуплыткульын тынэмнун’эвын.
А’нк’агыргын, чит галвавын’н’олен гымыгрээн талыгъоравэтльан’а вэтгавык.
К’этэв тынрагтатын.
Ынрак’-ым ынин экык, гымнин йылгыгмин’ык’эй, энмэч яврэна тыранк’онпын’рагтанн’ын, — вэтгавыплыткогъэ Павъе.
— Н’рок’ав класс плыткук?
— Гэръэлин-ым?!
Гымыкэккэтэ иниквъи, калеткорак н’ырак’ав класстагнэты лыгъоравэтльэн йилыйил нэныгъюлевыркын.
К’эйвэ?
— Игыр ымы рымагтэты нэгъюлетыркын.
— Вачак’ лывавыркыт гынан рыгъёлявъёттэ тэмурыгн’э вэтгавык.
Кытвылк’ун, мэй, мэйн’этык к’орагынрэтыльо рэнъэлн’ыт.
— Нымэлк’ин русильымил нинъэйвык… — тэвын’н’огъак.
— Русильымил?..
Вынэ, мэй, русильин йилыйил гымнан эплыгъюлеткыльин.
Чама нак’ам мургинэт чавчывэн вагыргыт чекалван’ вальыт.
Тыралвавн’ын гымнан тэн’нинъэйвык йылгыгмин’ык’эй, ыныкит мэйн’этык н’элвыльык рэрэнъэлн’ыгъэ, э’ми кытматэво тылгыркын.
Этъопэл игыр, еп н’инк’эю, мурык, эмнун’кы, нынъэлыркын.
К’ымэл-ым пэтле ынан рэчичевн’ынинэт к’орагынрэткэнат вагыргыт, мургинэт лыгъоравэтльэн вэтгавыт, чимгъут, к’ынур н’ан — ръэнутэт ы’ск’эку, ван’к’аск’ор, пээчвак, эквэв, н’ойн’ываал, явэлгын… Малямгымнан йылгыгмин’ык’эй гымнин к’орагынрэтыльо тырэныгъюлевн’ын!
— вэтгавыплыткогъэ Павъе.
Лён’оча нинэнтигым.
Ипэ тычемгъон’н’огъак, титэ чиниткин йилыйил гымнан вэтгавык тыяан’н’огъан.
Калеткорантан’н’ок эмнун’кы йытоткольык к’ача гэмэйн’этигым.
К’ымэл-ым элеръук кэлиткуплыткук к’онпы нырарагтын’эгым.
Рэк’ыткук еп экэлиткукэ тыгъюлетык.
Игыркинэт-ым нэнэнэт тан’к’онпы эмгуйгук мэйн’этыркыт… Гымо нэмык’эй тунпыгъэк амкалеткорак, кальэлявылё титыркын.
Тарычгатык.
Пэнъёлгык к’ача.
Чимгъук пыкиргъи кытооркэн н’энк’айытвагыргын.
Тилкымъетык ынкъам мэлк’ынур ытльэн льулк’ыл тыльон’н’огъан.
Гымык и’н’ымчульын… Ковлёкы вальын.
И’н’кэлильын, ымы ылпыт гэкэлилинэт.
Ытльата энэвын’н’огъэ: «Цатан, цатан, к’ыпаагэ виврэльэтык, энмэч к’иилк’этги.
Кэйн’ык’эй тэленъеп лыгийк’унтэтгъи…» А’к’антээватын’ ынк’эн кытооркэн ы’лён’эт.
Гымнин гатваленат н’эръамытлын’эн элен’итти.
Ынн’энъылё ярак к’ача нуунъыгичийгым.
Люнрэйк’унтэнн’ыльигым.
Тэн’вэнлыги гэмо тылгыгъэн эвын вээмык к’ача нъалгыргын.
Люур вай тывалёмын ръэнут выргыргэтыльын ёмромкычыкойпы.
Эмчен’ыттэтык койн’ын—оонъыёчгын тынэрэтыск’ычетын, яран’к’ачагты тыгынтэвык.
Тан’авъеткынка кытгынтыраск’эвэнан’о тытлыгъак ёрочыко.
Нэлгэ тиниргин’этыльэтык.
Авъеткынка нытвайгым, нытан’палёмтэлегым — вэчьым инэвэлеркылеркын рэк’э?
Ынн’ин вак тывалёмын: «Рэк’и?» Мэткиит точыткогъак: «Кэй… кэй… кэйн’ын омкычыкойпы гымыкк’ачагты…» ынкъам тытленвэнтэтгъэк — ыммэмы гымык’к’ач нытвак’эн… Пэтле н’эргэръук мури, н’инк’эймури, мытчейвэквэт гойгогты, мыткалеткорантамык.
Эквэтыльымури яральа ныгитэмури, йык’унтэтыльымури.
Ергытэгнык гымо тытаалгылятык.
Морыграк к’ача панэна нууйъэтк’ин к’ол о’равэтльан.
«Ыммэмы», — эмк’элелвынэ тивык ынкъам ынкэк’эй к’ынур тывалёмынат ытльэн вэтгавыт: «К’ылетцын, к’ылетцын, Эрынк’ук’эй».
Ынн’ин гымо нэначагчечан’к’эн ыммэмэнэ, Эрынк’ук’эйыну нинэлгык’ин.
Калеткомгок, титэ русильымил напытвыныннатгым, Эрынк’у эвыннынну пэлятгъэ.
…Нытаалгылятэгым, ынк’энак’аегым вай нылин’виттэтигым: ейвэчу нинэлгигым амынан пэлятыльын эмнун’кы ытльак’ай… Льэлен’кы гэкэн’э гэпкитлин н’алвыльэпы гымнин ынээльын.
Ынан рымн’ылявнэн к’онпын’акватыльын ченэтк’аата ытля, мургин ытлыгэты.
Янор люнчичевэ титгъэк, ынк’оры тымаччемгъон’н’огъак: «Этааны, ыммэмы к’ырым нынватын морыкы, тэытлыгн’э, мэн’ин гэпэлк’этлин въэткойн’ын вама, гымо еп элвэтин’этыльык’эю вама».
Ынк’оры амк’ынкыткытык рагтык амнон’эты маск’онпы ныглёйгым ыммамана, маск’онпы рэто нинэлгигым ыммэмэн к’улик’ул, льулк’ыл… Эвын мэйн’этык н’энк’айытвагыргын малк’онпы нэнакэтъойгым.
«Вэчьым, тан’к’эглынангэт ивыркын ынпыначгын Павъе: к’утти вагыргыт эмэлкэ гэпытк’ыетэ, гэпытк’ыльутэ, гапытк’ыяата?» — ынн’ин чемгъотвагты тыйылк’этык пэнъёлгык к’ача.
Вакъотвальык, тэминн’этыльык Павъена к’ача.
Инъэ ынан инэныгъеквъи.
Чаёкванма инэйылгъи тан’пэравалы ынкъам иниквъи: — Гыныкы к’эвииръу.
Нинэнригым нитчерэк’ин валы.
Люур вай тымгок мынгывэвральатык — нинэнригым тынк’ымэлгынвыкэн валы, тэкэмынн’ин пэральын.
Ытръэч-ым гык’уйгыльын… «Павъена пиринин пэлк’этыльин валы?
— тиничгытчимгъугъэк.
— Лымэвыр ынан инэйылгъи чиниткин, тэкэмынн’ин вальын, эмивык, к’ээк’ын раягталытвагъа ынкъам виин рак’ылк’ыл пэлк’эткин валы?» Гэмо гымнан ынк’эн н’откатагнэты.
Ынн’энъылё мури Павъе к’аантальо гинмури.
Улвэвык н’элвыл Маракваамъёлгык, ынпыначгын чывачгынлегъэ.
Тэн’гитэнин гынмылкин кэвын, мэн’к’о мытъялгынмык, ынкъам мэрынрэк’эй иниквъи: — Н’аанэнмаёлгык гэнылвэтлин гымнин ытлыгын.
Вытку яврэна нэмэ ынк’о мытратагъа.
…Павъе гынмыеп н’алвыльэты нылек’ин, гымо-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын к’ынур нинэльуйгым: «Мин’кы, нэмык’эй к’ол маёлгык, варкын гымнин ытльак’ай.
К’эйвэ эты к’улин ынк’эн ваны тырэльун’ын?» Валка’аральын Рулвэт Пын’ылтэл Рэн’ъатвывакъонвыкэн ярайн’ын.
Ынкэкин ралкочыкойпы Рулвэтынэ нинэгитэк’ин рагролмын ынкъам нинэльук’ин гынонъылёръокэн пан’ъэвн’ытома-обенма мыкэтыльын ынк’о галяльын к’амэтварагты о’равэтльан.
Ымыльо ныгагчавк’энат.
Ымы н’аанк’эн н’ан а’ачек, чивмиръыльын ынкъам манэгк’онагльан-джинсыльын – к’ымэглюур ныкытгынтатк’эн.
Нак’ам колё итъылк’ыльын ръэт… Инъэ вэтгавъёлгэпы нанымн’ылявын: рэчьэчен’этгъэ 27-30 градусыльо, рагтыйгатгъа 17 метрмэл йык’эльу секундак.
Ынн’атал выентэтэ вальын ынк’эн к’ивъечьэчен’ рэн’ъатвывакъонвык Анадыркэн.
«Мурык, эмнун’кы, итык-ым, ынн’ин ботинкальык’ай, пэтлек’эй нъыгтыкватын», – ярак амэчатыльын а’ачек чимгъунин Рулвэтынэ.
Ынкы кэтъонэн кытооркэн вагыргын, к’ликкин мытлын’эн парол гивин’итти яалегты, титэ гитлин солдато.
Кэтъонэн, льэлен’кы сапогыльык’ай, ытлён ныгагчавк’эн, мылявынвы, овэчватынвы, гарнизонкэн клубэты.
Э’квыргъам н’энку, Приморьек, мин’кы гъармиятвален, н’аргынэн омын’ вальын н’уткэкинэк, н’отк’эн эйгыск’ынутэкинэк, э’митлён малымыльорык ук’элю нэлгыркын… «Мэнигэвиръэ, гым итык, чикк’ырым, ымы кытэк’эй, тъылк’ытык льэлен’кы н’алвыльэты», – ынкы Рулвэтынэ кэтъонэн, чимгъуу лыгнин чычетнымным Валк’аран, вальын чекыяа Гэлян’к’ачормык.
Ынан кэтъонэнат нутэтумгыт-н’элвыльыльыт: «Пагчен’гыргыт – мэвын рэк’ыркыт игыр?
Ытлыгын рэк’ыркын?
К’эйн’ун нэмэ чикинъэ н’алвыльэты к’ыти лымэвыр н’айыткынатэ ынкъам ынкаткынгыпы нутэгитэнэн’этэ гитэркынинэт эвиильыт к’аат – атымн’этвакыльэн.
К’ымэл-ым, ынпэвык, панэна еп ныкытгэмк’эн, нымытлёк’эн.
Атымн’эрак’ыльаткыльэн, нунтымк’ин.
Имырэк’ык атымн’эгагчавыльаткыльэн, нытгипк’ин.
Гым панэна имырэк’ыльигым инэнинъэйвыркын… Гымнан-ым мэн’ин… мэн’ин гымнан ымы а’к’атъарын’ын’ рыйголявынвы.
Н’ээкык энмэч мэйн’эти, эмиче.
Э’ми, мин’кы игыр ытлён?
Вай энмэч амн’ырооткэн гивин’ит эльукэ тынтыркын – палк’аттагнэпы н’эвъэнк’эй Гивын’ы.
Н’ээкык ынкатагнэпы вэлер ымы к’унэче нъыетыркын ытлыгэты ынкъам мэргэты амнон’эты, к’онпы лыгэн – ымы льэлен’кы, ымы элек – ынн’инн’ит нымытвагъэ ынкъам кэлиткугъи гуйгук.
Ынин нъэлгъэт игыр к’ликкинэт элен’н’итти…» Чьачан’льоргык’ай гынунэтык Рулвэт тэнмавымгогъэ отпускынвэты – тэн’вытку въэтагнэпы н’эвъэн.
Э’квыргъам нивын, янор нырин’эн Въэн’эты – н’энку румэкэнн’ыт к’орагынрэтыльыт.
Ынкъам вай рымагтайвэ умэкэтыплыткугъэт чавчыварамкыт.
Нак’ам ванэван эмытри, лымн’э рэмкыльыгинив ынкъам эрмэгинив, тымн’эмэкыгэнэв, ак’аагъевкыльэнат о’равэтльат омакатынвык гатваленат.
Малтымн’ъатав гавэтгавчерленат.
Энмэн, гатвален съезд ытръэск’эв еп вальын к’ликк’эв век.
Игыр, эмъэк’эйгэтык лымэвыр эрин’ъэтвыкитэ, ытлён, Рулвэт – валк’аральын, лымн’э делегаттэ, Алк’атваамгыпы пыкирыльыт, лывавыркыт рин’эк яран’к’ачагты.
Рулвэтынэ нэнаяак’энат чеварорыгльан пальто ынкъам милютнэлгыкъэли, овъаляпэральын.
Вакъогъэ ытлён диваныткынык тъэратконвы, чотатэ рэлпэты Пэнтон – вытку льоё омаканма.
Пэнто – элк’этвээмыльын, нын’инк’ин к’орагынрэтыльын, ныкорык’эн.
Рулвэт эвын гатъэраткомголен, титэ люур Пэнто мынгынэлёгъэ, рилпынилюгъи ынкъам мэрынрэк’эй иквъи: – Толяй, Толяй, к’ыгит!
Рулвэт лыленвэнтэти ынкъам, эчичевкэ вагты, нэмык’эй мэрынрэк’эй иквъи: – Энмэч?..
Мытрин’эркын?
– Ванэван.
Н’аан, к’ыгитэгынэт кассак эймэвыльыт.
– Ии-ым?
– Нын’инк’ин н’эвыск’эт ынкъам ынык к’ача вальыт н’инк’эгти – льуркынэт?
Тан’ыннаны вальыт.
Малпытк’ытакалгыт.
– Лымэвыр а’тав ыннаны авэръэпыльыт, – люн’пэгчин’этыльын Рулвэт, мэн’ин нэмэ лылянныматэ.
Пэнтона э’тйиву люн’ылгэ рыннин, тэн’ытръэч ивнин: – К’оо.
Мурык Элк’этвээмык нэмык’эй варкыт пытк’ытакалгыт – н’инк’эй ынкъам н’ээккэк’эй.
А’мын ивкэ ымы гымнин титэ нъытванат!..
Ынн’ытэк’ гиину тытчыгъэн н’эвыск’этк’эй.
Путурэк ынн’атал нымлык’эн!
О’птыма кытъымэтыльын чемыск’ыянвык лялгыттъатынвэты тылельын ыннээн, ипэ мин’кри ы’мнилюльын, пыльыльык айгыпы кытрэватыльын, выквырмагтыльын, пин’кучитыльын… Толяй, гынин-ым э’митри н’эвъэн, нэнэнэт?
Рулвэт авъеткынка нытвак’эн, лён’очыткольын – ы’ръэ нытъирэткук’ин.
– Аны, аны к’ыгит!
– нэмэ рилпынилюнин Пэнтона олыльын ыныкы Рулвэт.
– Н’аанк’эн н’эвъэнйыръын, ятъёлкъалельын, ынанъыттъыёча рэнъэлн’ыркын… Эплеэн мынэймэвынэт.
Амынан пэлятыльын Рулвэт кавэты олгъэ диванэты, панэна люн’пэгчин’этыльын рак’эты.
Пэнто-ым пэтле ети, еп авакъока иквъи: – Рин’эркыт танн’ынотагты.
Гъывэк’учитэ.
Кымин’ыт ымы.
Н’инк’эгти, к’эйвэ, пытк’ытакалгыт.
Ыргин ытлыгын – танн’ытан ынкъам… Рулвэтынэ лылянныматытвагты тан’авъеткынка нэнапалёмтэлк’эн Пэнто.
Кытамчачва элк’этвээмыльын мэрынрэк’эй вэтгавын’н’огъэ: – Морыкан’к’ачагты тылеркыт.
Вытку ынкы Рулвэт лыленвэнтэти – ылён микынти кытпагчен’о лын’ыркынинэт Пэнтона?
Ынн’ин чемгъома, тэкэм ырыкк’ачайпы галягъат пок’ыткынэты нылгиниквык’ин элгык’ылявыл, экъэликыльин, ынкъам н’инн’эвыск’эт, тан’колё тиркырэгылгыльын.
Н’эвъэнэ нинэнрывинрык’инэт эккэт.
Ятъёлналгыкъалельын, н’ачгын’к’ач налгын’ойн’ыэлгэк’атыльын, ымы ятъёлналга и’ннычурмэтыльын тан’пальтольын, ыплылясапогыльын – ытлён нымлытыляк’эн, к’эйвэ алымы рырывэнрыёттэ н’алгыл н’инк’эгти нывитк’ильэтк’инэт тыляма.
Ытри малн’ыроча элен’итыльыт.
Рулвэтынэ кытэк’эй волвакы льунин ранъав нъэлыльын льулк’ыл н’эвъэнйыръин.
Рулвэт витылк’иви – мин’кы гэльулин ынк’эн льулк’ылк’эй?
Титэ?
Ныгтин’к’ин, ивльинныльын… «Авнатымн’эгэтайвыка ы’вэк’учильын н’эвыск’эт», – ымы ынн’ин чимгъугъи Рулвэт, еп авакъока мин’кы пок’ыткынык ырык к’ачайпы галяльын ройыръын.
Нэмэ лылянныматэ ынкъам тэкэм ынкы валёмнэн вэтгавъёлгэпы рымн’ылявъё пын’ыл: – Вакъонвы билетынкалыровымгоркыт рин’эльыт Москвагты самолёта 2211.
Рулвэт витылк’иви, лыленвэнтэти, гаглыгэтанэн, рэк’ъум н’ан, пок’ыткын рэлкукин.
К’ылявыл ынкъам н’эвыск’эт ган’энк’айма гэлк’утлинэт ынкъам н’ытонвэты гэлилинэт, тагратынвы ивтылкин этажэты.
– Рэк’улым, мыткынтэчьэт, Виталик, – Пэнтона ынкъам Ролватына к’ачайпы галяма, иквъи н’эвъэнйыръын.
– Амынан к’ылгэлёгыргын, ыммэмы телефонгыпы лён’ынвэтгава мытынтын… Ынк’эн к’улик’ул – тынк’ы Гивын’эн.
– Вай, вай, гымнин н’ээккин к’улик’ул?
– Рулвэт к’утыск’ычети, ынк’оры мэрынрэк’эй вакъогъэ, нэмэ к’ути.
Пэнтона энэчгытэты нинэгитэк’ин капчачавыльын валк’аральын.
– Эплеэн нэмык’эй мыгитэск’ивынэт, – к’ынвэр иквъи Рулвэт, ынкъам, еп очка, н’ытонвэты гаглычайвыэ’.
Акваттэнмавыльэты эймэквъи, льунин вэтчатвальын н’эвъэнйыръын.
Кылылятаёчгык’айчыкойпы н’эвыск’этэ йытонэнат паспортыт ынкъам билетти, йылнинэт ы’вак’очегты, мэн’ин ы’ттъыёчан’к’ач нытвэтчатвак’эн, ынк’оры яал нъэли, чемоданык к’ача, мэн’каткынык нывакъотвак’энат н’инк’эгти.
– Гыыт… гыыт – Гивын’эйгыт н’ээккэйгыт?
– рэймэвык н’инн’эвыск’эт, пынлёнэн Рулвэтынэ.
Н’эвыск’этэ, пынлыё, этъым, ы’ръэ лен’валёма нинэнтык’ин эймэвыльын ынкъам вэтгавымгольын о’равэтльан.
Амвыегыргэпы нинэлкылк’ин ыныкы пынлёльын.
Вытку мэск’ээк’ын вак, лыгимэрынрэк’эй, агагчавка, таалгылятэ.
Эчги льунин агтынпыкыльэн к’лявыл-лыгъоравэтльан, люн’иничгытэтэ итгъи, ытръэч лылянныматэ, ынк’оры ынкэк’эй нэмэ лыленвэтэти.
Лылечурмэ рыкалырова рыгйивэннин вэтчатвальын билетынчечьатынвык вальын к’лявыл, гагчыск’эты, выквачьата, нак’ам аалёмкэгты, иквъи: – Эк’уликэ, эк’уликэ.
К’эглынангэт, гым – Гывин’эйгым н’ээккэйгым.
Н’аанк’эн-ым – гымнин ы’вэк’уч.
Гыт-ым микигыт?
Чамъам виин ратан – кэмаквыргэгыт, э’тки тыгагчавыркын, – чывачгынлеск’ычатэ н’эвъэнйыръын.
Этъок’аак’ын вак, гакымэн’ыма ынкъам гачемоданма, ытлён ынкъам ынин ы’вэк’уч рэн’ан’н’окэн н’ытонвэты эймэквъэт.
Ынк’оры амэчатгъат… Амынан пэлятыльын Рулвэт к’ээк’ын ыннэнлен’кы вэтчатваэ’.
Гитэк – нонтымытвак’эн.
Вичу мэллюн’ылгэ нинэнтык’ин мэйн’ывыргыргын рэлкукин, выквыралкойн’эн, танйыръатъё мыгпыкитльэ ынкъам акваттэнмавыльа о’равэтльата… Ынк’оры тыттэти н’ирэк’эв этажэты.
Пэнто гакоргавлен ыныкы.
Элк’этвээмыльын нэмн’олк’эн амынан вак ынкъам, етинэн’у Рулвэт, равэтгавымгон’гъэ.
Кытъаткэ валк’аральа, вакъоплыткок, пэчайвынэн: – Ивкэ н’алвыльэты пэтле мэквэтыркын.
– Янор мынтъирэтку, – рамыннон’эты очнэн Пэнтона.
К’ээк’ын авъеткынка вагъат.
Люур вай: – Рак’ылк’ыл!
– Ръэнут?
– Пэнтона пынлёгэтанэн Рулвэт.
– Тыльунэт ытри, – ынан очнэн.
– Микынти?
– Н’ээкык ынкъам ытлювъёк’агтэ.
– Мин’кы?
– Ивтыл.
Ятъёлкъалельын.
Н’инк’эйыльын.
– Рэк’улым!
– Итык-ым… Ытръэч… – Ии?
– Мэллюн’элкыле инэнтыгъи н’ээккэтэ, – пыннытвагты иквъи Рулвэт.
– Ы’ръэ, юрэк’, люн’элкыле… К’утгъи Рулвэт.
Эймэквъи к’эргычьэты.
Кувлювльульын, унмытиркырэльын, чемгъотвальын.
Нак’ам лылет ынинэт тылк’эргатгъат, тиркык’ымчучьыгйит нъэлык.
Эвын гэнивлевръулин, э’квыргъам ынк’эн йъарат коргаво люн’ылгэ Рулвэтынэ.
Итык-ым тэпэнинэн’э нонтымытвак’эн ытлён.
Эчги-ым льунин гынмылкин а’ачек, джинсык’онагльан, рэмыннун’и.
Гынмылкинэк лён’гагчавыльын н’аргынойпы тылельын.
«К’эмиплыткуи’, омаквъэ», – тан’ычьэты гитэнин Рулвэтынэ омэчаттыляльын а’ачек.
Рыроватгъэ к’эргычьэпы.
Эмк’элелвынэ нывэтгавк’эн: «Яран’к’ачагты, амнон’эты мылиркын…» Диваныткынык вакъогъэ.
Пэнто – элк’этвээмыльын гэйылк’этлин.
Нылгинын’инк’ин, льулк’ылк’эй – о’птыма н’инк’эй.
Еп этэнлелюнн’экыльин, онтымытвагты игыр ныпэрак’эн.
«Ы’мн’от а’мын, к’ынвэр нэмык’эй улвэквъи, къалетвыма, – рэмыннун’гъи Рулвэт.
– Аны яран’к’ач этъопэл нъынъэлыркын, н’элвыльык.
Н’энку-ым… К’эйвэ эты раматан’ын гынмыл тывъё путурэн’эвыск’этк’эй?
К’эйвэ эты н’эвыск’этк’эй гыныгрээн рэмнун’эты?..
Ымы тури, тэувэлельын’э, элк’этвээмыльытури, к’ынвэр ак’аака рэнъэлн’ытык…» Ръэнут лымн’э чимгъуу лыгнин Рулвэтынэ ынн’энъылё рэн’ъатвывакъонвык, гэмо.
Нивк’инэт, Въэн’гыпы пыкирык, отпускымгогъэ ытлён.
Априказка, аманэлпынрыка.
Ытръэч нивын эрмэрык: «К’ыпан’ъэвн’ыторкын».
Йъилгын’ит галяк эквэти вездехода н’алвыльэты – пээчвагъёнрымгогъат чавчыват.
Лыгэвиръыльын, омавэръыльын.
Йымнэнат лыгиплекыт, еп н’эвъэнэ тынэёттэ.
Тэн’эвиръыльын, ныкытгэмк’эн, галгэтан’лялёпарэлен.
Амынан гэмэчльупээтлин – тэн’вытку.
К’элюк’, ынн’ин нивк’инэт валк’аральыт, амк’ынэргатык, гуйгук вама, колё гъэк’имлюлин, нак’ам тэн’имыръэнут гэлпылин – энарак, ченэтрак-оттырак’айык, лыгититэепкин тайкыёк.
Ярайыръыт вилю нинэлгык’инэт, самогонынн’ак нэнаяак’энат.
Ынн’атал, к’ытлыги, ан’ъачгыргын э’к’имлюльэтык.
«Эмнун’кы тырэмэлевы, – нымычвынатк’эн Рулвэт.
– Ынан юрэк’, ымы вагыргын раплепаквъа…» Э'лвач, тиркык'ымчучьу нъэлыльын ГЫРГОЛЯТТЫЛЯМА тиркытир омын' нынъэлк'ин н'аргынэн, э'квыргъам ванэван кытйъарат, к'элюк' панэна еп нык'эвъявъенток'эн ы'льыл н'айгыпы ынкъам нотаск'эпы, мин'кы н'ан к'увликэ нывытрэтк'ин лыгэран Э'лвачын.
Иа'м ылён ытлён, Э'лвач, гатаран'лен тэкэмынкы, Ныкэпэгляваамчормык, мин'кыри ымы люн'эймэвыльыт ынинэт чычеткинэт ынкъам нутэтумгыт нымкык'ин йъилгын'ит.
Нивк'инэт, титэ н'ан лыгитэленъеп ынн'энванвык к'ол итгъи ныкитэ нутэск'ын пэглягъэ ынкъам выргыргыэрэтгъи мин'кыри н'ан эвтылягты ынкъам томгатгъэ онмычыкойн'ын, э'митлён ынкэк’эй мимлыйыръэтгъи, ынкъам томгатгъэ вээм.
О'равэтльата ынк'эн натвын'н'огъан Ныкэпэгляно.
Ынн'атал ынн'инныкитэ выргыргын кытйъарат нымэйн'ъэв гатвален, гавалёмлен рыров гыролмакы.
Ынкатагнэпы рэмкын нымкык'ин гивиткун'ит гъэнк'эръулин эймэвык торваамэты, ивэ, этааны, ынкы нымытван'н'огъат кэльэт.
Вытку галяк о'птытъар тын'эрэтти, титэ о'равэтльата нантыяатын'н'огъан ынк'эн ныкирит, лыгъоравэтльарык нэмэ найъон'н'огъан ынк'эн ваны, э'квыргъам ымы мэн'ин ынкы, Ныкэпэгляк к'ача, лёнранымытван'а итгъи.
Ытръэч гатвален к'ол о'равэтльан, ынн'ин чимгъугъэт нутэтумгыт, мэн'ин лён'айылгава итгъи кальагты ынкъам ынн'энванвык таран'кы.
К'утти чавчыват ялгынма эмнун'кы ган'алвыльыма, Э'лвач маск'онпын' ярачыко гатвата, мин'кы гатымн'этвальата, к'ынур к'ырымэн чавчыв, ягна н'ирэнн'эвык, к'ол Раглын'ано итыльык, микын ытръэч кылгынкэн элен'итти, н'ирэк'эвын-ым, К'оян'ын – к'ымэк н'ирэк'ликкин.
Чинит-ым этынвэн, атъылёкэйъэлгык нъэлгъэт н'ирэк'ликкин мытлын'эн парол.
Мачынан Раглын'а нын'инк'ин, кытвыл гыпильу нъэли.
Э'лвач танчемгъогты нытвак'эн, к'элюк' н'инчьэн н'эвъэн нэмык'эй гэйгулетлин ван'эк, ывик, гыпильэтык, ыныкит-ым ръэнут нэналвавк'эн рымигливэвык, ынпычьэ н'эвъэнэ нинэтэн'нинъэйвык'ин – к'нур н'ан гичик ынкъам рыныпъавык ынатэт, рырынгиивык ынкъам ракваттэнмавык рэмкыльыт, лыги лын'кы, ръэнут вэтгаво гэлгэ к'ляволык рээн, лымн'э мин'кри вальыт вагыргыт варкыт чавчывэн, э'митлёнат, тан'гэмо микынэ, титэеп гаркылямголенат.
Н'ирэк' эккэт Э'лвачын ынпычьын н'авъангыпы, микыргин нъэлгъэт мынгыткэн амн'ырооткэн ынкъам к'ликкин элен'итти, янра нынымытвак'энат, гэн'элвыльылинэт.
Н'элвыл-ым Э'лвачын ныгынритк'ин к'утырык – ынинэт чычеткинэльэ ынкъам н'ирэк' танн'а, микыргин кынмалкэн лыгэран к'онпы нытвак'эн н'элвыльык к'ача.
ИНЪЭ, тэпэнинэн'э к'онпын', ыттъыёл н'ытогъэ ярачыкойпы н'инчьэн н'эвъэн, пэлянэн ынпычьын н'эвъэн ёрочыко ыргин ы'вэк'уч к'ача.
Раглын'ана мачрыровагты тъыттыск'ивнин, рынрыё мран'мынга э'чуулгын ыттыльын.
Тъыттыплыткук э'чуулгыйыръын, лыгъоравэтльан'ава н'ыратагнэты рывиривнин кэркэр, рывытрэвнинэт элгыпэральыт льольот ынкъам ывик, пирк'ыгъи лётанво.
Энмэч ныванма ралкогты, люур лылечурмэ льунин, ръэнут н'ан аёльатэты вальын мэрынрэк'эй ынкъам тэн'эвыргыргыкэ нылек'ин рэпалгоолгын'к'ачагты, вальыт мынгыткэн-кылгынкэн вэк'энмич урэльу ранмэпы.
Тэн'гитэк ынк'эн, Раглын'ана элкылнин мэлк'ынур и'ны.
Кытэк'эй нывилык тан'ывъентонвы, лыгъоравэтльан'ав мэрынрэк'эй рымагтэты тылегъи яран'к'ачагты, рэск'ивинэн'у эймэквъи ёрогты, рывэнтынин ынкъам мэрынрэк'эй иквъи: – Ярак'ачайпы… лейвыркын… и'ны.
– А'?
– валёмык ынк'эн, к'утыск'ычегъи н'авъангыпы Э'лвач ынкъам, рымагтэты амн'ылёйвыка рытык рэск'ивыльын, чоттагнатгъэ, к'онайгыпгъэ ынкъам эръэпыгъэ.
Авэръэпыплыткок к'лявол к'ээк'ынук'эй чемгъотвагты авъеткынка вэтчатвагъэ.
Ынк'оры, панэна еп ёрок к'ача вэтчатвама, чывачгынлегъэ Раглын'ан'к'ачагты ынкъам вэтгыры иквъи: – Ынк'эн к'ырымэн и'ны!..
Тэвъэл, тэкичгытъул ыпатъё к'ыёгынат гымнин лейвыкин имтитэючгык'эйчыку.
Ынн'ин ивыплыткук, янор пылягтыгъэ, ынк'оры йытонэнат лилит, къэли ынкъам ричит гаваляма, ян'агты вэк'этгъи, мэн'к'о йытонэнат пойгык'ай ынкъам чаат, рытрилнинэт ынк'энат тытлыкагыргык к'ача.
Ёрочыкойпы пинтык'этыльэ ынпычьэ н'эвъэнэ энмэч гэчимычвиткулин тэкичгын к'аматкынык ынкъам чотык к'ача гэтритлин.
Этынва пэглиннинэт тъэр тэкичгытъулти, нымэпаквъэ кокайпы.
Ынк'оры к'утгъи, пирининэт ымыльо рытэнмавъёттэ ынкъам н'ытогъэ.
Э'лвачына гитэнин чиниткин райыръын – орвыт, уттыт, вальыт тытлык к'ача н'аргынон'к'ач, лымн'э к'утти ръэнутэт.
Ымыльо яанан'ат пэнинэк нытвак'энат, кытъаткэ-ым к'ол рэпалк'оолгык, мин'кы н'ыркирук гэнумкэвлинэт тэкичгыт, льунин: унъэлн'илгыт, эномато итыльыт, ганпанрэвавленат.
Эймэвык орвэты, Э'лвачына тэгилигнин н'ыркирчыкун ынкъам чичеквъи: ынкы тъарын' гэнъэтлин ётваё.
«Нэмэк'ун, к’эглынангэт, гэнагтолен!» – льулк'ыл ынин челгыръогъэ ынкъам витэтгъи, чичевэ, мэн'ин гэргыткулин ынин гаймычьык.
Кытъаткэ-ым ынк'эн, мэн'ин Раглын'ана гатвылен и'гу, энмэч люн'вытрэтыльын ярак к'ача.
Пирик у'мтигыт нычивмык'инэт ынкъам пойгык'ай, ваалык тэючгык'эй ынкъам чаат, Э'лвач чывачгынлегъэ н'авъанын'к'ачагты, вэтчатвальыт ярак к'ача, ынкъам иквъи: – Арагтыка тиритгъэ о'птытъар ы'лёт, – ынкъам кытгынтакватгъэ вэнвыеквэ тульыльин.
Льулк'ыл Э'лвачын ганн'энапэрален, к'элюк' эмэлкэ нэнтэрмэчьын'эвын ытлён.
Ръэнут ынкы Э'лвачына чимгъуу нинэлгык'ин, эквэтыльэ ярайпы, К'оян'ына ынкъам Раглын'ана гэмо, ымы чимгъуу люн'ылгыльын.
Ытри тэленъеп гэкэвлинэт, ин'к'ун ыргин ы'вэк'уч гайман'эн мэчынкы ръэнут атвыка тан'авэтывак' мин'кри к'ол нитк'ин нэквэтк'ин.
Игыр ыргынан, тэпэнинэн'э, тан'авъеткынка напалёмтэлын эквэтыльын, этъым, ивэ, к'утырык к'лявылырык к'ырымэнат о'ран' тывъёлк'ылтэ чиниткинэт чимгъут ынкъам тэгъен'ыт ымы чычаткэнарыкы ынкъам к'утти вагыргыт к'ырымэнат лыги лынъёлк'ылтэ кэтльальа – н'эвыск'этэ.
Э'ЛВАЧ нылек'ин вэнвыеквэ тульыльин.
Лыги лын'кы, ин'к'ун н'оонк'эн ынн'атал нинъык'ин ынкъам нак'ам мэчен'ъэлеткыльин, Э'лвач вэнлыги нымычвынатк'эн, пэтле ынан райъогнэн гынтэвыльын.
«Рэк'ъум?» – эмк'элелвынэ иквъи ытлён энмэч мэчунтымэвык ынкъам йык'ытчомгогъэ, э'квыргъам ванэван кытйъарат, мин'кри к'ун гырокэнат ы'лёт нивлык'инэт ынкъам гэръэлин ымы агагчавка итык, лымн'э н'ан, этаны, тульыльын чимгъуркын, ин'к'ун Э'лвач, к'нур к'онпын', к'ырым ныкапчачавын ынкъам к'ырым нык'ылгилюнинэт тольатъёттэ н'ирэк' мачвэт, чит Кэлваеты ръатчавъёттэ.
Э'лвач-ым тэн'вытку алван' итгъи, ынкъам тульыльэ еп гэмо нинэлгык'ин ынык вэлеркылельын этынвын, ынк'эната лён'гагчавыльын гынтэвыльын яран'к'ачагты тылек ынкъам еп люн'ыйк'унтэтэ гитлин.
Тульыльу-ым, тэкэмынн'ин гэчимгъулин Э'лвач, гитлин ынин йъэлгытомгын Кыргыян, мэн'ин нутэтумгэ нытвык'эн Кыргыянвык'аё.
К'эглынангэт, ынк'эн чавчывак'ай чевтъалявыл ынкъам кыквапатъолпэральо гатвален.
Кыргыян рулыльу нылгык'ин – лыгэн-ым эмъыттъымыт ынкъам эмгылгыт.
Ытръэч-ым ынк'эн эмльук, ипэ-ым ытлён ынн'атал аройвыльо, кытъымыльо нитк'ин, гыттэльу ынкъам кытгымыльо, мэчынкы ынан нъынрулылтэвнин тымн'алголяк' мэн'ин, микынэ нъымгонэн а'рэк ынин тэгъен' – вэты йыръэтык роолк'ыля гытъэвыльын нанк'ын.
Ынан лыги, ин'к'ун нутэтумгэ тольыо'равэтльат ганрак'ылк'ылява, гэнвэ нымнымгыпы.
Кыргыянына тэленъеп гэйгулетлин ынкъам лыги гэтчылин, ин'к'ун ымыльо нутэйиквин, н'эгти, эмнун' – ынк'энат нэмык'эй эмэлкэ нымытваванвыт, лыгэрат, мэн'к'о мэн'ин а'к'анвын'.
К'эглынангэт, ылён микынэ-ым ытлён ынк'о нъынвынин, мэн'к'о ытлён к'онпын' лейвыркын чиниттэгъен'э?!
«Гым чинит этынвэгым!» – ынн'ин к'онпын' нычимгъук'ин ытлён, титэ мин'кри нытульыск'ивк'ин.
Кыргыян нытэйн'этк'ин маск'онпын' тольатъё роолк'ыля, алымы рак'гыпы лён'н'ъольын, ынин гатвален н'элвыл, гынрэтъё эккэтэ ынкъам к'утырык.
Чинит-ым ытлён маск'онпын' ляйвынвык гатвата – рамкыеквэйпы тольатынво ръэнут чачальын.
Ымыльорык лыги ытлён тульыльын – Въэн'ваамыльа талва танн'ыгнотатагнэты.
Н'инк'эю вама Кыргыян к'ол гитлин гэруучвэнн'ылин пытляк', ынн'ин гэчимгъулин чинит.
Ынан йымнэн и'гнэлгын ынкъам каарачыко пирк'ыгъи, атчыгъэ.
Титэ-ым н'аргын вальыт нымтумгыт ымыльо рэск'иквъэт, пинтык'этгъи, рырыткунин эноматъё рэпалк'оолгын, мэн'к'окэн н'ыркэрчыкойпы йытонэн тэвъэл.
Н'инк'эе румкэвнин тольатъё каарачыко, мин'кыри ынк'оры о'птытъар ы'лён'эт винвэ нылк'ытк'ин ронво тольатъё.
Ынк'эн тольатгыргын микынэ люн'элкыле гэнтылин ынкъам тульыльэтык к'ынвэр гэтэн'кэвлин Кыргыян… ЭНМЭЧ гэтэн'вытрэтлинэт йъытэгнык вальыт н'эгти, титэ Э'лвачына льунин ы'ттъыёча ръэнут уунъынтыльын ынкъам ытлён йык'ытчомгогъэ тылек.
Ынинэт тигыт онъалгыналгыпагтылгыёттэ нитъытылек'инэт ынкъам ы'ттъыёча тылельын пэтле тан'вытрын'н'огъэ – ныппылюк'ин, нымайкык'эн, и'гнэлгэвиръыльын.
«Такамытлён, Кыргыян», – эмк'элелвынэ иквъи Э'лвач.
Кыргыянына нэнаяак'энат э'гналгэпы тайкыёттэ эвиръыт.
Н'эвъэнэ нинэнник'инэт ыныкы эвиръыт э'гналгэпы – иръын, к'онагтэ, къэли ынкъам ымы плекыт.
Нак'ам эръэты яален'к'ач, тэкэм рэчетынвык, гэннилин и'гин налгын'ойн'ын.
Ынк'энат йыпык эвиръыт ытлён тылвыи'ну ныпэран'н'ок'эн, нэкэм титэ нылек'ин рымынгылгав, н'ан пэк'ыткутэ, н'ан тыттанма и'ннуск'ык, мин'кы ытлён микынэ а'к'айъон', а'к'алвын'.
Э'лвачына ы'ттъыёча кытгынта тылельын нинэльук'ин – к'ол нитк'ин нытаалгылятк'н, микынэ панэна еп люнльутэ нинэнтык'ин ынык вэлеркылельын.
Ытлён нытаалгылятк'эн, этъым, амайылгавык рак'эты – вай ръэнут юрэк' ынык рэминринэнн'ыркын, к'элюк', ынн'ин нычимгъук'инэт лыгъоравэтльат, эвын н'аргынэн мыгкэльэльын.
Ынн'ин эвын гитэ тан'ымыльо тылельыт к'увликэ, гэрэк'э тан'авэтывак' гайылгыпкэра, гачемгъокамаграта.
Яачы таалгылятын'н'ок Кыргыянына ывэкгыпы элкылнин ынык инэнпыткэвыльын микын н'ан гэтаткогыргын.
Титэ-ым таалгылятгъэ, к'эглынангэт льунин, вай мэн'ин ынин вэнвыеквэ тылеркын, ынкъам кытэ нывилгъи чечавынво, эты к'эйвэ мэн'ин вэлеркылеркын.
Титэ-ым элкылнин ынык яачы тылельын йъэлгытомгын Э'лвач, иничгытэтгъи ынкъам о'ран' иквъи: «Э-э!», ынк'оры эмк'элелвынэ: «Вэлеркылеркын… Малгапойгык'айма…», – ынкъам йык'ытчомгогъэ, к'ээк'ын рыроватынво ынык валяркыляльэпы.
– К'ынви-и-и-л!
– ынкы яачы тылельын к'улильэтгъи, мачаймавма Кыргыянэты.
Кыргыянына пытляк' лён'валёма нинэнтык'ин к'олентольын Э'лвач, ипэ тан'этъо йык'ытчомгогъэ кытгынтытыляк, к'этэв ы'льыл, к'эйвэ энмэч тиркытир колё ныгытлягнатк'эн, еп элгыкыльин ынкъам люн'унрэпэтыльын гынтэвыльын.
К'ол нитк'ин Кыргыян ныпак'ыткомгок'эн кынмал гытката ынкъам мынга ынкъам тан'этъо и'гмил ныпэран'н'ок'эн ынн'ин кытгынтаттыляк.
Йык'ытчома тынэё эръэты э'гналгын'ойн'ын нытан'ъэвытлятк'эн ынкъам а'рэткочьо люн'итыльын гынтавыльэты, мэн'ин вэты нырэйк'унтэнн'ык'ин Э'лвачгыпы.
Н'оонк'энына-ым ергык нъэлык к'ымэк йъонэн Кыргыян.
– Аны к'ынвил!
– нэмэ к'олентогъэ Э'лвач, э'квыргъам Кыргыян вэлер ымы ночыткогъан.
Титэ н'ан вэлеркылельэ йъон'н'онэн гынтэвыльын, нэмэ эркыпмаёлгын ягна вагъэ, ынк'оры – эркыпн'ай.
Ынкы Кыргыян тыттатымгогъэ ынкъам нэмэ пэк'ыткутэ нъэлгъи, пэтлек'эй йык'унтэтгъи, пэлянэн Э'лвач… Панэна эйъыкэ нытвак'эн н'аргынэн, нъэк'эгнитк'ин, тылельыт ынкы къэлитвыгъэт, натваалынат къэлит эмтэткынык гыргоча.
Ынн'атал нытэнтымгэтк'ин, ынкы амынан к'аврыткатыльын гыткаен'кы тылельин ы'льыл тан'валёмын' гыролмакы.
Титэ тэркамэчатгъэ н'эйык, йъэлгытомга найъон Ватыркаваамвалмыгыргын, э'квыргъам ынк'эн гыройъэлгык н'аргынэн нык'эргатк'эн, ынкъам ытри лымн'э мэск'ээк'ын тылегъэт.
Кыргыянына вэты люн'ынэймэвэ нинэнтык'ин Э'лвач.
К'ынвэр Э'лвач к'олентогъэ: – Кыргыянвык'ай!
Мынынвил, н'утку мыныткив!
Ытри нывилгъэт амъянра рыров.
Йылк'ын'н'ок рэлюуръугъэт, к'ол тольатъё тэкичгэ.
Ы'люгъэт мимлык пууръу ынкъам атчьатгъат ы'лыткынык, люнчимгъутэ, вай ринэнк'итэнн'ыт – ыргин омавэръыт люн'итк'ыевыльыт, алымы ымъылён'эт гакытгынтытыляленат о'равэтльат.
Инъэ к'лявылтэ мыгэчгъэт мачкынмал ынкъам, ынн'ин авъеткынка, рымагтэты кытгынтакватгъат.
Ы'ттъыёл эквэтгъи Кыргыян чиниткин яран'к'ачагты – Вилюн'эйык рымагтэты.
Ытлён нытак'эн маёлгыткоеквэ, пэтле пэлянво Э'лвач, мэн'ин, гэлгиръэлин вэлеркылек ынык, нычимгъук'ин Кыргыян.
ГЫНОНЪЫЛЁ ыргынан найъон Мотлыгытгын.
Нивк'инэт, ынк'эн гытгык гамаравленат танн'ыт ынкъам лыгъоравэтльат гырокы, титэ еп гатэнытвален гытгын.
Тымъёйпы ынкъам атынвыёйпы гэнмутлевлин гытгын, ынк'эната, к'эйвэ эмэйын'кыльин, ынн'ин гэтэныннынлин.
Тиркытир, о'птыма ы'ттъыёлкэн ы'лёк, колё нык'эргатк'эн, ынкъам Э'лвач, ампэляк ярак лылейпичгыт каргыльыт, еп инъэ акавкэтын'н'огъэ чымъятык лылет ынкъам ынан малечьата рытын'н'онэнат пучьэчурмэ ынк'энат.
Ынк'эната йъарат лён'ыйк'ытчота этын'н'огъэ ытлён.
Ынан паанэн райъон'ык Кыргыян, э'квыргъам панэна вытрэтыйгут нинэнтык'ин.
«Ылён иа'м тырайъон'ыркын?
– ынн'ин нэмэ чимгъугъи ытлён, льома ы'ттъыёча ныппылюк'ин ывикк'эй.
– Ытлён танымчан'ынво?
Мин'кри?
Ымыльоморэ мури ыннаны вальыморэ, кытъаткэ-ым тульэтык, тан'этъо чычеткинэльин – ынк'эн, лыги, колё нытайын'к'эн… Вэчьым иткэк тольатъё ынкъам маччачайвык тульыльын «к'эйъигык'эвытрын»?..».
Ынн'ин чемгъотвама ытлён, ръэнут вай выргыргэтгъи ы'ттъыёча ынык.
Э'лвачына маленэнат челгатыльыт лылет ынкъам ытлён тэн'гитэткугъи.
Ынан льунинэт мачмран' вэнвэпы Кыргыянын пык'арчыкойпы выргыргырин'эльыт рэвымрэвыт, э'митлёнырык нэчвигъэн чимгъун Э'лвачын, э'квыргъам нэнъурээтын о'равэтльэн турчимгъун, ынн'от вальын: «Чеэкэй нымытваркыт рэвымрэвыт, ымы лыгэн ыннанпык'аргыпы тэйн'этыркыт, мури-ым…», – выентогъэ ытлён мачмайын'кы.
Ынкы-ым Кыргыянына гармагтылен н'эгны ынкъам ытлён эвытрыкэ гэнъэтлин, эчгойгэпы гатален.
Э'лвач-ым чемгъон'н'огъэ: «Мырэк'ыркын?
Мэлк'ырымэвын мыйъон ытлён… К'эглынангэт, экэвкыльигым н'аргын вак ынкъам люнльутэ тынтыркын н'аргынэн.
Кыргыянын лылет люнтъыле, ытлён мыкын'гатвата н'аргын – гэкэвлин».
Мэск'ээк'ын нывэлытвак ыннанванвык, Э'лвач мэрынрэк'эй, тан'вэтгыры чывачгынлегъэ ынкъам чейвыгъи ан'к'ачормын'к'ачагты, Ныкэпэглягты, яран'к'ачагты, мин'кы ытлён нъатчаркын н'эвъэнырык Раглын'ана ынкъам К'оян'ына.
Ынан игыр а'к'айъон' Кыргыян – к'ырымэвын.
Э'ЛВАЧ лён'гагчавыльын тылек.
Паак вэлеркылек, ытлён танчемгъон' нъэли, тымн'алголяк', ръэнут чимгъуу ынан гэтчылин, ымы Кыргыян.
«Микынэ рэнымчевнин тульыльэтыльын Кыргыян?
Мэлк'ырымэвын.
Ымы гымнан тылвавын.
Нак'ам иа'м тывэлеркылегъэн?» – тэн'имыръэчимгъун парэё ыныглевтычыку гэнъэтлин, экъэликэлевтычыку, игыр имтину пойгык'айык ынкъам тигык рээн итыльын.
Кыргыян-ым ынкы, титэ люнльутэ рыннин вэлеркылельын, чимгъугъи: «Э'митлён ытлён?
Эви лывавын'н'огъэ, орапэлятгъэ?
Чит-ым алымы Э'лвач нытъивк'ин, к'эйвэ алымы маск'онпын' рачыко варкын».
Кыргыян тыттэтгъи иквын'эйык, мэн'к'о тэн'гитэнин яаё ынан тылян, кытъаткэ-ым Э'лвач мин'кы люн'вытрэтыльын.
«Мырэк'ыркын?
И'ам паагъэ вэлеркылек, нак'амвэлер нъинивыркын?
Вэчьым, рэк'и…», – к'олентогъэ Кыргыян.
Ытлён н'айыткынык вакъогъэ, эгъянвык ынкъам качьарэты выентогъэ.
Лымн'э мэск'ээк'ын чемгъотвагъэ: «Ныватгъэ?
Вэчьым, мин'кы пирк'ыгъи, ин'к'ун, ыныкит тыранватгъа, нинэпириск'ычетын?
Эналваквъэ йъок, тэмъюн'э инэрэнтын'ыркын.
Ытръэск'ун-ым ынн'ин иткыльин – Э'лвач эйгулеткыльин тэмъюн'ыткук, ытлён ныкэтгук'ин».
К'ынвэрэвын Кыргыян тэгрэтгъи н'айгыпы, энарэрымгонво Э'лвач: к'ырымэн эчвэчьын.
«Вэчьым, рэк'и?» – ынкъам кытгынта нъэли вэнвыеквэ йъэлгытомгэн.
Н'оонк'эн-ым чывэптыы'лён'эт люн'ыйк'унтэтыльын – ынинэт лылет, мэлк'ынур, энмэчевын гэпыгтылинэт, Э'лвачына малечьата нинэнтык'инэт.
Тэкэм тиркытир йъык амэчатычьата гэтын'н'олен, ынкъам гамачыгтыйгыръолен.
К'ынвэр тиркытир йъылыку эвытрыкэ нъэлгъи, ынык пууръу ръачелгыпэральын кувлюкычьын нывиилвытрэтк'ин гыргол.
Э'квыргъам гыроръольын н'аргынэн нытан'к'эргатк'эн.
Э'лвач нытгымэтк'ин апъолтыкэгты ръэтгыпы тылек, ытръэч-ым тэн'вэнлыги к'ол ванвык, к'анъявнолгэпы тыляма, итъунтэтгъи ынкъам пэк'этатгъэ, ралегъэ эвтылягты, эркыпк'анъявчыкогты.
Ыныкит н'ан мран'гыткалгын арын'кытка нъитын выквычыко, этаны, ивтыл нъирын о'равэтльан ынкъам нъыкэгытрэтгъэн.
Рын'кытыльа гытката а'рэнэн увик к'анъявтолгык.
Э'лвач янор тальолк'ын'эты кын'этгъи.
Рэтин'угн'ынин гыткак'ач выквык рын'кытыльын, лывавнэн, ытръэч эмтъыле к'олентогъэ ынкъам… чемгъонтымн'эквъэ.
МЫГЭЧГЪИ Э'лвач н'ачгывэкэткынык арычгытвагты.
Гыткалгын, рын'кытыльын выквык, нэгрыптъылк'эн, энмэчевын мэлымлельын.
Кыргыян-ым, микынэ гавэнвэпылен Э'лвач, пыкиргъи ынкы, мин'кы гак'онпын'авлен раквачальын.
Эчги ынан льунин Э'лвач, янор тагъенчагъэ, ынк'оры к'олентогъэ: – Нырэк’игыт ынкы?
Э'лвач, валёмык к'улик'ул, лявтынгырголяквъэ ынкъам ынан рыкалыровнэн чиниткин гыткалгын.
Кыргыян-ым энмэч ыныкы нытэгрэтк'ин – мэрынрэк'эй, чаатъеквэ, вотъё рэк'ык гыргол.
Йъок-ым Э'лвач, эвын'н'огъэ: – Како, како, мэй!
Рэк'и?
– эчги-ым чичеквъи, моонэн Э'лвач выквэпы рывантовык, мэткиит к'ол выквыйн'ын рырултэннин, э'милёната гаталялен гыткалгын.
Рырултэтыплыткук выквыт, Кыргыянына чааннэн Э'лвач, о'мрыпэрэнэн чаат ынкъам элвэтин'этэ моонэн тин'ук гырголягты Э'лвач.
Ганоратвавлен рыгырголявык.
Титэ-ым ытри гыргол нъэлгъэт, Кыргыян лыгэн ынкы арычгатгъэ ы'лыткынык ынкъам оратвагъэ выентогыргын рыплепавык, тылюнтымэвэ итгъи.
Мэск'ээк'ын вак мэчылк'утгъи, н'ырапычга эймэквъи Э'лвачына, рылининэт ынинэт к'онагтэ мутлытк'ыевыльыт.. «Э'ткин' колё», – эмк'элелвынэ иквъи Кыргыян, о'ран'-ым: – Тэгыткынык тырэтрилгыт, тыръэмэтгыт гыныграгты.
Э'лвач тан'авъеткынка нытвак'эн.
Кыргыянына-ым рывиривнинэт тигыт Э'лвачына эмтэёттэ, эмрэтрилн'э ынкаткынык раквачальын.
Н'оонк'эн-ым панэна еп лылянныматэты, авъеткынка нытвак'эн.
Горатвален ынн'ин вак.
К'ынвэр мэрынрэк'эй, э'квыргъам танчечавын' иквъи: – Ынн'э, эвнъээ'ткэ.
Авъеткынка нытвак'энат ытри, амынан к'ынн'атгыргын Э'лвачын гавалёма.
Кыргыянына унмыейвэчу рытчынин Э'лвач, чемгъон'н'огъэ: «Ынн'атал тотъэты вальын!
Рэк'ъум вэлеркылегъи?
Танымчан'ынво гым, мин'кри?
Игыр-ым…» Кыргыян вакъогъэ йъэлгытомгык к'ача.
«Авнарагтыка?» – чит рамн'ылёгн'ынэн ынан Э'лвач, пууръу-ымиквъи: – Иам' яран'к'ачагты гэлийгыт?
– Лылет гатъылын'н'оленат, – мэткиит очыткогъэ Э'лвач, ынк'оры о'птык'аак'ын вак: – Н'утку к'энапэлягэ, к'энанмыгэ… К'ыгтыгынат гымнинэт н'эвъэнти ынкъам… к'энантэнмаквыткы к'олевагыргэты… Ынн'э апэляка ытри, Раглын'а нанк'ыльын, – авъеткынка нъэли ынкъам нэмэ малчемгъонтымн'эквъэ.
Кыргыянына тан'авъеткынка палёмтэлнэн Э'лвач, илюльыкэ вакъотвагты, ынк'оры ытлён чемгъотвагты мачлявтынгырголяквъэ ынкъам гитэнинэт чымче вальыт н'эйыт.
Гитэнинэт н'эйыт, э'митлёнырык нытан'ынпэравк'эн нутэнут.
Тан'амалван' вальыт ынк'энат н'эйыт.
«Этаны, ынн'ин гэринн'ылин Тэнантомгын', – чимгъугъи Кыргыян.
– Ымы вай мури, гым ынкъам Э'лвач, нэмык'эй амалван' вальыморэ.
Ытлён нымэйын'к'ин, ныкэтгук'ин, гым-ым ныппылюйгым, к'упк'ыльигым.
Гым тольыо'равэтльайгым, ытлён-ым этульыкыльин.
Ытлён ярачыко пэнин вальын, гым-ым к'онпын' гэлейвэ…» Ынн'ин чемгъотвама ынан гитэнин Э'лвач ынкъам витыск'ычетгъи, льук эмутлыкэ нъэлыльын ынин льулк'ыл.
«Въигъи?» – чимгъугъи Кыргыян, э'квыргъам ынкы люур вай вытрытвальэн лылечурмыт виврэгъэт, ынкъам Кыргыян чичеквъи: аёльытваркын.
«Пагчен'гыргын, ръэнут ынан чимгъуу лын'ыркынин?
Въэгыргын ынкъам гырголятгыргын э'э'гты – н'энри, нивк'инэт лыгъоравэтльат, мин'кы ымыльо качьарэты ганымытвата?
Лымэвыр ытръэч йылк'этгъи?...» Кыргыянына чимгъуу лыгнин ымы чиниткин вагыргын, люур вай тэн'вытку к'ымэк н'ирэк'лигче элен'итыльу ченэтывэкэгты а'к'ачемгъон'н'огъэ, а'нк'атын'н'огъэ.
Энмэчевын ынан люур вай чичевнин чиниткин а'к'алтатгыргын, тармачьын'гыргын йъэлгытомгэты, мэн'ин игыр раквачальын арычгытваркын ыныггыткак к'ача.
«Эви ынк'эн игыр тан'ытвын' ыныкы?!
Виин-ым ытлён чемгъонтымн'эвэты вама…», – ынн'ин чемгъотвагты Кыргыянына пиринин пойгык'ай… КЫРГЫЯНЫНА тэн'ыркыленин вэтгав Э'лвачын, рэквэтэвнин ытлён ы'ттъыётльарыкы, гырголягты.
Ынк'эн к'ырымэн тагэнн'атгыргын, ынк'эн ипэ вагырга рывэтгыльавъё.
Ынк'эн ипэ лываквыргын итык инъэтичгу чычаткэнальэты, титэ гыт ручеквъи.
Титэ гыт гэкэвигыт тан'ымыльо вагыргыт чинит рыкытвылевык… Ынк'эн ваны, мин'кы гараквачален о'равэтльан, н'откатагнэты натвыркын Э'лвачьеначо.
Лейвыльыт ынк'о ивыркыт, ин'к'ун ынкы мэлгынвыкэн ванвэпы , мин'кы гэнылвэтлин Э'лвач, к'онпын’ нык'эргатк'эн, ынкачыкойпы к'ынур тиркык'ымчучьын нык'эргатк'эн, нывъентык'ин.
Тан'гэмо ымы микынэ, иа'м ынн'ин ванн'н'огъэ.
Ытръэч ыннэнъют яатльат вэтгыры ивыркыт, энмэн ынк'эн к'ымчучьын – нытурк'ин вагыргын чавчывэн ынн'энванвык, мэн'к'о ытлён лыгитэленъеп йъык гэнъэтлин, ы'ттъыётльарыкы гэквэтлин.
Лейвыльыт ынк'о о'равэтльат тэн'эвын гэнвиле ынкы, мэлгынвык к'ача, – энангнэнтынво.. … Кыргыянына въильын гыролмакы выквытрэлнэн, о'птытъар пыръёттэ гитлен'уттэ энатрынэн.
Рытрилнинэт гэтлян'ыткынык этчывыквыт, ин'к'ун въильын эвнэнрэк'эвкэ ы'нынтын н'аргыночьа.
Ынк'оры Кыргыян нэмэ вакъогъэ лыгэн ы'лыткынык.
Ынкъам вай ынкэк'эй вытрэтгъи вагыргын, титэ к'ынур тэн'уйн'э гэнъэле ымы ыннэн о'равэтльан, тан'амгынан гапэлята гыролмакы.
Тан'амгынан!
Ынк'эн к'ынур тэгилгыгнин Кыргыянына, ытлён игыр пэлятык к'увликэ нутэк.
Тан'к'эглынангэт ытлён гагтыпыннавлен, рыпэт гэмэчкулюмкэтлин к'эн'ъаёгты.
Нак'ам гагтыйгыръолен катгон', гэйъэтлин ы'лыткынтагнэты.
Мэск’ээк’ын вак ытлён тыттэтгъи маёлгык, нэмэ тэгрэтгъи ынкъам чейвытылегъи Ныкэпэглян'к'ачагты.
Энмэч волк'ытвэн'н'ок пыкиргъи ярак Э'лвачын.
Рэск'ивык, авъеткынка к'амэтвагъэ ынкъам йылк'этгъи.
Вытку кыевык э'йн'эвнинэт К'оян' ытри Раглын'а, гыпильэтыльыт рэлку, ынкъам ивнинэт: – Ватыркаваамвалмыгыргык тыпэлян ытлён.
Эргатык гэкэн'э мытрайъон'ын.
Эвиръыт ынан яаёлк'ылтэ к'ынтэнмаквыткы.
Пыкиргъэт ытри еп ы'лё.
Нуттытурэгъэн въильын ынкъам намгон рытэнмавык элвэльин вагыргэты.
Янор нананк'ынтогъан, нэмутлытвыгъэн, натагмален.
Нэчвинэт мынгыкэн ынкъам гытгакэн рытрэт.
Нанавэръэпатын турэвиръэ.
Нэтрилын оттыткынык.
Кыргыянына рыюнэвнинэт уттыт, нэнылвэтын Э'лвач.
Тан'ымыльо плепы гэнлелин, к'элюк' чавчыват нивк'инэт, энмэн въильын к'олеванвык ныйк'ынъэлк'ин – кытвыл вэты ытлён рылватъёлк'ыл.
Тэкэмынн'ин нэнтыгъэн егтэлыльэ.
Ынк'оры ыргынан нэймитынэт гакан'к'аат, нэнвэнн'ынэт, чымк'ык тэкичгын напатын, гынульын нанлывэкавын ынкъам напэлян мэлгынвык к'ача.
«Ынн'от-ым вай – к'онпын'акватгъэ Э'лвач, – чимгъугъи Кыргыян.
– Эты к'эйвэ к'эглынангэт эквэтгъи, н'ан к'элелвын въильин к'ээк'ын к'ликкин гивин'инн'ит рэтлепыткугъэ гырголяйпы, ынкъам ынк'энына рэльуркынинэт, мэн'ин чычаткэнальэпы рэтинэнъэк'эн'ыркын вагыргык – рэтэмъюн'ыткуркын, рэтульэтыркын, ръэк'элтэтыркын имырэк'ык?
К'эйвэ эты тырайылгавын'н'огъа игыр тульэтык лымэвыр рымагтэты имырэк'ык тырэпириткуркын?
Вэчьым, к'элелвын въильин катгон' вальын чинит въильык…» – ынн'ин чемгъотвама, Кыргыян лявтынгырголяквъэ, гитэнин йъын, к'ынур н'ан ынан гэрэлкылн'э очыткогыргыт ымыльо ынк'энат мальак'анръачн'ытовын' вальык пынлёёк.
Тэкэм ынкы люур вай тиркытир у'рэквъи йъылыкойпы, энанк'эргаквъэ льулк'ылык Кыргыянын ынкъам ымыльо гыролмакы нутэйиквик, ымы агтыйгыка нъэли.
– Тэн'гыйивк'эв к'онпын'акватыльэн, – мэрынрэк'эй, э'квыргъам тан'валёгмэч к'утырык, иквъи Кыргыян.
Раглын'а ынкъам К'оян' авъеткынка левтынилюгъэт, ыргинэт льулк'ылти нэмык'эй ганк'эргавленат гырокэнат номк'энат тиркык'ымчучьэ.
О'равэтльат тэнмавымгогъат акватынво ярагты.
Кыргыян ытри Раглын'а ыннанорва эквэтгъэт Вилюн'эйык рымагтэты, К'оян'-ым ныватгъэ Ныкэпэглягты, мин'кы ыныгрээн нымытвамгогъэ к'ол чавчыв, мэн'ин нъэлгъи ы'вэк'учину ынкъам этынво н'элвыльык Э'лвачын.
Н'эргэрык Раглын'а кымин'этгъи, н'инк'эй гъурэтлин.
Ынан ынкъам Кыргыянына нэныннэтын Э'лваск'айыно.
Амаравкэваратэн таа’койӈын.
Йъйыӄык ныӄэлпэратӄэн вытэчгытрыӄэргыльын йыӈэттэт.
Мыкыӈ нывытрэтӄин челгатвытрыльо, ынӄоры-ым вытэчгытрыльо.
Ынӄоры-ым ныӄэргавыӈоӄэн нычелгъав.
Ы'льыле ыннаны гэнниӈэвлин аэродром, элгыкъалейпыгъат пылвынтымытӄыёчгыт эвыр оттыраӄагтэ, ы'льыл нэмыӄэй ӄынур амалваӈ нынъэлӄин: нычелгатӄэн, нывытэчгытратӄэн.
Аэродромык рымагты нувпэраӄэн гытгын, пытӄы рымагты нывытрэтӄинэт маёлгыт.
Ынӈытэӄ наӄам чит гакыткытръолен, маёлгэпы гапыльыльатыӈоленат вээмӄэгти, ы'льыл гатылгыӈӈолен, гытгын энмэч уйӈэ эгилкэ гэнъэтлин.
Люур нэмэ маччьачаӈатыӈогъэ, энмэч ӈыронъылёк лёӈпаата пиӈэтык, ӄынур нэмэ льэлеӈръугъи, э'квырга-ым гытгын ӄонпы гапаален ӄитык.
гатылгыӈӈолен, гытгын энмэч уйӈэ эгилкэ гэнъэтлин.
Люур нэмэ маччьачаӈатыӈогъэ, энмэч ӈыронъылёк лёӈпаата пиӈэтык, ӄынур нэмэ льэлеӈръугъи, э'квырга-ым гытгын ӄонпы гапаален ӄитык.
Гамгаярак о'равэтльат энмэч гэйылӄэтлинэт, ытръэч ыннанрак, нымэйӈъэв нынныльык Аэровокзалык, панэна нынлетӄин ээк.
Тытлык ӄача нытвэтчатваӄэнат ӈирэӄ о'равэтльат: риӈэнэӈэткульын Савин ынкъам Ы'ттъувги — йыӈаё.
Ынан энмэч тэленъеп нэнъатчаӄэн танрэӈаӈ вальын ы'лёӈэт.
Ынӄэн мэсӄупӄыльын лыгъоравэтльан, ӄорагынрэтавэръыльын.
Ытлён нивӄин: Пэтле нэмэ рэпиӈэръугъэ.
Мэлӄырым, — татлыгнэн Савинына.
Игыр вэтыӄун мытрэриӈэгъэ.
Пэтле рэпиӈэръугъэ!
Нымэйӈъэв?
нъэлгъи, э'квырга-ым ынан лыги, ӄорагынрэтыльыт мачванэван нылганэнат ӈаргынэнатватык.
Ы'ттъувги нэмэ лылепыткугъи гырголягты, ынкъам татлыӈыткогъэ: Мэлӄырым нымэйӈъэв ныпиӈэръугъэн.
Киткит пиӈэпиӈ мурык айылгыкэгты вальын.
Вэнлыги игыр мытрэриӈэгъэ.
Мачоратвагъат ытри авъеткынка вэтчатвак, гэтама таӈпэрайыӈаттат.
Ӄынур амалваӈ вальыт кыргычьыт ныймэтваӄэнат йъык ынкъам ыргин выргыргын, ӄынур нэрэтӄин гырголяйпы нотасӄэты.
Выргыргэтыркын, — иквъи Ы'ттъувги.
Ынӄэн кытыйгын выялятыркын.
Ӄэйвэ кытыйгын, — вэтгыры вагъэ Ы'ттъувги ынкъам танӈыткогты иквъи: — Мурык тэленъеп нивӄинэт, гым еп ӈинӄэю вама, ыныкит эвыр нымэйӈъэв выёпчак ӈирэнрылгэ, гынан лыги?
Э'квырга-ым ынкы мури еп ныппылюмури.
пэтле алваӈ рэнъэлгъэ.
Э'квырга-ым ынкы мури еп ныппылюмури.
Игыр-ым?
Игыр ӄырым, — татлыӈыткогъэ Ы'ттъувги.
Ӈаргынэн тэӈэвыргыргыкэ нытваӄэн.
Тэӈэнвыргыргэвкэ вама, — нывэтгавӄэн Савин, — ӄынур таӈымыльо амалваӈ нъэлыркын.
Ӄынур лымӈэ ымнутэйиквик игыр таӈымыльо йылӄэтыркыт, ӄынур ымнутэйиквик тэӈуйӈэ имыръэнут, ытръэч ӄынур амыргынан, ӈотӄэнат оттыраӄагтэ эвыр ы'льылти ынкъам йыӈэттэт.
Э'квырга-ым еп эплыткукэ Савинына чиниткин вэтгав, люур мэӈӄо навалёмгъан ы'ттъин тавтав.
Аплёратвака маёлгыеквэ вытрэтгъи магляльын, ынӄоры тагратыӈогъэ.
Ынан гыролмакы танэн гытгын, вэтгыры чывинин аэродром ынкъам чекавэтываӄ нывилгъи орааканлятыльык ярак ӄача.
Ынӄоры, торвалёма ы'ттъин тавтав, ӈытоӈӈогъат о'равэтльат, ягнанво вулӄытвипыкитльэт рэмкыльыт.
Ыргынан накамлелтагъан ынин оргоор.
Орвэпы ӄутгъи эквынпыначгын, ытлён ӄынур колё мэпэӈъивэтыльын.
Лелют, рилвыт ынкъам лыляргыт ынин гъаӈойпыленат.
Ытлён ӄъэлитвыгъи ынкъам ынкы нэльугъэн о'равэтльата ынин илгыкырвир, ӄынур нэмыӄэй а'нойпыльын.
Ынпыначгын гатаӈавэръэпылен, ӄынур крычмыма.
Ынык ныркувӄэн лымгиръын ӄораналгэн; яалеӈӄач нилгиӄэтӄин имчьэчукин нэлгын (пэнаӄалгын); ынпыначгык гыткак торпанраӄонагтэ ынкъам чечот.
Ынӈин вальыт эвиръыт атымӈэйпыка нынтыӄинэт.
Ынӄэната таӈалкылыӈ, энмэн ынпыначгын раӄэты энаача гаторавэръэпылен.
Ивкэ Еттык, ынан гаглеты пынлёнэнат: Мэчынкы гымнан игыр трэльуӈын Ы'ттъувги, ӄэйвэ этлы ытлён еп эриӈэкыльин?
Еп ытлён эриӈэкыльин, — татлыгнэн чинит Ы'ттъувгинэ.
Ынӄэн колё нымэлӄин, — иквъи ынпыначгын, мырковъентогъэ ынкъам рамынноӈэты мынгаймэтыӈонэнат ыныкорвык камлелтаткольыт о'равэтльат.
Йыӄӄай-ым, — ныпытӄивӄин ытлён, — гым нычимгъуйгым, вэчьым ытлён энмэч риӈэгъи.
Гымнин нынны Гэмавъе.
Гымнан трэльуӈыркын Ы'ттъувги.
Ӄиквыткы, энмэн ытлён рэльуӈыркынин Гэмавъена, нымытвальа колхозык Эргыръон.
Мынльувылгымык, тумгигыт Гэмавъей.
Гым вай Ы'ттувйигым.
Тэленъепкин ымыльорык лыги лынъё, ваӈӄыттамэнӈыльын Гэмавъе тэленъеп нытумгыльэтӄин гынниӈӈыттыльык Мэмылына.
Ытри гэтумгэ таӈыннаны вальыт.
Янор-ым, ытри ачгыта нынымытваӄэнат.
Чама-ым, ыргынан вэты ы'лгу нылгыӄин тамэнӈатгыргын, йъарат-ым ваӈӄыттамэнӈатгыргын.
Ӈыроӄавык-ым, тэленъеп ытри гэӈэквъилинэт.
Гэмавъена чинит гэнмэйӈэвлин экык, Мэмылына-ым — ӈээкык.
Ӈыраӄавык-ым.
Ӈутку ытри амалваӈ нъэлгъэт.
Гэмавъе амӄынъычо нывакъотваӄэн ярак, ытлён кытэ ныльуӄин нымытвальа.
Ытлён ӄонпы миӈкыри ванэван нылӄытын нымнымгыпы.
Пууръу Мэмыл ӄонпы ныӄиврильэтӄин лымынкы вак: пэнин ытлён миӈкыри а'йӈавъё ынкъам ытлён эвын лымынкы нытваӄэн ымы энаальык, ымы полярнык станцияк, ымы-ым йъарат ыяа нымытвальык чычеткинэк.
Чама-ым Гэмавъе пэнин авъеткынка вальын, Мэмыл-ым ӄонпы ныпычвэтгавӄэн.
Э'квырга-ым ынӄэнат алваӈ вагыргыт нэнанъомравыткоӄэнат тантомгыльатгыргэты.
Ваӈӄыттамэнӈатгыргын — нитчыӄин мигчир, ныкимыӄин.
Таӈычьыгыргын, титэ ачгыта нывакъотваӄэн тумгытум амымӈылтэлльан.
Гэмавъе амрапалёмтэлӈыльын мэгчеранма, Мэмыл-ым — амрамӈылтэлӈыльын.
Ынан нэнатвыӄэн чинит льоо, валёмъё, ымы ръэнут гэкэлилин книгак.
Ӄэйвэ ытлён агтыкалегъёляткыльэн, э'квырга-ым ӈээккэтэ Тэгрыӈэнэ нэнанымӈылявӄэн гамгакалевэтгавъё книга.
Кытваӈӄытык Гэмавъена нинэтэйкыӄин майӈырынныльын и'рэмъетыльын ӄораӈы.
Ынан еп тайкыма рынныӄач, Мэмылына энмэч нэнанымӈылявӄэн имыръэнут: яачыӈкэн гыннэӈыттыгыргын, армачьатгыргыт Гайаватэн, чама ӈавтыӈгыргын ӄулинымнымкин механикэн ӈэвысӄэтык кылиныгйивэтыльык Нина Ивановна.
Гэмавъе нытэӈычьэтӄин палёмтэлык, алымы ынан механик ынкъам Нина Ивановна ынкъам эвыр ымы геройтэ пыӈылкэн Песня о Гайавате вытку нэнавалёмӄэнат.
и'рэмъетыльын ӄораӈы.
Ынан еп тайкыма рынныӄач, Мэмылына энмэч нэнанымӈылявӄэн имыръэнут: яачыӈкэн гыннэӈыттыгыргын, армачьатгыргыт Гайаватэн, чама ӈавтыӈгыргын ӄулинымнымкин механикэн ӈэвысӄэтык кылиныгйивэтыльык Нина Ивановна.
Гэмавъе нытэӈычьэтӄин палёмтэлык, алымы ынан механик ынкъам Нина Ивановна ынкъам эвыр ымы геройтэ пыӈылкэн Песня о Гайавате вытку нэнавалёмӄэнат.
Ӄынвэр-ым мытэймэвмык, иа'м ынпыначгын ныкитэ пыкиргъи эмрэльуӈэ аэродромык Ы'ттъувги.
Этлы амтымӈэ анкэтъоӈатка тынтыгъэн Гайавата, алымы Мэмылына нэнатвыӄэн амалваӈ вальын пыӈыл.
Ынӈинвулӄытвик Гэмавъена, тайкыма ӄорэн рынныӄач, тэӈвытку валёмнэн америкальыргэн индейцаргэн пэтыпыӈыл, ынӈот вальын: энмэн эчги амалваӈ вальыт о'равэтльат нычеэкэвӄинэт ынкъам нытааӄоӄэнат ыннантаа'койӈа — ытри ӄырымэнат маравыльылӄылтэ ыргичгу.
Нымэльэв ынӈин нымытвак, — иквъи Гэмавъе.
Ынӈин валын вагыргын, тывъё Мэмылын, ныркылеӄин ытръэч индейцыльырык, наӄам-ым этлы ымыльо нымытвальырык Америкак, ынӄэн Гэмавъена чемгъойпы рултыгъи.
Вэчьым ынӄэн гатвален алваӈ рамӈылява Мэмылына, эвытлым Тэгрыӈэнэ.
Титэ ръапыӈыл нынымӈылявӄэн о'птытъар о'равэтльата, ӄынвэр-ым ынанъяачы тывыткольа нэнанымӈылявӄэн алваӈ ы'ттъыёлкэнак тывыткольык.
Мэмылына ынӄэн вагыргын ганымӈылявлен тэленъеп, еп Тэгрыӈэ экэлиткусӄивкэ риӈэнэӈэтэ Хабаровскагты.
Ынкъам ынӄэната Гэмавъена ынӄэн пыӈылтэл энмэч гэмо малытчыё, миӈкыри ӄун Мэмылына нымкыӄин пыӈылтэ нэнатвыӄэнат.
Ӄолетъылё Мэмылына рымӈылявнэн, иӈӄун энмэн Москвак ратвагъа омакатгыргын (конференция) амаравкэтагъяӈыльэн ынкъам тыӈэвыёно (делегат) Чукоткайпы ритгъэ таӈӄорагынрэтыльын Ы'ттувги.
Лыгивулӄытвик, энмэч рагтыплыткок Гэмавъе чемгъоӈогъэ, рыпэт нылвавӄэн йылӄэтык эргыръотагнэты: Гымнан тырэнӈивыӈын Ы'ттувъейпы Амарав кэваратэн таа'койӈын, чимгъуплыткугъи ваӈӄыттамэнӈыльын гымнан тырэтэйкыӈын ынантаӈычьын микынэ еп эльукыльин таа'койӈын.
Гымнан тырэкэлиӈын ынкы.
Ынкъам ытлён чемгъоӈӈогъэ.
Ӄынур гэмгэтэминӈыльэ, Гэмавъена энмэч чимгъунин ныкитэ, ръэнут рэкэлигнин таа'койӈык.
Инъэ ытлён капчачавыӈогъэ: эты мэчынкы рэӄиврилтэтгъэ ытлён акваттагнэты тыӈэвыё (делегат).
Гэмавъе эквэтгъи нымнымэты, иӈӄун лыги эмрэтчыӈэ титэ рэквэтгъэ Ы'ттувйи.
Ы'ттувйи ынан люнльутэ рыннин, эргыпӄорагынрэтыльын еп ыяа гаӈалвыльыма нытваӄэн, ытлён етыльылӄыл ӈэръамытлыӈэн ы'лёӈэттэ галяплыткок.
Эквэтыльылӄыл-ым Москвагты вытку йъилгын тэлпык — ынӈин нанымӈыляквъан Гэмавъе правленияк колхозык.
Ынпыначгын пэлӄынтэтгъи ярагты онтымавэты, ыннэнйъилгык мэчынкы ынан рэтэйкыгнин ынӈин вальын таа'койӈын, миӈкыри гэчимгъульин.
Ӄырым амынан амтаа'койӈын нытвагъан, ынкыри лым рэтэйкыгнин рырамавъёчгын.
Ынӄэн-ым вэтыӄун вальылӄыл миӈкыри ӄун ынкы имыръэнут таӈкалеӈ.
Ынръам ральонъёлӄыл нъэлгъи ваӈӄыт.
Гэмавъена тэленъеп чимгъуу нинэлгыӄин майӈырыркэн ваӈӄыт.
О'птытъар гивиӈитти яал, Каннайына, гынниӈӈыттыльэ — уӈиильэ, колхозкэнак нынныльык Ленин, ганмылен лыгэмайӈырыркы.
Гэмавъена тыӈивынин чиниткин экык ынӈэнколхозэты, ынӄэн колхоз гатвален ӈирэӄӄликкин километрмэл урэльу колхозгыпы Эргыръон, ынкъам эккэтэ куннин таӈгыннэӈӈыттыльэпы ыннэн ваӈӄыт.
Ынӈэн ваӈӄытгыпы гэтэйкылин колё нытэӈӄин тайкыгыргын!
Гэмавъена гэтэйкылин ваӈӄытык ынанмайӈычьын картина ынкъам гэнӈивылин ытлён игыр Москвагты, ӄэвииръу тумгытум Сталинына.
Вэтыӄун-ым льоолӄыл ваӈӄыт.
Гэмавъена нэмэ тыӈивынин экык колхозэты нынныльэты Ленин, ынкъам ивнин экык, иӈӄун эвнэпичгычьэткэ нитгъэн корма ваӈӄыт.
Экык пэлӄынтэтгъи вытку ӈыроча кивыплыткук, э'квырга-ым ытлён уйӈэ гатвален аваӈӄытка.
Ӈирэӄэв ваӈӄыт панэна Каннайына гапэлятлен.
Ынӄэн ваӈӄыт мэкына аӄайылыӈ вальын.
Киткит рыпаӈъэвӈытовыплыткок ы'ттъыт, Гэмавъе чинит эквэтгъи.
Какомэй!
Гэмавъе нъэнӄэтӄин пыӈылтэлык еп эплыткукэ тайкыё ымы аккагты ынкъам ы'лгытомгэты Мэмылына ынан лёӈытва нинэнтыӄин, ръэнут рэтэйкыгнин.
Гэмавъена нэмэ йынатыӈонэн ваӈӄыт.
Кытъаткэ гынниӈӈыттыльын ныгтачьатӄэн.
Ӄынур амрантанъымӈычвынӈа ынан рырэсӄивэннин Гэмавъе ралкогты, миӈкы ныймэтваӄэн ваӈӄыт ынкъам ивнин: Ынӄэн-ым вай.
Ытръэч-ым ӄырым йытлёлӄыл, ӄутти-ым эвыр тэгъеӈу лыӈкы ӄыркургынэт.
Гымнин ӄутти варкыт.
Ытръэч ӈанӄэнат ныппылюӄинэт.
Рэӄу-ым йымэтваркын наӄам ваӈӄыт?
Ӄытвыгын вэчгыргын.
Э'нӄэтыркын?
Опопы гымнан чинит мытвыгъан.
Ынӈэ.
Гымнан люнрэпириӈэ тынтыркынэт гынин манэт.
Алымы нымкыче тиквыт, ӄырымэн йытлёлӄыл.
Ынӄэн гымнин кэтъоёлӄыл.
Гэмавъена моонэн анъяк Каннай.
Гым тычичевыркын, — иквъи ытлён.
Гыт алваӈ чичевыркын, — рамынноӈэты иквъи Каннай.
Гым а'тав ынӈин тиквъэк.
Гымнан чит нэнаратвыӈэгым гынин айылгыкэчьатгыргын ынкъам тамэнӈычьатгыргын гынниӈӈыттык, — нинивӄин Гэмавъена.
Этлы, ынӄэн нэмыӄэй алвагты.
Ӄырымэн гыннэӈӈыттыгыргыкэн.
Ынӄэн кэтъоёлгын ынанъыттъыёлкэн ваӈӄыткэн котъён гынык эккэтэ.
Гынан, рымэгчеравма ынӄэн ваӈӄыт, чимгъуну нинэлгигыт томгыльатгыргын варатэн, чинит-ым гынан ынӄэн гэмо рытчыгъэн, уӈиильыт гэмо рытчынэт.
Ӈэнку гынан йылынэт морыкы манэт ынкъам эквэтгъи.
Ӈэнку ыныкит гымнан лыги тъылгыгъэн, рэӄу рэтэйкыӈын ваӈӄыт, ӄырым тъыпиринэт гынин манэт.
Ӄэглынангэт, Каннай, гым люнчимгъутэ ӈэнку гитигым.
Гымнан гыт люнрэнъээвӈэ тынтыгыт.
Ынӄэн тэленъеп гатвален, ӄыпаагэ анӈэначьатык.
Иӈӄун ӄыпаагэ гымыкы этрэркурӈынин гыннэӈӈыттывалы, ынантаӈпылвынтэн ынкъам гымнан чинит трэтэйкыӈын кэлийыӄуйгын ынӈэнвалягты.
Вэлынкыӄун, Гэмавъей, э'квырга-ым гымнан лёнйъота тынтыгъэн ынӈин вальын ӄэвииръын.
Гыт нытэӈъэв нытаваӈӄынӈэгыт, э'квырга-ым гынан а'ткэвма лыги нинэлгигыт о'равэтльэн чимгъун: ытлён о'мрыӈ вальын ваӈӄытык.
Гэмавъе чемгъоӈӈогъэ.
Каннай-ым анӈэначьатэты лыляпыткоӈӈогъэ ваӈӄытыӈӄачагты, рэнмык йымэтвальэты.
Вэчьым ӄэглынангэт, — иквъи ӄынвэр Гэмавъе.
Гымнан вэймэну тылгыркын гынин а'а'тгыргын, Каннай, ынкъам люнрэнйыркэвӈэ тынтыркын гынин чимгъун.
Каннай, гымнан тыкычгэпын гынин чимгъун ынкъам ынӄэната гым тивыркын, мынамманаӈат ӈирэмури тэнтумгу.
Ынкъам Гэмавъена тывыӈонэн чиниткин ратайкынъё, Каннайына-ым чинит рывиривнин ранмэпы ваӈӄыт, чинит рыльэтэннин Гэмавъена орвэты.
Ӄэглынангэт, — иквъи ытлён акватыльэты, — титэ рэплыткуӈын амаравкэваратэн таа'койӈын ынкъам рэнльэтэнӈын Ы'ттувъена, гынан, ытлён нымэльэв ӄынинъэйвыгын.
Мачынан нивнинэт омакатынвык (конференцияк), энмэн ымыльо Советкэн вараттэ лёнрамаравӈа итыркыт, ымы майӈывараттэ ымы мъавараттэ.
Ымы ынӈин мэйӈэльын, ӄынур россэльыварат, ымы мъаварат, ӄынур лыгъоравэтльат ынкъам уӈиильыт.
Лыгэн ынӈин нивнинэт.
Ынкъам ынӈэ энанъяка гым гынан Гэмавъей, — иквъи Каннай эчги льунин, колё малкоргавыльын ваӈӄыттамэнӈыльын ынпыначгын.
мъаварат, ӄынур лыгъоравэтльат ынкъам уӈиильыт.
Лыгэн ынӈин нивнинэт.
Ынкъам ынӈэ энанъяка гым гынан Гэмавъей, — иквъи Каннай эчги льунин, колё малкоргавыльын ваӈӄыттамэнӈыльын ынпыначгын.
Эмӄитпымигчирэтэ Гэмавъена рыпэт гэмо лыгнин чывипыт йъилгын галяльын.
Кэтэм таӈгаймавык мигчир, Гэмавъена рымӈылявнэнат Мэмыл ынкъам экык, миӈкыри ӄун энмэч винвэ а'ӄантыӈ — калегырга таа'койӈык амӄынъычо нэнатвыӄэнат чимгъут ынкъам лыгалгыргыт ваӈкыттамэнӈыльэн.
Мэмыл нылгэргавӄэн — ынӄэн ынан рымӈылявнэн Гэмавъена амаравкэваратэн таа'койӈын!
Ынан нэнакачьаранъяӄэн, тэминӈэтыльэ нинэйылӄин ыныкы иӄумиӈкыри вальын мигчир: йъын, ӈайыткын, ытръэч-ым этлы о'равэтльат.
Мэмыл нэмыӄэй мэчнытэминӈыӄин таваӈӄынӈык, нэкэм ыныкит тэйкык ръэнут танӈавэты вальын.
Э'квырга турэймэвкы итчымигчир, ытлён ӈутку лёӈӄыръачета нитӄин Гэмавъена рээн.
Айпэчгыткынык энаёчгык гэтэйкылинэт о'равэтльат гамгавараткэнат.
Ытри нылеӄинэт ачгыта ынкъам нынрыӄинэт кыргычьыт.
Ынӈэнкыргычьык гэкэлилинэт вэтгавыт гэмгэйилымил Амаравкэгыргын.
Чит Гэмавъена нинэрэкэлиӈӄин ынӄэн вэтгав таа'койӈык амалваӈ вальыелымэл, э'квырга ынан лыги нинэлгыӄин ытръэч руссильымил, лыгъоравэтльаелымэл ынкъам уӈиильымил.
Мэмылына нэмэ ӈутку ытлён винрэннин: калеткорак каленыгъёлявыльэпы ынан лыги рытчынин, миӈкыри ныкэлиӄин ынӄэн вэтгав англияльыелымэл ынкъам немцальыелымэл, калеткоракэнайпы-ым гынрыратыльэпы Кабицкайпы — полякыльымэл.
Лымӈэ ытлён нывинрэтӄин ӄулимигчирык: нинэльумыткуӄин рымъян ынкъам койӈылявыт, нинэнчеэкэвӄинэт энаёчгыт ынкъам рырамавъёчгын, плыткооттэ Гэмавъена.
Плыткома ӈыроӄав неделя мигчир ымыльэты гэплыткулин.
Энмэч ӈыраӄычьэты ныкитэ Гэмавъена ёнэн таа'койӈын энаёчгычыко ынкъам ыннэн неделяк лёӈыгтота рыннин, ынӄо-ым йытонэн рычичьэннин ӄынур вытку льоо.
Мэмыл нычимгъуӄин, иӈӄун энмэн Гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё, э'квырга-ым тэминӈыльэ йытонэн рырамавъёчгын йыръэннин таа'та таа'койӈын ынкъам качьарэты йылнин Мэмылына.
нычимгъуӄин, иӈӄун энмэн Гэмавъена нэмэ рэпиригнин чывиткунэӈ ынкъам ратанкавӈыӈӈогнэн тайкыё, э'квырга-ым тэминӈыльэ йытонэн рырамавъёчгын йыръэннин таа'та таа'койӈын ынкъам качьарэты йылнин Мэмылына.
Ыргынан натааӄогъан ӈирэнлеӈу алымы ынӈэнтаа'койӈа нъытааӄонат мэчынкы мытлыӈэн ынантаа'гытлечьыт.
Ынӄо Мэмыл рагтыгъэ.
Инъэ ынан рыгъевнин Гэмавъе ынкъам рымӈылявнэн, энмэн еп ӈирэӄ ы'лёӈэттэ галяк Ы'ттувйи энмэч гэквэтлин.
Нъэлгъи ытръэч ыннэн мычвынъёлгын: вэчьым делегат ӄэйыӄын ратвагъа Въэӈык.
Эвытлым риӈэнэӈ уйӈэ ратвагъа.
Миӈкыри ӄун рэӈама Тэгрыӈэ, калеткосӄэвынво Хабаровскагты, ынан ӈирэӄ ы'лёӈэт а'тчанэн риӈэнэӈ.
ръэтгыпыльын делегатык лыгэёа'нмачы.
А'тчакэн яраӈы эмэйӈыкыльин, номӄэн чама ныӄэргыӄэн.
Ковлёкы столык нывакъотваӄэнат Гэмавъе, Ы'ттувги, риӈэнэӈэткульын Савин ынкъам лымӈэ ӄол йыӈаё элгывалӄылыргыльын.
Гыролмакы нывэтчатваӄэнат ӈыроӄ лымӈэ йыӈаёттэ ынкъам мигчитльэт аэропортакэн.
Таа'койӈын, рырамавъёчгын ынкъам энаёчгын ымыльорык нынчичьэтӄинэт энэчгытэты.
Савинына энмэч нэнанмытлыӈӄавӄэн пирик таа'койӈын, э'квырга-ым нэмэ эмӄынгитэк нинэльуӄинэт турыльыт калегыргыт, эльукэ рытъёттэ ы'ттъыёл.
Гэмавъе авъеткынка нытваӄэн, лылет ынин нунтымӄинэт ытри ӄынур ытръэч мэлпэӈъивэтыльыт майӈыръэтгыпы курык.
Э'квырга чимгъучыку ынык игыр, ӄынур крычмын.
Нымэльэв гэчимгъулин, — нивӄин Савин, — колё нымэльэв.
Ымыльо ниничгытӄинэт.
Ымнымытваӈэт ванэван мынльугъэн ынӈин тэӈэльын мигчир.
Ынан йылнин таа'койӈын аэропортармагты ынкъам лымӈэ иквъи: Ӄырым нъытвагъан, ӈээӄ нивӄинэт, таӈычьатгыргын а'ӄатвагырга эвинрэткэ.
Эпиӈэръукэ нъитгъэн мури ӄырым нъыйъоткогъан.
Ытръэч вай гымнан тривӈыркынигыт, тумгытум Гэмавъей, таӈнымытвагыргын гынин тывъё ынӄэн малӄырымэн америкальэн.
Гым тычимгъуркын ынӄэн вагыргын индейцальыргэн.
нъыйъоткогъан.
Ытръэч вай гымнан тривӈыркынигыт, тумгытум Гэмавъей, таӈнымытвагыргын гынин тывъё ынӄэн малӄырымэн америкальэн.
Гым тычимгъуркын ынӄэн вагыргын индейцальыргэн.
Нырэӄын-ым?
Гэмавъена нэнапалёмтэлӄэнат ынӄэнат вэтгавыт.
Ынӄэната, — вэтгавыӈӈогъэ ытлён, — гымнан тытэйкыгъэн амаравкэваратэн таа'койӈын.
Игыр америкальырык гэмо нэтчыгъэн тэленъепкин вагыргын.
Мынъынкэтъоӈатгъан ырыкы.
Ванэван, тумгытум Гэмавъей, — элгывалӄылыргыльа йыӈаёта ивнин.
Ытри.
Гымнан-ым ынӄэн лёнратвыӈа тынтыркын.
Амаравкэваратэн таа'койӈын ынӄэн ръэт ымыльо америкакэн, э'квырга ӄырымэн игыткиныргин нымытвальыргэн ӈотэнвагыргык.
Вэнлыги, — нытъивъэв иквъи Гэмавъе.
Йъарат-ым эвыр ынӄэн нымэлӄин раяаӈгыргын, — нивӄин Ы'ттъувги, — чама винрэтыткульын амаравка этгыргэты.
Ӄэглынангэт, — вэтгыры вагъэ Савин.
Гэмавъе онтымэты иквъи: Гымнан нэнавалёмэгым энмэн ынӈэнконференцияк нэрэльуӈынэт делегаттэ ӄоленотагты ӄытыльылӄылти, иӈӄун нырынгивинэт делегаттэ гамгавараткэнат.
Гым ынӈин гэнанымӈылявлен Мэмылына.
Ӄыйылгын ырыкы ынӄэн таа'койӈын Ы'ттъувги.
Морыгконференцияк ратваӈыт нэмыӄэй ӄулинутэльыкинэт рэмкыльыт, — иквъи Ы'ттъувги.
Ынӈин этъопэл таӈыӈ.
Ӄиквынэт, Ы'ттъувги, энмэн ӈотӄэн таа'койӈын гэтэйкылин лыгъоравэтльата тэмиӈыльэ, гэтэйкылин ваӈӄытгыпы, ынӄэн тымъён уӈиильыгынниӈӈыттыльэ.
Мачынан мургинэт Советкэнат делегаттэ нытааӄонат, ынӄо таа'койӈа ӄулинутэльык делегатырык рээн ынкъам вэтыӄун кынмал нытэйкэвыркынэт, иӈӄун авнатвака нитгъэн мараквыргын.
Ынкъам гыт, Ы'ттъувги, нэмыӄэй ӄытааӄоркын ырык рээн.
Эченур янор рырамавъёчгын ӄыйыръэтгын ынантаӈычьа тааӄата.
Ӄыркургын Москвак ынанмайӈывэлчьан.
мараквыргын.
Ынкъам гыт, Ы'ттъувги, нэмыӄэй ӄытааӄоркын ырык рээн.
Эченур янор рырамавъёчгын ӄыйыръэтгын ынантаӈычьа тааӄата.
Ӄыркургын Москвак ынанмайӈывэлчьан.
Капитанский!
Вынэ мэчынкы, — татлыӈыткогъэ Ы'ттъувги, — ынӈин вагыргэты тратааӄогъа ынӈэн таа'койӈа.
Ынан пиринин таа'койӈын, энмэч энаёчгычыко рытрэльё аэропортармата пиринин рырамавъёчгын ынкъам ныӄитпъэв ёнэн чинитченлечыку.
Ӈаргынэн таӈрэӈаӈ гэнъэтлин.
Йыӈэттэт энмэч гапаален.
Пэӈаръоӈӈогъэ.
Ы'ттъувги ӄэглынангэт гивлин.
Э'квырга лыгэманаӈ нэрэтӄинэт пиӈэт, таӈрэӈаӈ.
Ытръэч яалеӈӄач риӈэнэӈэк нылгэёгъатӄэн: тылечьын энмэч нымигчирэтӄин ынкъам риӈэнэӈэтэ чинитрилык эвыча нэнантакаӈатӄэн кытыйгын, нэнанкытыйгавӄэнат льулӄылти рырылпыраткольыргэн.
Риӈэнэӈ киткит ыльыльеквэ ралегъэ ынкъам гырголятгъэ.
Гэмавъе ытри аэропортакэн эрым мынгаймэтвылгыгъат, ынкъам ытлён эквэтгъи ярагты, гытгык ӄача а'рэнэнат ынан чиниткин ы'ттъыт лылепгъи рэӈанаӈагты, Савинына энмэч тэйкынинэт ӈирэӄ кэмлилти, гырголятгъэ ынкъам риӈэгъи айвачыӈӄачагты.
Ынпыначгын ваӈӄыттамэнӈыльын ныркувъав рэмыннуӈгъи кыляма лылетэ риӈэмъетыльын риӈэнэӈ эвытрыкэ нъалтагнэты.
С. Пэтле рамго кино, кинольын энмэч гэпкитлин.
Киноплыткок раграпчаӈыт.
Амалваӈ вальыт о’равэтльат.
Паӈъэвӈытоӈӈок вулӄытвик клубык ӄонпы нымкъэв о'равэтльат нумэкэтӄинэт.
Пэтле рамго кино, кинольын энмэч гэпкитлин.
Киноплыткок раграпчаӈыт.
Колхозкэн Эргыръон ымыльо ӈэнъян игыр ӈутку гумэкэтлинэт.
Аны ванэван амӈэнъян.
Ятыӈок кинольын ымыльо ӈинӄэгти еп инъэ нытлепыльэтӄинэт аӈӄагты ынкъам гаӄолема ныкытгынтатӄэнат аӈӄачормэты, ыныкит ныльуӄин киномеханикын Ы'ттъыльынин тылечьылыгъитвъэт.
Ыргынан нырэнрыӈӄинэт ы'твэпы клубэты кинолентаёчгыт.
Ыныкит-ым мэӈин тылеркын гакинолентама Ы'ттъыльынэ рээн, ымы ынананӈэначьа дежурнильэ рангаляӈанӈынэн клубэты.
Ынпыначгыт етыркыт вытку киноӈӈок: ыннэн кэливытгыр урэльу кинотагнэты, ынанораӈ ӈирэӄ кэливытгырти кинотагнэты.
Ытръэч ӈот ынанпагчеӈычьыт киногты Мэмыл, лымэвыр завхоз.
Гэмалӄот мэчгынмыеп ныетӄинэт.
Нычьумэткуӄинэт, нынвэтгаатӄэн Ы'ттъыльын, нымӈылёӄэн, ръакартина ынан рэннин.
Ынанкавычьык вакаӈынвык ытри нывакъоӄэнат ынкъам агагчавка нывэтгавӄэнат.
Мэмыл ӄонпы нымӈылтэлӄэн, ӄэйвэ имыръэнут ыныкит вэтгаво нылгыӄин.
Ынан майӈыягталгыргын гаяален, нымкыӄин имыръэнут гэльулин, ымы игыр ынин мачтанӈавэты вальыт лылет ӈиныльэткинэмил пагчеӈэты лылепыркыт.
Клубкэнак залык ачгыта — ӈирэӄэв рэлкун, мачмыӄыӈ вальын.
Ынӄэн библиотекано нылгыӄин ӈутку ӈыроӄ шкафыт руссильэ ынкъам лыгъоравэтльакнигата йыръыльыт; ӈутку ымы чьумэт, доминот.
О'равэтльата гэгрулмылин столӄай, ынкы нычьумэткуӄинэт на мусор, ы'ттъыёл рыролылтавтагнэты.
Энмэч мытлыӈэн увичвэтыльыт гэнрулылтэвлинэт Кэӈъиринэ, чинит ытлён ымы микынэ люӈынрулылтэвэ.
Мэӈин лымӈэ?
Ынпыначгын Мэмыл вэтгычемгъогъэ чьумэткук Кэӈъиринэ рээн.
Пытӄы мыкыӈ о'равэтльат Гономына ӄача.
Ынан нэнаймэӄэн торранмыгазет.
Микынэ рай ы'лӄапӄагъёчгын нинэнрыӄин, ӄутынэ пэтыранмыгазет нинэнчымӄэвӄин; ӄутырык ныракалевэтгавӈыӄэн турыльын, еп аймэкэё, ранмыгазет.
Аны евъев, — ынан ракалевэтгавӈыткы, — нинивӄинэт ытри Гономына.
Кита, Унпэӈэр, ӄъарэгын ӈотӄэн чьомыткын.
Гоном мачээчгэты ӄытгъи ынӄам ынӄо иквъи: Киткинуӄэй ӄынивтылев мранӄачкэн чьомыткын.
Ынӈин.
Игыр-ым вэтгыры.
Йымэплыткок газета, ытлён ӄытгъи лыляпыльэты чьоматкольэты, омакатыльэты Кэӈъиринэ ынкъам Мэмылына гролмакы.
Вачак ымы ӈотӄоры ынан ванэван эмчьумэткульыт ныгитэнинэт.
Ынан майыӈкы нинэгитэӄин, миӈкыри накалевэтгавыркын ранмыгазет.
Вай-ым ынӄэн ынан чинит тэйкынин, чинит рымигчирэвнин.
Редколлегияльо Гономына рээн лымӈэ ӈирэргэри: кэлиныгйивэтыльын Эйӈэч ынкъам ивинильын Ринтувги.
Ринтувги нывинрэтӄин румэкэвык заметкат.
Мигчир Гономына нинэнлеӄин.
Ытлён — ивинильын ы'ттъыёлбригадайпы — гэльулин председателе редколлегияк.
Ынан нинэнлеӄин заметканомакаквыргын, энантанкавӈатгыргын, ынан ымы нинэтэнтэйкыӄин газета, миӈкыри ӄун ымы Эйӈэч, ымы Ринтувги эгъюлеткыльинэт тэӈкэлик заметкакэн нынныт.
Нынныт Гономына нымэльэв нинэкэлиӄинэт, ытръэч вэнлыги рисоватык ытлён нылвавӄэн, ынӄэната нинэгтыӄинэт яаёлӄылтэ рисункыт журналгыпы.
Тэӈвытку ӈотэнгазетак ӄынвэр вай йыпаннэн карикатура: кынвэр-ым вай нэльугъэн чиниткин художник.
Ранмыгазетак ӄача вальыт нэргъав танӈыткоӈӈогъат.
Гоном палёмтэлыӈогъэ: Вай ынӄэн Кэӈъири!
Кэӈъирий, китаӄун ӄыетги ӈанӄо!
Кэӈъири ӄутгъи, анпаавка гитэк чьумэт.
Ӄэйвъэм мэчынкы ытлён таӈээчгатыӈ: Мэмыл а'ткэвма нытваӄэн ынкъам энмэч гынмыеп нычемгъотваӄэн.
Кэӈъири эймэвык газетагты, тэнӈыткульыт паагъат.
Мэмылына рыялгытаннэн чьумэӄэй ынкъам лылепыльэ нъайӈавыӈон Кэӈъири.
Ытлён пэлӄынтэтгъи, гитэнинэт чьумэт ынкъам иквъи.
А'мын-ым ынӈин.
Ынӈини колё таӈычьыгыргынр Ынкъам эвыр ынкы лыгэӄылпэ ытлён Мэмылына рырулылтэвнин.
На мусор!
Вынэ ытръэч кытӄонача Кэӈъири — мурык колхозкэн ынантаӈычьын чьумэткульын — нынрулылтэвӄин.
Ӄэйвитык ымыльо ӈутку тывъё гымнан гэльулин, ӄоо иа'м рай мургин чемпион ынкы гэрулылтэтлин.
вальын; ӄуттъим, энмэн Кэӈъири гэпэӈъивэтлин — анъым ынан энмэч ыннанмытлыӈӄав увичвэт нинэнлеӄин; ӈыроӄавыт-ым нивӄинэт, энмэн ытлён ручеквъи ранмыгазетак льук карикатура.
Гым-ым чинит а'ткэвма нычьумэткуйвигым, ынӄэната чамъам тратвыӈын мэӈин ипэ нипъэ гивлин.
Гоном амратааӄоӈа ӈытогъэ.
Ӈаргын энмэч вусӄымчыку, пытӄы ыныкит ӄэргыклубчыкойпы ӈыток.
Аплёратвак Гономына валёмнэн: рай мэӈин яалейпы эймэквъи ынкъам иквъи: Микынэ гыт о'равэтльагты анӈэнтанӈыткойгот нэнтыгыт?
Вай-ым эты ынӈин этынво гыт нэльугыт?
Вынэ ванэван, Гоном!
Ӄырым этэнымчеӈкэ гыт ӄытвагэ, вай ӄэйвэ?
Ынӄэн инэнъээви.
Инэнъээви чама ы'ръунтэти!
Вынэ ынӄэн Кэӈъири.
Этинэнгыгэрэӈкэ, Кэӈъирий, ӄырым ӄэнанайылгав Ванэван мэӈин газетата тэнӈу нырэлгыгнин.
Газетата ныӄитпъэв нэнанъомравӄэн мэгчердисциплина, соцӄръачетгыргын.
Нэнатвыӄэнат сонобязательствакэн инэнъэӄэрэвыльыт.
Аны Гономына тэӈычьу нинэлгыӄинэт вэтгавык яак газеткэн вэтгавыт.
Алваӈ вама Кэӈъиринэ вэтыӄун ынӄэн ыныкагты нъытвынэн, вачаӄ игыр ынан элвэльин нинэчимгъуӄин.
Аны мачгынан имыръэнут ӄынъомравыркын, эченур ынӈэ энъээвкэ о'равэтльан!
Ӄырым гыт инэнъээвыльылӄылигыт!
Уйӈэ ынкы инэнъээвкэ.
Эвыр-ым гыт тэнӈу нэлгыркынигыт — ынкы гыт чинит энарачегыт.
Эӄытличьэткэ, энъэӄэрэвкэ бригада.
Эчимгъукыльигыт элементэгыт.
Ынӄэн, гынык чимгъугйит, гым элементэгым?
Гым тыӄытличьэркын?
А?
Ванэван амгымнан ынӈин мычимгъук, ынӄэн ымыльэты редколлегияк чимгъугйит.
Чама ынӄэн гэмгэӈинӄэе ымы лыги.
Ыныкит бригадак ивыркыт.
Нэмэ рай мургин ӄытли мэӈӄо рай лейвыльэркын.
Мачыргынан нывэтгавыркынат.
Йилыйил уйӈыльин ы'ттъымкыльин.
Амвэтгаво лыӈык ынӄэн элвэльин, э'ткъим газетык анӈэнатанӈо лыӈык.
Гынык-ым чимгъугйит, газетата лыгэн ынӈин а'ӄатвагыргын амытва лынъёлӄыл?
Фактыт вэтыӄун вальылӄылтэ.
Ынӄэнака а'къанъомравыӈ мэгчердисциплина.
Ӄытлильыт, тэмъюӈыткульыт рыӈыркылявъёлӄылтэ.
Гоном гаймаквъэ, ынан рытгэваннэн, энмэн ытлён ванэван омакатынвык, ипъэм ӈаргын рывэтгаатыркынэн рыӈыркылявъёлӄыл Кэӈъири.
Вачаӄ ынӄэн Каӈъэрэна гынмылкинэк вэтгавык армаӈ вагъэ.
Ынан татлыӈык лывавнэн Гоном.
Ынӈин авъеткынка кытэӄэй вагъат.
Анъым мачыргынан энарачыльыт ӄыкритикаватыркынат.
Эченур ынӈэ энъээвкэ, — вэнлыги нивӄин Кэӈъири.
Аны ынкы уйӈэ инэнъээвкэ, — нэмыӄэй иквъи Гоном.
Кэӈъири э'птэ рэгъи.
Гономына ачгыта уйӈэ авакаӈынвыка, ынкъам Кэӈъири ынык яачы вакъогъэ, ынӈэ гынмыл ынан тэӈычьын вакаӈын гэльулин.
Рай иа'м ытлён ӄонпыӈ Гономына ӄача ныратваӈӄэн.
Еп тургитэк карикатура анӈэнайпын, чит мачпаальын, нэмэ мэйӈэтгъи.
Гономына вилюк ӄача валёмнэн эргывэнвывэтгав: Аны вэтгаво лыӈык критика нутгыӄин.
Гынан чинитувик ӄыгитэгын.
Гынан ипэ ванэван критика лыги ӄылгыгын.
Гынан ипэ тумгытум рэнъэӄэлтэвӈыркын.
А'мын аны гыт художниклёчгэгыт!
Аны ынӄэн ванэван гымнан мырисоватын.
Иа'м-ым гынан вэтыӄун мэӈин редколлегияльын чимгъуу лыӈыркын?
Дежурнильэ рывайӈаннэн о'раак.
Вачаӄ Кэнъири панэн вилюк ӄача нывэнвывэтгавчетӄэн: Ынӄэн гынин мигчир.
Наӄам о'раӈ ивык айылга выркын.
Раӄэт-ым майылгавыркын?
Вэнлыги редакторэгым — нарамӈылёгым.
Ӄэйвэ ымы микынэ нъырисованнэн.
Вэнлыги ынӄэн ванэван гымнан мырисоватын.
Ынӄэн стенкорына гарисоватлен.
Раӄ-стенкор?
Мэӈӄоры ытлён етгъи?
Мурык нымнымык уйӈэ Стенкорка.
Аны иа'м ы'ръунтэтыркын.
Гономына гытгытэ тэнӈыткун а'рэнэн.
Ы'ттъыльынэ энмэч рэквэтэвнин аппарат ынкъам экранык камаграгъат таӈпэральыт эйычгит.
Вачаӄ ынӄэн ӄырымэн аӈӄы, ӄырымэк мимыл, ынӄэн айвалтэркыгэӈкы тыӈэльыт колхозыльэн тэӄрэвытрыӈтыӈэчьыт.
Аны ынан лым нарататкынъегыт, Гоном, — панэна нывэнвывэтгавӄэн Кэӈъири.
Ӄырым ы'нтаткынъегым, ымыльо фактыт моргынан гэнчичьэтлинэт.
Вэнлыги нарататкынъегыт.
Вай рэльуӈын.
Аны эӄуликэ!
Кэӈъири, ӄынвэр, выйитвыгъи.
Лыгъоравэтльа колхозыльа нагэтаӈӈон кубанколхозыльэн фильм.
Кэӈъиринэ чинитувик лыгэкувчемгъольо нинэлгыӄин.
Ынан ванэван нычичевнин, иӈӄун ымыльо ӄутти колхозникыт алваӈ нычимгъуӄинэт.
Ынан ынӄэн ванэван лыги нылгынин.
Ыныкит ымыльорык рэӄулым ытлён нъэйӈэчьивыӄин, Кэӈъири нычимгъуӄин: вай вэну лыӈэ ынин кувчемгъогыргын, лымэвыр эчичевкэ ымыльо ытлён нъэйӈэльэтыркын.
Мачынан гыныгмил нытван, — нинивӄин ытлён бригадира Кымъынэ.
Наӄам-ым иа'м ёргыянвыт кувчемгъольык таӈыӈ нымигчирэтӄинэт?
Иа'м гынык ынан тъарыӈ трудоднит?
Иа'м гынык нэнэнэтэ чимиръэтэвиръыт наяаркынат?
Ымы вай ынпыначгын Ӈоӈӈо — гынык мыкыӈ мигчирэтыркын.
Ытлён гынык ытлыгу таӈэтыӈ.
иа'м ёргыянвыт кувчемгъольык таӈыӈ нымигчирэтӄинэт?
Иа'м гынык ынан тъарыӈ трудоднит?
Иа'м гынык нэнэнэтэ чимиръэтэвиръыт наяаркынат?
Ымы вай ынпыначгын Ӈоӈӈо — гынык мыкыӈ мигчирэтыркын.
Ытлён гынык ытлыгу таӈэтыӈ.
Ок а'мын, ымы ынкы Кэӈъири рэӄын лымӈэ таӈэвыӈ.
Эвэнэгыргын, ӄырымэн тамэнӈатгыргын, эмӄэлелвынэ ытлён нивӄин.
Эвэнэма ыннэн ныкынтатваӄэн, ӄол-ым ванэван.
Амалваӈ ынӄэн нытваӄэн.
Ӄол нитӄин ымы ӈинӄэй нумӄуӄин, гыютльэн-ым ивинильын тэӈуйӈыльин нырагтыӄэн.
Чама вэты нымэльэв яаёлӄылтэ о'равэтльат.
Ыныкит о'равэтльан э'нку лынъёта мигчирэ ӄонпы мигчирэтыйгут нэнтыркын, чамъам ытлён нымэльэв рэмигчирэтгъэ.
Наӄам ръэмигчир Кэӈъиринэ тэӈу лыӈыркынин — ынӄэн колхозникырык нытаӈылвавӄэн чичевык.
Вачаӄ-ым ӄол нитӄин Кэӈъири нэмыӄэй нымэльэв нымигчирэтӄин.
Ытлён ныгыттэӄин, нымлыӄэн чама нинэпыткыӄин.
Ыныкит мигчир унмык эгыгэркыльин ынкъам итчыкыльин, ынкы Кэӈъири ванэван томгэпы ныпэлятын.
Ынкъам вай ӄэйвитык ытлён нытэгъеӈӄин таӈъоравэтльано итык.
Таӈванэван нъэйӈэльэннинэт чычеткин нэнэнэт, ынкъым ынык ытри ӈыраргарэ гатваленат — анъым вай эмӈирэюну гъурэтлинэт!
Мачтаӈванэван ытлён нъэӄимлюгъэн.
Вачаӄ ытлён ӄол нитӄин ынӈин ныӄытлечьатыӈоӄэн, ӄынур а'ӄэмлёгты нытваӄэн.
Каӈъэрэна этлы эвинрэткэ ымы гыёлятгыргын нымэльэв чьумэткук, талгъэӈык.
Ӈан-ым ынан ымнымнымык ынанъыттъыёл йымнэн пыргуккъэли.
Ынык ы'ттъыёл пыргуккъэли куннин янор Кэльэвгинэ — колхозык электростанцияк механика.
Вачаӄ ынан пыргуккъэли ытръэч элянма нэнаяаӄэн.
Кэльэвги нычимгъуӄин — энмэн ынӄэн илыръукин къэли, гролмакы уппэӈкы ынкы, иӈӄун элянма илиил э'ннычыкогты эвнэтиликэ нитгъэн.
Кэӈиринэ ытлён тэнӈу лыгнин, ынкъам рычичевнин, энмэн ӈот пыргуккъэли ныйпыӄэн иӈӄун нымэльэв, культуральымэл амрапэраӈа.
Эченур вэтыӄун нымэльэв яаёлӄыл!
Бригадира Кымъынэ ванэван чьумэт пэгчиӈу нылгынинэт, ынан нэнаяаӄэн ытръэч тэнуйгыкъэли.
Вачаӄ Кымъынэ Кэӈъири ӄутыргымил о'равэтльамэл мигчирэтыйгут нинэнтыӄин.
Кэӈъиръим нъэнӄэтӄинэӈъэлетык ынкъам нычимгъуӄин, вай Кымъынэ ытлён тымӈынӈэн анӈэно лыӈыркынин.
Вай ынӈин курэ ӄынвэр гайпатлен ранмыгазетак карикатура.
Бригадагты нымнымык ӄача тэнувэран тэйкыйгут гэнтылин.
Ынӈатал ынӄэн аӈъачгыргын: а'лыткоолӄыл ӄитынутэсӄын.
Лыгэн миӈкэмил нутэсӄын ръэлыткуӈын, ынкэмил ратгытлё.
Лымэвыр ымы мыкыӈ.
Вачаӄ ынӄэн вэты яаёлӄыл колхоза, тэнувэрачыко нымкыӄин тэкичгын эвилеткэ таӈытваӈ.
Кэӈъири тэнлымынкыри нитыльэтӄин, иӈӄун ынкыри мэгчерынвэты эвнэлӄыткэ.
Ынӄоры ынан валёмнэн, энмэн завхоза Гэмалӄотына рэннин аммонал, ынкъам ынӄэната пэглячьа нутэсӄын нэръэлыткуӈын.
Ынкы Кэӈъири ынан чинит ӄытгъи бригадагты ынкъам, ӄынур вай таӈгэмо ынан аммонал, ивнин Кымъын.
А'мын-ым, бригадир, вай тыетгъэк.
Э'птэ гымнан тръэлыткуӈын нутэсӄын.
Кымъын, ӄэглынангэт, Кэӈъиринэ чимгъугйит, иничгытэтгъи ынкъам качьараквъэ.
Вачаӄ вэнлыги Кэӈъири а'ткэвма гатвален: пэглячьа рычимиръэвнин нутэсӄын, вачаӄ ынӄо панэна нымкыӄин мигчир гатвален.
Рытолтатъёт аммонала итчыӄитынутэсӄытъулти лымӈэ рэнтыёлӄылтэ увэрачыкойпы.
Ы'лёӈэт ынӈин мигчирыплыткук, Кэӈъиринэ лыгэтъылыӈогъат гыткат, мынгыт, ӄэптин.
Ытлён ӄытги полярный станциягты, ӈэранкилометрык оральэты нымгыпы, фельдшерына Алексей Вадимычына.
Фельдшера ытлён нывэймэнъэв рырынгиивнин: Кэӈъири нымкыче ыныкы нылӄытӄин, чама таӈычьыгыргын ынык рээн чьумэткук.
Тэӈгитэплыткук тъытльэн ынкъам палёмтэлыплыткок ытлён, фельдшер иквъи: Тычичевын гынин тъычгыргын.
Тымкычьыт мэчтъылыркыт.
Ынӄэн ымыльо экэвкыльыт ынӈин нитӄинэт.
Кит-кит ныпыгтыӄинэт тымкычьыт, ынӄо ныпааӄэнат.
Лымӈэ ыннэн ы'лёӈэт рэмигчирэты, рапааӈыт тъылык.
Эченур ынӈэ апаака мигчирэтык.
Ӄымэльым гынык пэтле рэмэйӈэты нанӄын.
Мынчьумэтку кита, ва?
ыннэн ы'лёӈэт рэмигчирэты, рапааӈыт тъылык.
Эченур ынӈэ апаака мигчирэтык.
Ӄымэльым гынык пэтле рэмэйӈэты нанӄын.
Мынчьумэтку кита, ва?
Кэӈъири нылгирэчьумэткуӈӄин, вачаӄ ытлён тарэлвыӈэты э'нӄэтгъи, иквъи, энмэн а'ткэвма варкын.
А'мын какой ӄылгэлёгыргын, — иквъи фельдшер ынкъам — вэчьым рытгэватэты эйминнин энатрэтъёлгэпы чьоматкоёлгын ынкъам йыпатыӈонэнат ынкы чьумэт.
Мачӈэръамытлынча ытри увичвэтгъэт, ынкъам Кэӈъири эгъюлкыльин оратвак пыннытвак, коргыльын рагтыгъэ.
Ынин чимгъун ынкы ӄынур ӄэргыйъыйыӄ нытваӄэн, ынкъам рай ынкы ытръэч ыннэнчьэӄэй йъыӄэй нытваӄэн.
Ынӄэнано йъыӄэю нитӄин чимгъун, иӈӄун эргатык инъэ Кэӈъири нэмэ итчыӄитынутэсӄытъулык мигчирэтыльылӄыл.
Инъэ ытлён татэнувэраӈынвэты ӄытгъи ынкъам мэрынрэ виригъи онмыёлгычыкогты, ынкы энмэч нымигчирэтӄинэт ымыльо ынин бригадакэнат тумгыт.
Кэливытгырмил урэльу ытлён ырык рээн мигчирэтгъи.
Ынӄоры эймэквъи бригадирэты ынкъам мынга а'рэгты нанӄын иквъи, энмэн кытэӄэй виин ытлён алва ралегъа.
Кымъын вэтгыры вагъэ.
Этрилкэ нанӄэн, Кэӈъири о'ранӄагты иичгэтгъи ынкъам ынкы выквык рымагты амэчатгъэ.
Пэлӄынтэтык, ытлён киткинуӄэй мигчирэтгъи, нэмэ ӄытгъи бригадирэты, рытъылпэравэты льулӄыл, иквъи: Ынръам вай нанӄын ръэгъи.
Нэмэ вай ӄантаквэты мылӄытык.
Вай ынӈин ымъылёӈэт Кэӈъири эмӄынкэливытгырык ӄантаквэты нылӄытӄин ынкъам ӄлигминунмэл лымэвыр ораӈ ытлён ынкы нытваӄэн.
Кымъынэ ытлён рагтыйгот нинэнтыӄин, вачак Кэӈъири вэтгычемгъогъэ пэлятык.
Ӄэйвитык гым игыр ванэван мыкэтгумигчирэтык, — мачэгыпатэты, иквъи ытлён, — китъам вэнлыги трэмигчирэты, вэлер киткинуӄэй мывинрэттык.
Ынӄэн Кэӈъиринэ ынӈатал кувчемгъольо нинэлгыӄин.
Ымыльорык лыги нэрэтчыӈын, миӈкыри ӄэглынангэт вальын Кэӈъири!
Авынтъылеты татэнувэраӈгыпы лёнрагта итгъи!
вальын Кэӈъири!
Авынтъылеты татэнувэраӈгыпы лёнрагта итгъи!
Ынан вай энмэч нэнамачвалёмӄэнат ынӄэнат вайманвэтгавыт.
Ынкъам ынан ынӄэнат ынӈин тэӈу лыгнинэт, рыпэт ытлён ырыкы мачлымаляквъэ.
Наӄам ынин нанӄын таӈванэван нытъылын, ымы тымкычьытъычгыргын фельдшерык тывъёк ӄэврэӈ гапаален.
Ытлён тымӈэнӈэн ӄантаквэты нылӄытӄин, ынкы рымагты нывакъоӄэн ынкъам ныпаӈъэвӈытоӄэн, эчимгъукэ гэтагты аӈӄы, ӈэгти.
Ӄытрирэк тымӈэвакъотвак нывичвэтӄин: нинэнинтыӄин валы ынӈин, иӈӄун каврак гыргол, ытлён чьомыткына нирын нутэсӄык.
Вай-ым вэнлыги таӈванэван микынэ ытлён ныльунин.
О'рувэрайпы выквык рымагты танльоӈ ытръэч ынин левыт, о'раӈӄайпъым.
Ынкы аӈӄачормык тэӈуйӈэ о'равэтльака.
Ытръэч тапӄаӈӄач раӄъоравэтльата рай нинэнчикуӄинэт купрэт.
Ынӄэн, вэчьым, Мэмыл.
Ы'ттъыёлкэн бригада ӄонпы ынкы ныкопранкыквавӄэн, ынкъам копранкыквавыльо ырык нитӄин ынпыначгын Мэмыл.
Ӈан-ым ынӈин ыяайпы ынан ӄырым ныльунин Кэӈъири.
Ыныкит-ым рэльугнин, ӄырым нэлкылнин.
Вэчьым Кэӈъиринэ чимгъумил ынӄэн нъытван, ыныкит ӈотӄэнат атвака нъитынэт.
Вай Мэмылына гатвален гитэнэӈ!
Кэтэм ынӈытэӄ гэетлин Хабаровскайпы каникулынвы ынин ӈээкык Тэгрыӈэ ынкъам рэннин ытлыгэты нылгинэрмэӄин аӈӄагэтанаӈ, ӄэйвитык энмэч яаё, вачаӄ еп нытэӈӄин.
Ынӈатал рыкачьаравнэн ӈээккэтэ ынпыначгын!
Вай ынӄэн гэмо нинэлгыӄин Кэӈъиринэ.
Чама Мэмылын ӈэнъоравэтльамэл вальын ӄэлелвын, пэгчиӈлылет, ынкъам ӄонпы эмыраӄколхозвагыргэты пагчеӈатгыргын.
Ынӄэн Кэӈъиринэ лыги нинэлгыӄин, ынкъам ытръэч эмъюргэ рытгэваннэн.
С. Ынан-ым рытэнмавъёлӄылтэ купрэт, танкавӈыёлӄылтэ.
Ынкы еп чикинъэ Мэмыл аӈӄачормэты ӄытгъи: вулӄытвик бригада пэлгэты ынныӈыттысӄивыльылӄыл.
Ынан-ым рытэнмавъёлӄылтэ купрэт, танкавӈыёлӄылтэ.
Ынанъыттъыёл нымэльэв тэйылигнинэт купрэӈилгыт.
Кытыйга ынкъам тиркэ гатаӈынкыквавленат.
Вачаӄ о'птытъар пыгычьыт нытъэрылтэтӄинэт, ӄэтэв Мэмылына рылейвынинэт алымыт.
Ынпыначга йытонэн энаёчгычыкойпы гитэнэӈ.
Аӈӄаткын янор тэӈуйӈэ эръэкыльу пэрагъэ.
Ынӄо вай лыгичивтыл — катам мэмлыткыната — рэӈагалясӄычатгъэ гачгамкын.
Чекыяа чеӈӄагъэ ръэв.
Ръэв,— чимгъугъи ынпыначгын.
Эгитэнэӈкэ, вэчьым ӄырым ымы тъыльугъэн.
Ынан ӄылгэлёгты ёнэн гитэнэӈ, йытонэнат манэгъэнъачыкойпы пыгычьыт ынкъам мэгчератыӈогъэ.
Ӈутку, чыӄаӈӄачормык ымыльэты чиниткин вагыргын ынан гэегтэтлин.
Унтымкыльу гатвален ынӄэн вагыргын, таӈычьыгырго гатвален!
Ыныкит Мэмылына ынӄэн нэнакэтъоӄэн — ынӈатал таӈычьыгыргын!
Ынан лым ӄолетъылё тратвыӈын валёмъё гымнан Мэмылгыпы.
Игыр-ым виин тратвыӈын ӈутку пыӈылтэлык яаёлӄыл.
Ынанӈъочьо о'равэтльано горатвален Мэмыл.
Ӈэныльанма ытлён аны колё гэтэвиминӈылин: ынӄэната тэвиминӈэ мэчынкы мынгыткэн о'равэтльат таӈынпыннавыӈ.
Вачаӄ Мэмыл алваӈ вальын.
Ытлён палёмтэлма ӄонпы чимгъуркын: аны ӈотӄэн ынанкоргычьын о'равэтльан.
Ытлён ӄутырык рээн нэмыӄэй энантомгавыльо ынкъам ы'ттъыёлкэнано председателё колхозык гатвален.
Вэчьым ымы игыр ытлён председателе нъитыркын, ыныкит кэлигъюлыльу нъатвагъан.
Вачаӄ ытлён тэӈэгъюлкыльин калевэтгавык ынкъам кэличитык.
Ӈиныльу вама ытлён ӄутырык, нэмыӄэй ыныгмил вальык а’ачекык рээн, люӈкэлиткульу гитлин, миӈкыри ӄун мургин ӈъочьыварат ынкы уйӈыльу акалеткоракыльо гатвален.
Вачаӄ ыныкит ынӄэн эргыръэт ымыльорыкы вэнтыгъи — ынкы ынръам Мэмыл колё нываӈэлтатӄэн.
Ытлён нывинрэтӄин рытомгавык мурыгнутэк советкэн нымытвагыргын, нинэнтэйкэвэтӄинэт эӈэӈыльыт ынкъам кулакыт, нэнантомгавӄэн колхоз.
Чама вай ымыльо ынан кэлигъюлетыйгут нинэнтыӄинэт.
Вачаӄ кэлигъюлетык чинит нылвавӄэн, йъарат нываӈэлтатӄэн.
Мэмыл ынӈатал нэӈъэлетӄин рылек колхоз.
Ӄэтэв пэтле гыюлетгъэт о'равэтльат.
Ыныкит председателё нэльугъэн Вамче, Мэмыл ымы киткинуӄэй люӈъээтэ итгъи.
Чекалваӈ!
Вай ынӄэнагты ытлён гэтэгъенлин, иӈӄун ынӈин вальыт о'равэтльат нымэйӈэтынэт.
Ынан чинит Вамче кэлиткуйгут нинэнтыӄан, чинит тыӈивынин калетконвы Въэӈэты.
Турыльэ председателя пытӄы таӈыӈ рыляӈӈонэнат колхозкэн мигчитти.
Ынпыначгын Мэмыл вэнлыги эгыттагнэты члено правленияк эмӄынгивик ныльуӄин.
Мэмыл ынкы чит кэлиткусӄикви, ликбезеты ӄытыӈогъэ.
Вачаӄ вэнлыги лываквъэ.
Ымыльо кружокык кэлиткульыт энмэч гэйӄунтэтлинэт, Мэмыл вэтгычемгъогъэ — чамъам райъогнэнат, ынкъам ынӄэната ытлён ӄытрирэгъи.
Чама нымкъэв ытлён нымигчирэтӄин гыннэӈӈыттыбригадак: Мэмыл ныракалготкэӈӄэн — вай председателё энма эгъюлеткыльу люӈнъэле милгэрыткук, льэтык: вынэ Мэмыл ванэван тымӈэнӈэн нымигчирэтын.
Ымы нымкыӄин мигчир ярак: Мэмылын ӈэвъэн тэленъеп гэвъилин, ынан чинит гэнмэйӈэвлин ӈээкык.
Чама ӄонпы эмыраӄэты ныпэгчиӈэтыльэтӄин.
Ӄол нинэнтыӄинэт, ынан ченлечыку нинэнтыӈэвӄинэт мэйъулет; ӄол нинэнтыӄинэт нинэтэйкыӄинэт ваӈӄытгыпы имыръэнутӄэгти.
Вай ынӄэната ынан эӄылпэ рыпаавнэн ликбез, ынкъам ыныкит ытлён миӈкы тэнынныӈыльылӄыл, — нэнарисоватӄэн мэлгыёчгэпы нынны.
Ынӄэн ынан чимгъунин еп председателё вама.
Ӈааккагты ынан мэлгыёчгык нымэльэв кэлийгут рыннин нынны Мэмыл, ынкъам ыныкит ытлён миӈкы тэнынныӈыльылӄыл, — ы'ттъыёча нинэтрилӄин мэлгыёчгын ынкъам ынӄоры нинэкэлиӄин нынны.
Этъым вай игыр калевэтгавыльыт ӈутку рэмэтивэнӈыт, иӈӄун Мэмылына лыги нымкыӄин романтэ, пыӈылтэлтэ.
Гымнан лыги, ынӄэн а'ӄалымалявыӈ, ытръэч ӄэлюӄ-ым миӈкыри, миӈкыри ӄун гымнан ӄонпы амӄэглынангэт тыкэлиркын, ӄэйвитык энэчгытэты ӄол итыркын.
Тэгрыӈэ кэлигъюлетык, ынан ӄонпы ытлыгэты калевэтгавъёттэ книгат нэнатвыӄэнат.
Янор Мэмылына нинэгитэӄин, миӈкыри ынин ӈээкык кэлиткуркын.
Ынӄоры ытлён ынӄэнагты ынӈин кэквъи, ӄынур вай ынан чинит нэнакалевэтгавӄэнат книгат.
Таӈымыльэты мурык нымнымык, ыныкит атвыка кэлиныгйивэтыльыт, Мэмылына ынанмыкыӈ лыги книгак имыръэнутэт тывъёт.
Ытлён кэлигъюлыльу таӈылгыӈ, ыныкит вай вэлер ыннэн буква ынан лыги нъылгынин.
Вай ынӈин вальын ынӄэн мургин ынпыначгын — Мэмыл!
Вай-ым йытонэнат ынпыначга э’нъачыкойпы пыгычьыт ынкъам танкавӈыӈӈонэн купрэн.
Йыпаннэнат ӈыроӄ пыгычьыт, ӈыраӄав-ым йыпанма, рэрэннин, ынкъам пыгычьын о'раӈӄагты кувлыткугъи.
Ынпыначга кэтэм мимлык ӄача йъонэн.
Палӄынтанма гитэнин аӈӄачормын ынкъам льунин рай мэӈин ӄантаквык рымагты вакъотвальын.
Мэӈин рай ынӄэн?
Мэмылына йытонэн гитэнэӈ, лылепгъи ынӄам элкылнин Кэӈъири.
Ӄэйвитык, ынкы ӄантаквык ӄача Кымъына бригадата нытэйкыӄин тэнувэран.
Иа'м-ым ӄытлеӄылявол Кэӈъири тымӈынӈэн вакъотваркын ынкъам чиӈкъэтывэркын, мигчирэтык пууръу?
Эты ытри паӈъэвӈыторкыт?
Иа'м-ым ынкы амынан Кэӈъири вакъотваркын, э'мъим ӄутти?
Кэӈъири пэтле ӄутгъи ынкъам ӄытлегты эквэтгъи о'раувэрагты.
Мэмылынъам элвэльин энмэч чемгъоӈӈонэн.
Ытлён нычимгъуӄин: вай эргатык, Тэгрыӈэ еп йылӄанма, ытлён рынныӈыттысӄивы, амранчачальавӈа ыннэ Хабаровскакэн студентка.
Ынкы, Амурык, вэчьым уйӈэ Лыгъоравэтльаӈӄакэн, ӄычав Эвыр раквагъа таӈӄычав, ымы Гэмавъе ытри Йынрын ръэйӈэвнинэт.
Йыпатыплыткок пыгычьыт, Мэмылына гитэнин эвычакэн купрэӈилгын.
Ынкы ӄытлыги ӈирэӄ тинэнитчыӈыт гэлпъилинэт.
Ытлён аӈӄачормыеквэ эквэтгъи, нинэлӄырирӄинэт тинэнитчыӈылӄылти выквыт.
Тыляма ынан нэмэ льунин ӄантаквык ӄача вакъотвальын ӄлявол.
Ынкъам гитэнэӈэтэ ынан нэмэ элкылнин Кэӈъири.
Кытэӄэй вак, ытлён нэмэ ынӈин итгъи, кэливытгыр галяк — нэмэ, ынӄоры вай лымӈэ.
Аны рэӄыркын ынкы ынӄэн ӄытльэлявол?
Ӄэйвитык ынкы ытлён мачынан таӈытваӈ.
Ытръэч ынӈин итык пууръу, Кэӈъири нытымӈэтваӄэн: ытлён нывакъотваӄэн, нувичвэтӄин валята, въайыткынык нарычгытваӄэн, нытааӄоӄэн.
Ынкы Мэмылына чичевнин, ръэнут ынӄэн чимгъунин Кэӈъиринэ, иӈӄун эвнэмигчирэткэ нитын.
Аманӈэнайпа ынпыначга рыпэт кэгынмэ тинэнгыгэрэгнин ӄытльэлявол.
Аны ынан мытрататкынъегыт, тэмъюӈыткульигыт!
Аны амалваӈ вальыт ынӄэнат о'равэтльат — Мэмыл ынкъам Кэӈъири, лыгэн ӄонпы алваӈ вальыт, алваӈ ныгитэӄин ыргынан торвагыргын.
Мэмылына торвагыргын — ынӄэн колхоз Эргыръон ынкъам нымэйыӈӄин советкэн Родина ынӄэн институтык кэлиткульын Тэгрыӈэ, ынӄэн Унпэӈэр, Вамче, таӈымыльо ытлыгык алваӈ нымытваӈӈольыт мурык нутэк о'равэтльат; ынӄэн ынин чиниткин ынпыльатгыргын.
Вай-ым ыныкит нымытвагыргын игыр нымэльэв атвака нъитын, Мэмыл тэленъеп энмэч ӄырым нъыегтэлын.
Ӈъочьыройыръык ынпыначгыт пэтле нывъиӄинэт.
Тэгрыӈэ нивӄин, энмэн Мэмыл егтэлыльылӄыл ынык нэнэнэк лым нэнэнэт о'раттагнэты.
Вынэ ӄырым ынӄэн эӄылпэ нытвагъан — вай Тэгрыӈэ еп э'ликэткыльин.
Ӄэйвитык Тэгрыӈэ ӄырым ӄонпы эӄликэткыльу нитын.
Мэмылына тэнлыги, микынинэну нэнэнэну ратваӈыт ынин ытлювъёт: ытри Йынрыно нэнэнэну ринӈыт.
Вачаӄ ынӄэныргин нэнэнэргин лым нэнэнэт а'тчак — йъарат о'тчой.
Ӄэйвитык-ым Мэмыл мэчынкы ымы ырыкагты нъаатчан.
Таӈвагыргэпы алва тылек ванэван мэӈин ныгагчавын.
Кэӈъиринэ нэмыӄэй торвагыргын тэӈу нинэлгыӄин.
Ӄэйвитык ынан гэмо пэтывагыргын ынкъам а'ӄантэнмыткоӈ.
Чама ынан ванэван ипэ яагты вальын лыги нылгынин.
Ытлён нытэӈычьэтӄин ымволӄытвэӈэт клубык вак, чьумэткук, талгъэӈык.
Ымы рыпэт кинома, — нивӄин Мэмыл, — Кэӈъиринэ ипэ элвэльин нинэгитэӄин.
Ипэ миӈкыри йыпык пыргуккъэли — ынӄэн гамгакартинак ынан мыкыӈ нинэгитэӄин.
Нымкыче Мэмылына нэнанвэтгаатӄэн Кэӈъири, иӈӄун ытлён нымэльэв колхозмэгчерэты нытваркын.
Лымынкырилы нэнанвэтгаатӄэн, наӄам Кэӈъирин ӄытлин майыӈкы нытваӄэн.
Ымы вичыльэ Вамчена нэналвавӄэн рытэӈытвэтык Кэӈъири.
Ӄэйвитык Мэмылына майыӈкы ыныкы нылымалявӄэн Кэӈъири, вачаӄ вэнлыги ӄытльэлявол таӈколхозыльо люгнъэле итгъи.
Кэӈъиринэ ванэван нымкыче нырэльугнин Мэмыл, анӈэно ытлён нинэлгыӄин ынкъам винвэ Кэӈирылгыну нинэлгыӄин.
Ӄэглынангэт ынпыначгэн мраӈӄач мынгык рылгылгын гэмлелин, авэтгаткыльэн.
Вэтгавма ынан ынӄэната рылгэ нэнанъомравӄэнат тывъёт ынкъам Каӈъэрэна ныпэраӄэн, ӄынур вай ръагалгачга пэнрыйвыркынэн ытлён ынкъам упыткуркынин.
Вачаӄ иа'м рай амыныкы ынӄэн ныпэраӄэн.
Ӄутырык ымыльорык лыгитэӈу нылгыӄин ынпыначгын Мэмыл ынкъам етъаӈ ымныкэрэт палёмтэлык ынин пыӈылтэлтэ.
Ынкы вулӄытвик Кэӈъири коргэты рагтыгъэ: ытлён нычимгъуӄин.
А'мын вай нымэльэв тытэмъюӈын бригада.
Мэмылынъам пынлёнэн Вамче ынкъам эвыр ынкы тэнчичеквъи.
Эргатык ымъылёӈэт ытлён нычимгъуӄин, миӈкыри тэнымчевӈык ӄытлильын Кэӈъири.
Тывык Вамчена?
Вачак ымы ынӈин Вамче ваӈэлтаркын.
Тывык омакатынвык?
Вачаӄ ӄырым пэтле омакатгыргын нытван!
Правлениягты э'йӈэвык?
Аны нымкыче ытлён правлениягты гъэйӈэвлин, гъэйӈэльэтлин ынкы ганӈыркылявлен, гъэйӈэчьивылин, вачаӄ ымыльо ынӄэн лыгэнитык.
Ынӈин Мэмылына чимгъунин кэлик Кэӈъири ранмыгазетагты.
Еп ытлён ынӈин энтыкыльин.
Ынан ынӄэн тывнэн тантомгэты Гэмавъена, ынӄо Гономына ӄытгъи.
Ӄэйвэ, — иквъи Гоном, — игыр вулӄытвик калеткорагты ӄыетги.
Моргынан игыр ӄол ранмыгазет мытыплыткуркын.
Ынкы Эйӈэч ынкъам Ринтувги ратваӈыт — ымыльэты редколлегия.
игыр ӄол ранмыгазет мытыплыткуркын.
Ынкы Эйӈэч ынкъам Ринтувги ратваӈыт — ымыльэты редколлегия.
Калеткорак, ыннан классык ынан ытри льунинэт, ыргынаи ныӄитпъэв нытэйкыӄин ранмыгазет.
Мэйӈилгыкэлитъул, рыратъё нотайкочаткынык, ӄынур аӈӄаеквэ тылельын гилгил, редколлегияльыт-ым, гролмакы кэлитъулык элвэтиӈэтыльыт, ӄынур мэмылтэ раровтыӈыльыт гэлыткынэты.
Эйӈэчынэ таӈпочерка нинэкэлиӄинэт заметкат, Гономынъам амалваӈ пэральа энаркэлечга нинэкэлиӄинэт нынныт.
Ринтувгинэ нинэнэймысӄэвӄинэт журналгыпы чывэёт картинкат.
Ынанмайыӈкы Мэмылына гакачьаравлен Ринтувги, миӈкыри ӄун ытлён гэлгипэӈъивэтлин ынкъам игыр вай таӈпаӈъэвӈытоӈ.
Э'тки аны аӈъачгыргын о'равэтльагты, кавыльэты тэвыльатык чама милгэрыткук, мигчирэтык вэӈыткунэӈэтэ ынкъам энаркалечга.
Ринтувги ӄонпы найылгавӄэн, иӈӄун эвнэнэймысӄэвкэ о'ралвагты картинка, авнанчарэйпатка клея ранмыгазет, рыпэт ынӄэната ытлён колё гатгытлёлен.
Мэмылына тывнэн Кэӈъири ынкъам иквъи: Ытръэч вай чамъам гымнан ынӄэн чинит трэкэлиӈын.
Ынан торгынан чинит заметка ӄыкэлигыткы.
Вэчьым ытръэч мэчынкы гымнан ытлён трарисованӈын.
Ытлён партак ӄача нанвакъовын, нэйылын кэлитъул, о'птытъар карандашыт, резинка, чинит-ым нэмэ апаӄатлыткогъат нотайкочаткынык.
Вачаӄ пэтле Мэмылына чичевнин: рисоватгыргын кэлитъулык ынкъам ваӈӄыттамэнӈатгыргын — ынӄэн таӈалваӈ вальыт.
Наӄам тэлеӈ ытлён нычимгъуӄин: рисоватык вэчьым чекотгыӈ: ыныкит а'ткэвма рисоватык, резинката таӈмалеӈ.
Эвыр-ым ваӈӄытык а'ткэвма рисоватык, ынкы ымы рэӄэё а'ӄавэнратыӈ, ымы резинката.
Вачаӄ игыр Мэмыл вэнлыги а'ткэвма нытваӄэн.
Ӄол нитӄин ынин карандаш нымлеӄин, ӄол нинэнтыӄин ӄикэлитъул нинэнэвӄин.
Ыныкит кэлитъул ванэван нычимэтын, ынӈин ынан нинэкэлиӄин кэлитъул, рыпэт ымы резинката малек нэналвавӄэн.
Мачмынгыткэн кэлитъулти ръэӄэрэвыплыткук, Мэмыл вэнлыги ӄынвэр кэквъи ынӄэнагты.
Еп ымы кэливытгыр агаляка ынан карикатура пылыткунин.
Ынпыначгын ынӈин гагаймавлен мигчирэтык, рыпэт ынан лёӈвалема рыннинэт яалейпы эймэвыльыт Эйӈэч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнӈыткугъэт.
мигчирэтык, рыпэт ынан лёӈвалема рыннинэт яалейпы эймэвыльыт Эйӈэч, Гоном ынкъам Ринтувги.
Ытлён вынынтатгъэ, вытку ыныкит ытри, гитэплыткук карикатура, лыгитэнӈыткугъэт.
Ынӈатал-ым йыӄӄай-ым!
Вай ӈотэнранмыгазетык мытрайпанӈын!
Аны, тумгот, мурык игыр чиниткин Кукрыниксы варкын!
Мэмылына ванэван титэ нывалёмнэн Кукрыниксы, вачаӄ чичевнин: ынӄэната ытлён колё нанъягъан.
Вачаӄ ипэ Кэӈъиринэ нылгинымэльэв лыги: ынӄэн ӄырымэн инэнъээв, ипъэм ымыльо ынӄэн ӄэглынангэт.
Вачаӄ ынӄэнайпы ытлён ванэван нунтымэвын.
Игыр ынин чимгъун Кубаныльык казакыкгыпы о'ралвагты варкын, чекъоралвагты кинойпы.
Ы'ттъыёлчывэпыт кинокэн пылыткугъи, Кэӈъири о'ратытлеты эквэтгъи: вынэ а'ӄавакъотваӈ кинок игыр ытлён варкын.
Микынэ рай ӈытотыляльын ӄулильэннин: Мэй, Кэӈъирий, нэмэ ӄантаквэты ӄытыркын?
Аны ынӄэната таӈымыльо рытэнӈыткувнинэт.
Эви вай энмэч ымыльорык накалевэтгавын ранмыгазет?
Кэӈъиринэ ымы С. рэӄын люӈивэ рыннинэт тэнӈыткульыт, вачаӄ вэнлыги нэргъав ивнин дежурныльын: Кита ӄынвэнтэтгын библиотека.
Ынкы гымнан пыргуккъэли тыпэлягъан.
Ӈирэргэри ытри рэгъэт библиотекагты.
Пыргуккъэли, ӄэглынангэт, ы'лӄэпык ныймэтваӄэн — Кэӈъиринэ рытгэваннэн кыляма Гоном.
Ынан пиринин къэли ынкъам тытлеты тыляма авынъанӄатэты нывилгъи ранмыгазетык ӄача ынкъам нэмэ гэтаӈӈонэн карикатура чама калевэтгавыӈонэн ынкэгиӈкы вальын заметка.
Вай ӈотӄэн черъывытэчгытрыпэральын выквычгын.
Ынкы рымагты нывакъотваӄэн танӈавэты вальын ӈирэнлевтыльын топыӄыляволӄай.
Ӄол левыт выквык рымагтэпы льолӄылтагнэты нывытрэтӄин.
Льулӄыл ынӈатал нытавэмэнӈыпэраӄэн.
Ӄол левыт мачьэмпакы нытваӄэн ынкъам выквык рымагты натчытваӄэн.
Льулӄыл ынкы левтыкин рамынноӈэты нытваӄэн.
Ынӈатал рай миӈкыри такарикатураӈыльа вачаӄ таӈалкылыӈ гэтэйкылин льулӄылкин тавэмэнӈыпэрагыргын.
Рамынноӈгыргын-ым ӄынур нивӄин: ынӈатал-ым юргымтэӄыт гымнинэт мигчиттумгыт, ынӄэн льулӄыл нэмыӄэй танӈавэты вальын, миӈкыри ӄун калевэтгавыльа энмэч лыги ы'ръонтатгыргын.
Кэӈъиринэ чимгъугйит, ынӄэн топыӄыляволӄай этлы ыныгмил апэракыльэн.
Вачаӄ рай иа'м ымыльо нивӄинэт — ӈотӄэн вай Кэӈъири.
Рай иа'м эвыр ынкы ытлён нэлкылгъэн.
Карикатурагэӈкы вальын заметка гэкэлилин Гономына.
Ынкы энмэч уйӈэ мыӈапчегыргын.
Гэтэнынныӈлин ынӄэн Аӈыркылкыльэн ӄытльэлявол.
Татэнувэраӈынвык, — гатвылен заметкак, — ымыльэты Кымъынин бригада стахановыльымэл гэмигчирэтлин.
Пытӄылым гэтэгмигчирэтлин авынынпытвагты ынпыначгын Ӈоӈӈо, чама ӈиныльын тылечьыткульын Йынрын.
Ытри, бригадирмэл, тэнмычьо нитӄинэт мэгчератынвык ӄотырыкы.
Ытръэч ыннэн о'равэтльан а'ткэвма нытваӄэн.
Ытлён ванэван нырэмигчирэнӈын.
Лыгэн ӄутти мэгчеранма, ытлён ӄонпы ӄантаквэты нылӄытыльэтӄин.
Наӄам ытръэч лыгэнитык ӈэнрилы нылӄытыльэтӄин.
Ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт, ытръаттагнэты эӈъэлетыльыт.
Моргынан мытчичевын: ынӄэн ытлён тымӈынӈэн ынӈин нитӄин, иӈӄун эвнэмигчирэткэ.
Вынэ ытлён лым ӄырым вэты ынӈин итыльылӄыл.
нылӄытыльэтӄин.
Ытлён ынкы ныпаӈъэвӈытоӄэн ынкъам эмӄэлелвынэ тумгыт тэнӈу нинэлгыӄинэт, ытръаттагнэты эӈъэлетыльыт.
Моргынан мытчичевын: ынӄэн ытлён тымӈынӈэн ынӈин нитӄин, иӈӄун эвнэмигчирэткэ.
Вынэ ытлён лым ӄырым вэты ынӈин итыльылӄыл.
Кэӈъиринэ ытръаттагнэты калевэтгавнэн заметка ынкъам аманӈэнайпа рыпэт рыннынӄаӄъаквъэ.
Вачаӄ гучвыгитэк клубкэн дежурнильын, ытлён рэмыннуӈгъи ынкъам, гырапэты, ӈаргыногты ӈытогъэ.
Вачаӄ ытлён паагъэ рэмыннуӈык чама гырэпык, эвыр киткинуӄэй иичгэтгъи дежурнильэпы.
Ынӈатал колё тиркэ нэнанӄэргавӄэн тэпӄэйиквин.
Ынкы тэпӄэйиквик — мургин нымным.
Колё номычьатӄэн.
Ӄэйвитык нымачыгтыйгатӄэн, ытръэч вай айвачыӈӄачайпы, ынкъам таӈванэван нынэгытовын.
Тэпӄэк, кэтэм нымнымык гыргоча, ныпонӈэльатӄэнат гачгамкыт.
Вачаӄ-ым ымы ивтылетэ авынрэӈамъянма таӈванэван мэӈин нычаткаткогъан.
Ытръэч кытӄонача эплыӄытэтэ рыръалявъё гатле, ӄынур выквылгын, нотасӄыткынэты нэрэтӄин.
Вынъэм игыр а'ӄачаткаткоӈ, пытӄылым айвачыӈӄачайпы кытыйганма: аӈӄак, нымнымык ӄача вальык илирык агнон, кытыйга мэчынкы ынкыри тагныпкэратыӈ пэкыл.
Нымнымык-ым нымнэӄинэт пойгыт ынкъам чьыӄэлпэрпойгычьомыткынык ныйпыӈатӄэнат рэпалгыпойгыёчгыт.
Лыгъитвык нынрымэӄэнат ы'тнэлгыт.
Ымаӈӄачормыеквэ рэмкын нъытналгынрымэӄэн.
Ынпыначгын Мэмыл энмэпы ёпылӄэвынвэпы нырагтытыляӄэн.
Ынӄоры ынан нинэгитэӄин агнон.
Левыт ынин экъэликыльин, мачвэк нилгиӄэтӄин гитэнэӈ.
Гытлён, ӄынур ӄэргыкыляляӄагтэ, ынык кытрэлык ныӄэлпэратӄэн, нытилиӄин ынык льолӄылкымъогъеквэ.
Ы’ттъыёл Мэмыл паӈъэвӈытогъэ ӈэнбригадакэнак лыгъитвык ӄача.
Ынкы нымигчирэтӄинэт Ринтувги ынкъам чинит бригадир Унпэӈэр, Гэмалӄотын экык.
Мэмылына кытэӄэй ытри рывэтгааннэнат, тывнэн, миӈкыри игыр варкын агнонвын.
Ынӈин нымэльэв тывнэн, миӈкыри таӈытвыӈ ытръэч таӈгыннэӈӈытыльэты.
Унпэӈэр-ым ытри Ринтувги тэӈгынниӈӈыттыльыт, ыргынан натаӈвалёмын Мэмылынэн тывъё.
агнонвын.
Ынӈин нымэльэв тывнэн, миӈкыри таӈытвыӈ ытръэч таӈгыннэӈӈытыльэты.
Унпэӈэр-ым ытри Ринтувги тэӈгынниӈӈыттыльыт, ыргынан натаӈвалёмын Мэмылынэн тывъё.
Мэмыл лымӈэ мэчурэтылегъи ынкъам вакъогъэ чыгайыткынык Кымъынэ бригадак лыгъитвык ӄача.
Ӈуткъум нымигчирэтӄин Кэӈъири.
Вай тыетык, Кэӈъирий.
А'мын-ым етий мачгынан.
Иа'м ынръам амгынан мигчирэркын?
Акавкэгыргын ынӄэн гыныкы амгынан мигчирэтык.
Бригадира винрэттумгу гымыкы Йынрын гэнӈивылин.
Ытръэч ынин титиӈы нылгинэвылӄыӄин.
Гымнан пынанвы титиӈы ытлён тынӈивыгъэн.
Аны ынӄэн Кэӈъиринэ лыгэкоргэты нэнатвыӄэн.
Мачынан Кэӈирылгынэ ныльуркынин: ынанъяагты вальын мигчир — налгынрымэгыргын — ыныкы тэйкыйгут гэнтылин.
Мачынан ытлён ӄытлильу, э'ткиӈу, имырэӄыльу ы'нылгыркын, вачаӄ ыныкит ы'твык нанрымэӈӈон ы'тнэлгын, ымбригадгыпы ипэ ытлён нэнӈивыгъэн.
Рыпэт ымы игыр стахановыльа Йынрына Кэӈъири очо лыӈыркынин.
Вэчьым Кымъынэ ӄолебригадакэнак ченэт бригадакэн ӄляволтэ таӈыӈ лыги нинэлгыӄинэт.
Аны ӄэйвэ Кымъынэ ӈутинмигчирык Кэӈъири йыпаннэн, — нычимгъуӄин Мэмыл, гэтама мигчирэтыльын Кэӈъири.
Ынӄэн ӄырымэн гыннэӈӈыттыгыргын лымэвыр татэнувэраӈгыргын — ӈутку мэчынкы таӈмэгчератыӈ ымы айылгыкыльо чама эӄитпыкыльу иткэ.
Ӈутку ныгтамъав, ныгъюльэв тынэёлӄыл ы'тнэлгын, ынӄэн-ым нымэльэв Кэӈъиринэ лыги.
Ӄыгитэгыткы аны нымэльэв ытлён игыр мигчирэтыркын!
Аны нымэльэв игыр мигчирэтыркын, — ивнин Мэмылына ныгъюльэв кэӈитититэ инэнниткульын Кэӈъири.
Ынръам игыр ынпыначгын мачалваӈ чимгъуркын.
Иӈӄун нымэльэв тыник лыгъитвык рэтӄыявъё рэпалгын ӄырым вальылӄыл амгыёлятгыргын, амгытаматгыргын — чама вай ӄэлелвын вэты онтымэты вальылӄыл.
Ӄол налгыӄачакэн равъёлӄыл тититэ, ӈирэӄэв-ым ытръэч амгынонтагнэты, иӈӄун рытрииръын авнантока нитын.
Ыныкит рэвык ӄол налгыӄачакэн — мимыл ынкы рэвъюнтыркын ы'твычыкогты.
Ы'твынэлгын а'ӄаннэӈ, ыныкит о'равэтльан а'ткэвма выенторкын.
Мэӈӄъом таӈвыенток, ынӈэ рай ӄэлелвын ӄынур пыгыпгэтыркын?
ӄэлелвын вэты онтымэты вальылӄыл.
Ӄол налгыӄачакэн равъёлӄыл тититэ, ӈирэӄэв-ым ытръэч амгынонтагнэты, иӈӄун рытрииръын авнантока нитын.
Ыныкит рэвык ӄол налгыӄачакэн — мимыл ынкы рэвъюнтыркын ы'твычыкогты.
Ы'твынэлгын а'ӄаннэӈ, ыныкит о'равэтльан а'ткэвма выенторкын.
Мэӈӄъом таӈвыенток, ынӈэ рай ӄэлелвын ӄынур пыгыпгэтыркын?
Кэӈъири, ръэтыльын Мэмылына анъягты, вынынтатгъэ ынкъам льунин Мэмылына мачвэк илгиӄэтыльын гитэнэӈ.
Ынӄэната ынин ӄэлелвын лыгэнкапчачавнэн.
Вай вынэ ӄэглынангэт Мэмылына ытлён гэльулин.
Ӄыпаӈъэвӈыто, Кэӈъирий, — ивнин ынпыначга, гылмалема кытрэл.
Гыт гытлётэлельаркын, вай ӄынвэр ымыльэты рэлгыгъэ.
Ӄынур вай а'ӄагнэнвык рытрэльёйгыт лёнлятъолегыт.
Ынӈэ Мэмылына таӈанӈэнака ынӄэн гатвылен.
Вачаӄ Кэӈънринэ ынӄэн таӈалваӈ чичевнин.
Паӈъэвӈытойгот рытъёнвык, ынан чичевнин, иӈӄун ӈот ытлён мэгчерынвык мыкыӈ ныпаӈъэвӈытоӄэн.
Ымы лёнляк рытэнма ытлён люӈынунтымэвэ рыннин.
Опопы аны ӄытвыгын, микынэ гым ранмыгазетак гэнарисоватлен.
Мэкына гынан гым энатвэ?
Раӄынвъым гыт мэкына мытвыгыт?
Ванэван мъаӄатвыгыт, гымнан ӄэглынангэт гатвылен.
Ымы газетык гыт гымнан чинит трисоватгыт.
Гынан чинит?
Ӄэлюӄ-ым, гымнан чинит, — татлыгнэн тымӈалголяӄ Мэмылына.
Аны ӈот ытлён ымы ванэван нычимгъун ивык, энмэн ынӄэн ӄутынэ микынэ карикатура рисованнэн.
Мэмылына ӄонпы чинитчимгъут о'раӈ нэнатвыӄэнат, ымы ӈан еп тэленъеп кулака ытлён тангыарагма.
Аны ӄырымэн Мэмыл айылгыӄылявол.
Ытръэч вай ынан гэмо нинэлгыӄин, энмэн вай карикатурак тантанынныӈыӈ, ынкъам ымы микынэ ынӄэн ыныкы лёӈытва рыннин.
Ынӄэната ынпыначгын лыгэн аӈал гылчемгъока иквъи, энмэн ынӄэн вай ынан гарисоватлен карикатура.
Ынкъым Кэӈъирин ӄэлелвын анӈэната а'ткэвма нытваӄэн.
ыныкы лёӈытва рыннин.
Ынӄэната ынпыначгын лыгэн аӈал гылчемгъока иквъи, энмэн ынӄэн вай ынан гарисоватлен карикатура.
Ынкъым Кэӈъирин ӄэлелвын анӈэната а'ткэвма нытваӄэн.
А'мын-ым.
Нылгинымэлӄин, — иквъи Кэӈъири, панэна вэвральатмынга тынэма ы'твынэлгын.
Стенкор-ым гынан лыги?
Раӄыстенкор?
Гономына ванэван гыт ы'нытвыгыт.
Гоном нивӄин энмэн гым стенкорына энарисоватгъэ.
Мэмыл тэӈэӄуликэ тэнӈыткугъи, Кэӈъиринъэм эчичевкэ чама кагынмынъомравэты нинэгитэӄин ытлён.
Ыныкит Мэмыл ынпыначго иткэ нъитын, вынэ Кэӈъири чамъам гытгытэ нъытвагъан.
Аны алваӈ, Кэӈъирий, гынан Гоном чичевын.
Стенкор ынӄэн корреспондент.
Ранмыгазеткэн корреспондент.
Ранмыгазетагты тэкэлиӈыльын.
Валёмэ?
Ынӄэн Гономына гым Стенкоро инэлгыгъи.
Гономына ынӈин вальыт вэтгавыт лыгитэӈу нинэлгыӄинэт.
Ынан ымы гым ынӈот иниквъи.
Игыр гыт мурык ӄонпы стенкоро ӄынъэлги.
Ты-ва-лё-мык, — мэрынрэ иквъи Кэӈъири.
Ынкъам люур анӈэнӈынваӈэгты тиӈусӄыченнин мынгылгын.
Вачаӄ энмэч ы'твынэлгын гэнэвлин.
Вынэ тынэма ы'твынэлгын ӄэлелвын ӄонпы тымгытвальылӄыл!
Мэмыл нымыркъув ӄутысӄычетгъи ынкъам Каӈъэрэна кытгынтаймаквъэ.
Оратвака, кытэӄэй ыргынан э'мпэты ныгитэӄин ы'твынэлгын, раквыргын нытэйылиӈӄин ынкъам аны пыннэты нылевтынилюӄинэт.
Патгыргын, — этчывъентогъэ Кэӈъири.
Вынэ э'тки, — яйвачатэты, иквъи Мэмыл.
Ынӈатал Кэӈъири гэпыннэвлин, лыгэн ымыльэты мэгчеръылён ӄынур уйӈэ.
Вэчьым лым пыткытэӈоёлӄыл ытвынэлгын, иӈӄун патгыргын о'раытвычыкогты нынъэлын.
Ытръэч ынӄэнагты ымыльо гынмыл тынэё нэмэ рырыткоёлӄыл.
Чама ванэван амынӄэната ныпыннытван: вай ытръэч ӈутинмигчирэ ытлён мэчынкы нъэргыпатын.
Вынэ ынӄэн Каӈъэрэна э'тки.
Игыр-ым Кымъын ривы, энмэн лыгэнитык ынан ытлён ы'твыналгатынвык мигчирэтыйгут рыннин.
Ынӈатал-ым вай э'тки!
Чама вай ынӄэн Мэмылына льунин!
Вэнык ӈот ыныкы калготкэгъэ Кэӈъири, иӈӄун ытлён ы'твынэлгынник очо гайпатлен.
Мэмыл нэмыӄэй нымачӈыркылятӄэн.
Ынан ейвэчу нинэлгыӄин Кэӈъири.
Вай ынӄэн ынан мигчирэтыльын Кэӈъири вэтгавчета нинэнкимэвӄин, ынӄэн ынан рыкапчачавнэн ынин ӄэлелвын, имыръэнут а'ткэвма Каӈъэрэна вальын рыкэтъовнэн.
Вай-ым ынан, ынпыначга, лыги лынъёлӄыл, ынӄэната мигчирэтыльын о'равэтльан ӄырым рыкапчачавъёлӄыл!
Аны э'тки ӄонпы ымыльо рырынгээвъёт рынвилетык, рывэтгавчетавык?
Тэленъеп энмэч ытлён рагтыльылӄыл.
Чама рай ынкы Тэгрыӈэ амынан варкын: гыткалгын гэнрултэтлин ӄаплывэчванма.
Евъев, Кэӈъирий, — иквъи Мэмыл.
Кэӈъиринэ э'нӄэткэ йылнин титиӈы.
Мэмылына йытонэн валы, чывинин алпынӈылӄыл, йыпаннэн патгыргык ынкъам тынэӈӈонэн.
Ынӈатал ныгтыӄэн йыпатык ынӈин вальын алпынӈын: иӈӄун мимыл эвнэвъюнтыкэ нитыркын, кытачгыта тынит вальылӄылтэ, чама, ӄырым равъёлӄыл ы'твынэлгын.
Вачаӄ, ыныкит ынӄэн тыниркынин Мэмылына, вэты нымэльэв рэтэйкыгнин.
Мэчынкы эвнэпытӄытиӈукэ ы'твынэлгын, чывипыт кэливытгыр галяк Мэмылына рэплыткугнин тыник ы'твынэлгын.
А'мын ӄэтэв ӈутку Мэмыл, — игыр-ым нычимгъуӄин Кэӈъири.
'мын вай ӈутку таӈыплыткоӈ пыӈылтэл!
Ӄытлильын Кэӈъири ӈыркылятыркын, Мэмылына э'ӄу чинит лынъё ӄытльэлявол, игыр винрэтыркынин; Кэӈъири Мэмылына анӈэнатвальын игыр ръэтыркын.
Вай ынӈин таӈыплыткоӈ пыӈылтэл ынкъам таӈэвыӈ — ытръэч.
Вачаӄ вынэ еп ӄырым мыплыткун гымнан пыӈылтэл.
Гым тэнаватык ӄонпы ымыльо ӄэглынангэт тывык.
Ынкъам ыныкит ымыльо ӄэглынангэт тывык Кэӈъирин ынкъам Мэмылын вагыргын чеэкэй, торымгольын татэнувэраӈынвык люӈыплыткульын ы'твыналгатынвык.
ыныкит ымыльо ӄэглынангэт тывык Кэӈъирин ынкъам Мэмылын вагыргын чеэкэй, торымгольын татэнувэраӈынвык люӈыплыткульын ы'твыналгатынвык.
Кэтэм ынкы вулӄытвик, лыгэн о'птытъар кэливытгыртыгаляк, Кэӈъири ытри Мэмыл нэмэ инэнрынгиввылгыгъэт.
Ынӄэн-ым ӈан вагъэ клубык, библиотекано лынъё рэлкуӄэйык.
Мурык нымнымык библиотекаре нитӄин Аймыӈа — ынӄэн, иӈӄун ытлён комсомолец.
Ӈэръамытлыӈъылёк ӈыроча, вулӄытвик ынан нинэнвэнтэтӄин библиотека — нинэйылӄинэт книгат ынкъам журналыт, нэнанвэтгаатӄэнат калевэтгавыльыт.
Ыныкагты амравэтгавӈа ӈанӄоры нымкыӄин а'ачекыт ныетыльэтӄинэт, рыпэт ымы унмык этэӈычьэт кыльинэт калевэтгавык.
Ӈан-ым вай — бригадир Унпэӈэр — ванэван амсписокык Аймыӈана, лымӈъэм вай ӈан миӈкы ынык ӄэлелвынык ныкалетваӄэн.
Ынӄэн ымыльорык лыги.
Вачаӄ-ым иа'м паак калевэтгавык, иӈӄун гынык пууръу ӄол мэӈин тэӈу лыӈыркынин библиотекаря.
Аймыӈа столык ӄача нывакъотваӄэн.
Столыткынык журналтэ ынкъам газетат.
Ынык ачгыта нывакъотваӄэн колхозкэн энарылгатыльын Рочгыӈа.
Ынан рэннин книга Лик пустыни ынкъам лымӈэ мэчынӈин вальын книга нэнагнатӄэн.
Ӈыроргарэ руссильыт — полярный станцияк мигчирэтыльыт — Кэӈъиринэ яачы нытваӄэнат.
Ӄутынэ нэнакалевэтгавӄэн ранмыгазет, ӈирэргэръим ӄутти нычьумэткуӄинэт.
Ӄолестолӄайык ӈыраӄ а'ачекыт ныдоминоткоӄэнат.
Рочгыӈана эйминнин книга Солнечный камень.
Ёорэлёна Горькийын Детство.
Ынӄоры Аймыӈана ӄача вакъогъэ Мэмыл.
Ынан йылнин кэлинӈивэт ынкъам иквъи: Тэгрыӈэнэ вай тыӈивынин.
Гатъылыӈолен, чейвыткук нылвавӄэн.
Евъев, — иквъи Аймыӈа, — мэмылӄырирынэт ынӄэнат книгат, Мэмыл.
Ытлён ӄутгъи вакъосӄыёлгык ынкъам ынангыргочайпы энатрэтъёлгыткынгыпы эйминнин книга.
Вай Домби и сын, ы'ттъыёлкэн том.
Ӈирэӄэв игыр накалевэтгавыркын, пэтле вэчьым нэрэрэнӈын.
Оливер Твист калеткорак библиотекак варкын.
Вай-ым.
Ынан гитэнин кэлинӈивэт ынкъам иквъи: — Вай-ым Копперфильд гымык уйӈэ.
Ынан-ым мымӈылён полярный станцияк, лымэвыр заставак.
Ынан-ым эргатык гымнан чинит Тагрыӈана трэлӄыты ынкъам ымыльо ыныкагты тратвыӈын.
А'мын-ым ынӄэн таӈыӈ, — иквъи Мэмыл.
Опопы гынан чинит ӄиквын.
Аймыӈана уйӈэ майӈыбиблиотекамэлкэн калевэтгавыльэн карточкат.
Ынкы пууръу ныӄиӄин тетрадь.
А'мын-ым.
Мэмылына рэчгыпы тыгинрынин рырамавъёчгын, рырамавъёчгэпы — мэлгыёчгын.
Э'мпэты чама элкымъятэты тыттунин мэлгыёчгэпы тааӄ пэӈпэӈ.
Ынӄо рытрилнин столыткынык мэлгыёчгын ынкъам ынӄоры калеӈӈонэн нынны.
Аны ныпылмэръэв чама о'тчой ынпыначгын нытэнынныӈӄин.
Иӈӄун перота эвнэнчимэвкэ кэлитъул, иӈӄун авнанэпъэравка чернилат, чама иӈӄун тетрадык нынны кэтэ мэлгыёчгыкэнамэл нытван.
чернилат, чама иӈӄун тетрадык нынны кэтэ мэлгыёчгыкэнамэл нытван.
Ыннэн уттыӄэй.
Ӈирэӄэв.
Вэчьым ӈан титэ ынӄэн уттыт гыргоча гульивлинэт, игыр-ым ульив эмгынунык гэмлелин ынкъам мылян нотасӄытагнэты гэкэӈэтлин.
Ынӈин Мэмылына ы'ттъыёлбуква нынныкин нинэкэлиӄин.
Аны о'тчой нинэкэлиӄин, рыпэт перо ӈирэче чернилаёчгык нинэнмыт ыӄувӄин.
Выентоплыткок, ытлён рымагтэты чит тэнынныӈыркын.
Ынръам рымагтэты ныгтыӄэн тэӈгитэк мэлгыёчгык калеё нынны.
Пытӄылым ӈирэӄэв буква.
Тааӄатъоля гатагмалелен.
Аны игыр вэты тривӈын Тэгрыӈэ, иӈӄун ынан нынны тормэлгыёчгык ныкэлинин.
Э'тки вай ӈотӄэн, — нычимгъуӄин ынпыначгын.
Ӄэйвитык ы'твытконвык ынин этӄыявкэрырамавъёчгын нылгинытэӈӄин, миӈкыри ӄун ынкэчыку таӈванэван нитӄыевынэт милгыт.
Ытръэч ӈот ынкэчыку ныннытэнмычьын ромкавытвак э'тки.
Кита аны гым гынык пууръу мытэнынныӈык, — анӈэнайпэты иквъи Кэӈъири, ӄытрирэльын а'тчак, — лыгэнитык аны кимэвӄэвигыт.
Аны ынан гымнан чинит.
Евъев.
Ӄынвэр-ым ынпыначга нынны тэйкынин.
Аймыӈана вакаӈынвык рыгъеватъёк мачӈыроча майыӈкы гатвален.
Вынъэм ынӄэн мачынан.
Ынръам вай нынны а'ткэвма гэкэлилин.
Лыгъаткэвма гэкэлилин.
Миӈкыръим элвэльин буква ӈутку вагъэ?
Ынръам катам алваӈ вальык вакаӈынвык вагъэ?
Лымэвыр ӈот мэлгыёчгык нынны а'ткэвма гэкэлилин?
Ӈан Тэгрыӈэ Хабаровскык вама, ынпыначга нымкыче нэнанъялгытатӄэн нынны ӄолемэлгыёчгэты — вэчьым вай ӄол рыннин а'ткэвма рисованнэн.
Лымэвыр-ым гагчаквъэ ынкъам элвэльин буква гитэнин танынныгма.
Ынанъыттъыёл а'ӄатайкыё нынны льунин ачгыта ӄотытвальа Кэӈъиринэ.
А'мын иа'м ӈан авъеткынка лёӈытвата итгъи?
Вэнык ӈан Мэмылына винрэннин равъёк ы'твынэлгык йыпатык алпынӈын.
Чама ӈот Кэӈъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн а'ткэвма кэлинин нынны.
йыпатык алпынӈын.
Чама ӈот Кэӈъиринэ мэчынкы ээчгэты нъынрывинрынин Мэмыл ынкъам нъивнин винвэ, энмэн а'ткэвма кэлинин нынны.
Ынръам вэчьым Кэӈъиринэ ръэтык майыӈкы нинэрэтэнымчеӈӈыӄин Мэмыл.
Вай-ым ӈутку рэлку панэна йымэтваркын ӈотӄэн ранмыгазета.
Кэтэм ынӄэн.
Ынкы Мэмылына ганӈыркылявлен Кэӈъири таӈымколхозеты.
Вынэ панэна а'а'тытваркын Кэӈъири.
Ӄоо.
Юрэӄ ымы ванэван ынӈин нычимгъугъэн Кэӈъири.
Ӄоо вынэ!
Вэчьым Мэмылына а'ӄатайкыё нынны льук, ынан танӈыткогыргын лывавнэн а'рэк.
Ымы, вэчьым, ӄол мэӈин чамъам нъытанӈавъарэгъан.
Кэӈъиръим тэнӈэквъи, ыннанмынга пиринин тетрадь, ӄолемынгъам рыгъеватыӈонэн Мэмылына калеё нынны.
Рыгъеванма нынны, ынан рай ръэнут нэналгэратвыӈӄэн чама аны нытэнӈыткуӄин.
Ынык рээн танӈыткоӈӈогъэ Кэльэвги.
Рыпэт ымы доминоткольыт паагъат увичвэтык, эмпэгчиӈэтэ: ръэнут аны ынӄэн вагъэ.
Ӈан-ым тетрадык ныннык Мэмыл, пууръу нылгинымэйӈъэв чама гытамэты гэкэлилин.
Мымыл!
Аны ыныкит рэӄу тэнынныӈык о'равэтльан, ынкы ӄырым ымы мэӈин нытэнӈыткугъэн.
Ыныкит-ым мэӈин чинит тэнынныӈыркын ынӈин, вачаӄ-ым чимгъуркын, энмэн вай ынан нымэльэв кэлинин нынны — ӈан ынкы а'ӄъарэӈ танӈыткогыргын.
Аны нылгэнэргъав нытэнӈыткуӄин Аймыӈа.
Нэмыӄэй тэнӈыткуръугъэт а'ачекыт.
Ымыльорык рыкоргавъё Ёорэлё ныкытгынтыръоӄэн ралкоеквэ, ныкагынпэгчавӄэн, ынкъам ныӄулильэтӄин.
Мымыл!
Мымыл!
Мымыл!
Аны эӄуликэ, Ёорэлёй!
Аны эӄуликэ!
Ынӈатал танӈаквыргын!
Колёмэй танӈаквыргын!
Вай ыннанбуквата!
Ынантаӈгыннэк, ӄа-ӄа ӈот, тылвъэткиӈу рытчынин!
Какомэй!
Гок, амын вай!
Вынэ ӄыпаатык, э'тки тылвавыркын энмэч!
Ынӈэ э'э'ткэ, Мэмыл, — танӈыткома, иквъи Аймыӈа.
Э'тки вай!
Анъым вай!
Аны мачынан ӄытэнӈыткуркын, — нырэмыннуӈӄин Мэмыл.
Иа'м-ым гым торыкагты мъээтык?
Ынӈэ вай гымнан чинит ынӄэн тыкэлигъэн.
Миӈкыръим мынтытык, ынӈэ гымнан тынтэнӈыткувтык.
Полярникъам ымыльо энэчгытэты ныгитэӄинэт, ынкъам Мэмылына чинит ырыкагты тывнэн ошибка, чинит ынан ынӄэн тэнӈу нинэлгыӄин.
Аймыӈан-ым тетрадь таӈымыльорык ныгитэйвыӄин.
Танӈыткогыргын тылемэйӈэтэ нэмэ нитӄин, ӄол нитӄин нынрэтвиӄин.
Аны ӄоргытанӈыткон, таӈанӈэнакыльэн: Мэмылына вакаӈынвык ытръэч амынан ёргыӄылявол нъанӈэнайпыгъан.
Мэмыл-ым ынӈатал кувчемгъольын, колё кувчемгъольын ынпыначгын.
Ӄол итгъэт, поездак Москва-Хабаровск, гымык рээн вагонык гатваленат ӈирэӄ бельгияльыт-туристыт.
Ыргынан лыгипэгчиӈу нылгыӄин айгысӄываратэн вагыргын, наӄам ытри ванэван айгысӄыӈ Ленинградык нэквэтынэт.
Ыргынан нымӈылёморэ, миӈкыри ныкоргычьатӄэнат айгысӄывараттэ.
Ытръим нивӄинэт, энмэн танӈыткогыргыкэн о'ратын Средиземное аӈӄы, айгысӄывараттъэм эйгысӄычьэчеӈмил чыӄыльыт.
Ынӄэнырык ванэван гым ы'нрэнъээквым, вачаӄ танчечавыӈ: вай ыргынан лыгъоравэтльат гилмил, лымэвыр рыркамэл акоргычьаткыльо нылгыӄинэт.
Аны ӄэйвэ, — ныӄолентольатӄэн турист-ӈэвысӄэт.
А'мын ивкэ ытри ӈан ынкы, титэ Мэмыл а'ткэвма тэнынныӈгъи, нъытванат мурык колхозкэнак клубык.
Вэчьым ытри алваӈ нъычемгъоӈӈонат, ыныкит ыргынан нанъывалёмынат тэнӈыткульыт лыгъоравэтльат а'а'чекыт.
Вэчьым аны ипэ мыкыӈ нытэнӈыткуӄинэт ипэ ванэван амомнотак нымытвальыт вараттэ, ипъэм мыкыӈ тэнӈыткуркыт тагнымытвальыт вараттэ.
Ынкы вулӄытвик рагтык, Мэмылына йитъэннин ынык ӈааккагты Тагрыӈана ёпатыльын Йынрын.
Ынпыначга йылнин ӈааккагты книга ынкъам пыӈылтэлгъэ, миӈкыри ытлён гъаӄатвален клубык.
Ынӄоры ытлён ӄытгъи Йынрына ытлыгэты, ваӈӄыттамэнӈыльэты Гэмавъена, ынык тантомгэты.
Вэтгавма ымы ыныкагты ынӄэн тывнэн.
Вачаӄ-ым ынӈин мыӈапчегты ынӄэн Мэмылына нэнатвыӄэн, ӄынур вай чинит пэтле рантыяанӈынэн.
Ынръам-ым ипэ Мэмыл ванэван э'э'ткэ нитын.
Ынан ыныкагты тэнӈыткульыт ванэван анӈэно нылгынинэт.
Вачаӄ вэнлыги ытлён нъаатытваӄэн.
Ынан ынӄэн нинэрэтэнчимгъуӈӄин, нинэрэчичевӈыӄин, ръэнут-ым ынӄэн ипэ вагъэ?
Вачаӄ Гэмавъейпы рагтык, ытлён эӄылпэ атчьатгъэ ынкъам эвыр ынкы йылӄэтгъи.
Эргатык-ым, мэгчеранма, ынан ванэван ынӄэн нырэчимгъугнин.
Миӈкыри ӄун Мэмылына гатвален вакаӈынвын: ӈэнрилы ытлён нылӄытӄин, ыныкит ръэнут ынан нунтымъэв чама мэрынрэ нинэрэчимгъуӈӄин.
Ынӄэн вакаӈын — энмыткынык.
Ынӄо ынан нинэгитэнэӈэткуӄин агнонвын.
Ынкырилы ытлён ӄытгъи мигчирыплыткук.
Ынӈатал-ым таӈычьыгыргын энмыткынык!
Мэмыл вакъогъэ элетиркэ ромавъёк нотасӄыткынык.
Ынӈатал ыяагты ӈотӄо танльоткоӈ— ымы ӈэгти нывытрэтӄинэт, ымы аӈӄы, эмнуӈ, нымнымвакаӈынвык тэпӄэн, ынӄэната тэпӄэтэ агтатвальын аӈӄайпы кынмаӈӄы.
Вэчьым ӈыроӄӄлеккэн гивиӈит галягъат, титэ, еп ӈинӄэю вама, Мэмыл тэӈвытку ӈутрэнмыткынэты тыттэтгъи.
Ынкъам вай эгыттагнэты ынан ванэван нынӄытрирэвнинэт ымыльыгролмакэн ӈотӄоры гитэк.
галягъат, титэ, еп ӈинӄэю вама, Мэмыл тэӈвытку ӈутрэнмыткынэты тыттэтгъи.
Ынкъам вай эгыттагнэты ынан ванэван нынӄытрирэвнинэт ымыльыгролмакэн ӈотӄоры гитэк.
Ыныкит о'райгысӄэты лылепык — Лыгъоравэтльаӈӄы эйычгитыркын.
Мраӈӄач, тыӈаӈӄач, ыяаӈагтэ йъыпэрагты нывытрэтӄинэт.
Яалеӈӄач о'райвалеты — эмнуӈ, рымагты ынкы нэмэ ӈэгти.
Ынанмайӈычьын — Ръэвӈэй.
Ыныкит урэгитэк ынӄэн ӈэгны, малӄэглынангэт рай ынкы эмнуӈкы еп чигтэленъеп ганноматлен ръавычгын ынкъам игыр ынӄэн выквыӈаё гэнъэтлин.
Ыныкит тэркыраӈӄачагты тылик — ыльыльэты нымным танльоӈ, ӄынур вай кагрэлыткынык!
Анъым ӈот игыр таӈытвыӈ калевэтгавыльэты мургин нымным.
Вэчьым ӄутырык тэленъеп нывалёмӄэн мургин колхоз Эргыръон.
Ырыкы таӈычьыгыргын валёмык, миӈкыри ныпэраӄэн мургин эргыпатыльын колхоз.
Анъым таӈыӈ нъытван, ыныкит калевэтгавыльа нъыкылгэннинэт ӄаат, лымэвыр нъилгэннинэт ы'ттъыт ынкъам морыкагты рэмкыльу нъыетын, клубэты нъылӄытын, нъырэн колхозникырык ярак, нъэльунинэт эргыпатыльыт гынниӈӈыттыльыт Унпэӈэр, Ринтувги ынкъам Кымъын, нъапалёмтэлнэнат Мэмылын пыӈылтэлтэ, Атыкын гырэпыт, нъыгитэнинэт имыръэнутэт ваӈӄытэн тантайкыёт Гэмавъен, кэлиннит Рултыӈэн.
Элек ымы ы'твэ морыкы танъятыӈ.
Ӄэйвитык ытръэч морыкы етык ныгтыӄэн.
Рэмкын игыр колё ваӈэлтатыркын.
Чама вай.
Чама вай, люур-ым гымнин пыӈылтэлтэ россэелеты нэрэйилыльэнӈынэт?
Ыныкит-ым о'раӈ ивык, гамгаписатель, ӄэйвэ ръэйилыльу ытлён нъитын — украиныльо, грузияльо, эстоныльо, лымэвыр лым ръэйилыльу, — гамгаписатель таӈымыльык мурык Советнотак тэгъеӈыркын винвэ, иӈӄун ынин книга руссильымил ы'нйилыльэтын.
Гамгаписатель, ӄэйвэ ынанэгыпычьо ритгъэ, эвыр ынан кэлинин книга, тэгъеӈыркын, иӈӄун ытлён ы'нкалевэтгавын ымы Мурманскык, ымы Севастополык, ымы Ленинградык, ымы Владивостокык, Сталинградык, мурык Родина: столицак — Москвак.
Анъым ымы гым ынӄэнагты тымычвынатыркын.
Гымнан тыкэлиркынэт пыӈылтэлтэ гымык чычаткэнагты Лыгъоравэтльанотагты, эвыр-ым гымнин ӄулиӄул эрулкыльу ритгъэ, гымнан тыратвыӈын мургин мыӄыльын варат ымыльэты Советнотагты.
ынӄэнагты тымычвынатыркын.
Гымнан тыкэлиркынэт пыӈылтэлтэ гымык чычаткэнагты Лыгъоравэтльанотагты, эвыр-ым гымнин ӄулиӄул эрулкыльу ритгъэ, гымнан тыратвыӈын мургин мыӄыльын варат ымыльэты Советнотагты.
Аны вай лыгэнитык тымычвынатыркын.
Ӈан гым тивыркын, ыныкит вай, тэнмычьо, кубаныльа казака ракалевэтгавнэнат гымнинэт пыӈылтэлтэ ынкъам рэрэльугнин мургин колхоз Эргыръон— ынӈатал рэӈъэлеты мурык пыкирык.
Ынкъым ымы ӄората, ы'твэ лымэвыр ымы энъыкубанконета а'ӄапкэрыӈ.
Ымы риӈэнэӈэтэ о'птытъар ы'лёӈэт тылянво таӈылгыӈ.
Опопы чимгъутэ мынэнмыткынанмык, Мэмылына ӄача мынвакъомык ынкъам ӈотӄоры мынгитэгъэн мургин нымным.
Мачкатамэнмэпы нымгоӄэн чыгэйтэпӄэн.
Янор о'райгысӄэты нылеӄин, ынӄоръым ӈачгэты ныкэӈэтӄин, о'ратэркыраӈӄачагты, ынкъам рымагты кынмаӈӄанолгата нылеӄин.
Ымнымык — ыннэн нымръэт, километрык мачевлыӈ вальын тапӄаеквэ.
Ӈачгыӈӄач, кынмаӈӄаӈӄач, мыкыӈ тороттырат: ынкы колхозкэн правление, сельсовет, вэлыткоран, клуб, калеткоран — ынанмайӈычьын оттыран ымнымнымык.
Калеткорак ачгыта ӈирэӄ кэлинӈивэтыльин оттырат.
Мраӈӄач мыкыӈ лыгэрат, вачаӄ ымы ынкы энмэч мачмынгыткэн оттырат: эмӄынгивик гынниӈӈыттыльыт ялгытыркыт оттырайпы лыгэрагты.
Энмыраӈӄач колхозкэн электростанция, ынкы ачгыта эквыпэраркын ветряк.
Рымагты тэпӄэн тылеӄувэвэ нитӄин.
Аӈӄачормык ы'твыт, ӄулимиӈкы ныпъаӄэнат купрэт.
Тапӄачьомыткынык, нымнымгыпы чекыяа вытрэтыркыт полярный станциякэн ярат.
О'равэтльат эвытрэткыльинэт: колхозникыт вытку мэгчерынвэпы рагтыгъат ынкъам игыр ытри, вэчьым, ӄамэтваркыт.
Вачаӄ Мэмылына ымыльо вытрэтыльын гыролмакы ӄонпы аётвальо нинэльуӄин.
Вынэ ынӈатал алваӈ ныпэраӄэн нымным тэленъеп.
Ӄликкин мынгыткэн парол лыгэрат, амерыкальэн вилыткульин яраӈы — ытръэч.
Аӈӄачормык лыгитъэркин лыгъитвыт ынкъам ынкы ымы ыннэн уйӈыльин этылечьыкыльин.
яраӈы — ытръэч.
Аӈӄачормык лыгитъэркин лыгъитвыт ынкъам ынкы ымы ыннэн уйӈыльин этылечьыкыльин.
Вагыргын нылеӄин, вачаӄ нымным пэнинэмил ныпэраӄэн.
Ӄол гэнтылин эвэнэма гэнтэтлин Мэмыл чычатаӈӄачормэпы — ӈэръамытлынча гэтэвиминӈытгивилин ытлён Канадак ынкъам Кыгмик.
Ыныкит Мэмыл ченэтнотагты пэлӄынтэтгъи, ӈутку таӈымыльо пэнинэмил нытваӄэн, ӄынур вай ымы ыннэн гивиӈит лёӈгаляльын.
Ытръэч нымытвальыт гэтъэттывилинэт: эмӄынгивик рэмкын ныгытъэтӄин чама нытъылыӈольатӄэн.
Игыр-ым ӄонпы мыкэтыркыт нымытвальыт, ынкъам игыр нымным тэленъепкинэк лыгалваӈ варкын.
Аныӄун колё торъярамкын нэтэйкынэт!
Ӄутти, о'птытъар гивиӈит яал тайкыёт аӈӄакытыйга энмэч гэнувэвлинэт.
Ынанъыттъыёл тайкыё калеткоран ынӈин пэраркын, ӄынур ӈот лыгитэленъеп ӈутку варкын.
Ӄуттъим оттырат еп элгыпэраркыт — ӈан-ым Гэмалӄотын тороттыран рыпэт коргыпэраркын.
Нэмыӄэй тороттыральыт Кымъын, Кэӈъири.
Ӄэйвитык Кэӈъири нылгиныӄытлиӄин, вэнлыги, ыныкит ынык ӈэвъэнэ лымӈэ алымыт гыръонэнат, окрисполкомгыпы лымӈэ оттыран нэнӈивыгъэн, ипэ Каӈъэрэна ройыръэты.
Ынӈатал а'ткэвма, чама мыӄыльыӄэю пэраркыт лыгэрат оттырак ачгыта!
Ӈан Атыкын ӄэйвитык яраӈы нылгинымэйыӈӄин, ӄынур тэленъепкин майӈычавчывэн.
Вачаӄ оттырак Гэмалӄотына ачгыта ынӄэн пэраркын, ӄынур ӈан ӈоонӄэн йынрыӄай Ръэвӈэйык ачгыта.
Ӄэйвитык ымы лыгэрат алваӈ нъэлгъэт.
Ӄутти энмэч гаӄэргычьатленат, ӄутырык рэпалгык пууръу расӄыткынык толь.
Ӈан-ым Гэмавъемэл вальын лыгэран вэчьым тэнлымынкы уйӈэ: лыгэран ратаматъё элгыпылвынта!
Мэмылына кэтъоӈӈонэн, миӈкыри ынӈин тараӈгъэ Гэмавъе.
Америкальа вилыткульэ, гынтавыӈок Америкагты, рылвэннин чиниткин вэлыткоран.
Гэмавъе ынкы вилыткульык мигчитльу нитӄин ынкъам ынин яраӈы вэлыткорак ӄача нытваӄэн.
Ынкы вай ралвыма ымы Гэмавъен яраӈы ӈылетгъи.
Вэлыткоран ытръэч киткит гэлвылин, пылвынтырасӄын ымыльэты гапэлятлен.
Вачаӄ Гэмавъена ярайпы ытръэч о'птытъар тылвырэпалгытъолтэ пэлятгъат.
Ынкы ымыльо иквъэт, иӈӄун Гэмавъена нэйминнин пылвынтырасӄын ынкъам тоттараӈык ныяанэн.
тылвырэпалгытъолтэ пэлятгъат.
Ынкы ымыльо иквъэт, иӈӄун Гэмавъена нэйминнин пылвынтырасӄын ынкъам тоттараӈык ныяанэн.
Игыр-ым америкальык вэлыткорак пууръу гэтэйкылин торвэлыткоран.
Ынкы вилыткульу нитӄин челгылпыльын Ӄэргыӈа.
Ынан ӄонпы элгывытычгын нэнаяаӄэн — ӄынур вай энмэч гэльэленръулин ынкъам Ӄэргыӈа тэнмавыркын элгарӈыттысӄэвык.
Энмэн игыр малымъылёӈэт ынкы гатвален Кэӈъири ынкъам ымыльорыкы ӈэнри ральэты нэнатвыӄэн, миӈкыри айвэ а'ткэвма гэтэнынныӈлин Мэмыл.
Вачаӄ вэнлыги нэмэ Мэмылына ынӄэн танынныӈгыргын чемгъоӈӈоркынэн.
Ынкъам эвыр ынкы ынан таӈымыльо ынӄэн тэнчичевнин.
Анъым вай ынӈин вальын ӈотӄэн энмыткын!
Мэмылына йытонэн рырамавъёчгычыкойпы мэлгыёчгын, тэвлянэнат милгыт; вакъотванвык выквыӄай эйминнин, итчыӄэву мэлгыёчгычыко ёнэн ынкъам рай мэкына винвэ чычамыткавык, ринтынин.
Ынӄо палёмтэлнэн рамынноӈэты энмыӄалетлы кувлыткульын мэлгыёчгын.
Энмэч гэтутъэвлин.
Ӄолерак нымнымык ӈылетгъи электричество.
йилыйил, калегъёлгыргын морыкагты нантомгавын.
Ымморык нотаеквэ ыргынан нэтэйкынэт калеткорат морык нананагты.
Ыргынан нэныгйивэтыркын Хабаровскак Тэгрыӈэ ынкъам ынин тумгыт.
Энмэч ымнымъеквэ гэнлетлин электричество.
Энмыткынык чыӄэквъи.
Вачаӄ Мэмыл ванэван нырарагтыӈын, ванэван нырапааӈын чемгъотвак.
Кэӈъири нэмэ а'ткэвма нытваӄэн.
Нэмэ ытлён бригадак тъэӄэлтэтлин.
Ӈан-ым ынкы, ранмыгазетык ытлён рисоватык рыпэт ӈэраномакатынвык ытлён гъэйӈэчьивылин.
Ӄолеран мыгазетык бригадир Кымъын гивлин, энмэн ымыльо заметка тывъё ӄэглынангэт гатвален, ынкъам энмэн Кэӈъири чинит иквъи томгэты, иӈӄун ытлён лым ӄырым ынӈин нитыркын.
Ынкатагнэпы ӈыроӄ йъилгыт галягъат.
Ынкъам ынкэӈ энмэч ӈирэче нэмэ тумгэ гъэйӈэчьивылин Кэӈъири.
Ӄунэ ытлён ӄатвыткома гъэӄэлтэтлин.
Энмэн ынык курэ о'птытъар рыркат ыргынан люӈӄэтвэ нэнтынэт.
Ынкъам вай нэмэ: Кымъынэ бригадак йъарат нымкыӄин мъэмит гаяаленат.
Иты вай мытӄымыт рыпэт гэгнулин ынкъам ынӄэната Йынрын гэнинэпиривлин.
Вачаӄ-ым мъэмит йъарат нымкъэв гаяаленат.
Ынкъам вай ынӄэн гатвален, иӈӄун Кэӈъиринэ гыто инэл гыкыльинэт колхозкэн мъэмит ынкъам ӄынур чиниткинэт нэнаяаӄэнат.
Ӄэглынангэт, ытлён о'птытъача амноӈэты гэчейвыткулин ынкъам чайвыткоӈӈок ванэван вэлыткорак нымъэминӈэгъэн.
Ынан ынӄэн таӈванэван чимгъуу нылгынин: ымыльо мъэмит ыннаны вальыт — ынкы уйӈэ экэликэ: колхозкэнат ынӄэнат, лымэвыр ӄырымэнат.
Ыныкит завхозо элвэльин о'равэтльан нъытвагъан, ӄырым ымы микынэ ынӄэн нъыльунин.
Ынӄэн вай Гэмалӄотына чимгъунин, иӈӄун аймэнма мъэмит ӄонпы тэнынныӈык ынкъам лым ыныкы йыльёлӄылтэ чекот.
ыннаны вальыт — ынкы уйӈэ экэликэ: колхозкэнат ынӄэнат, лымэвыр ӄырымэнат.
Ыныкит завхозо элвэльин о'равэтльан нъытвагъан, ӄырым ымы микынэ ынӄэн нъыльунин.
Ынӄэн вай Гэмалӄотына чимгъунин, иӈӄун аймэнма мъэмит ӄонпы тэнынныӈык ынкъам лым ыныкы йыльёлӄылтэ чекот.
Анъым иа'м ытлён нъэйӈэльэтыркын?
Ынӈэ вай лыгитъэркин милютэт ынан ганмыленат.
Мыкыӈ ынан тааӈытконвы пипиӄылгыт нинэлӄэгнэвӄинэт.
Вынъэм атааӈыткока итык инэпыткыльу а'ӄанъальыӈ.
Гэмгэгынниӈӈыттыльэ ынӄэн нымэльэв лыги лынъёлӄыл.
Вачаӄ вэнлыги ытлён нылгъэйӈэчьивыӄин.
Кымъын энмэч иквъи, энмэн Кэӈъири лыгэнитык ырык бригадак тымӈэтваркын ынкъам ытлён ынӄо тэленъеп алва рылеёлӄыл.
Мачынан правленията Кэӈъири ӄолебригадагты нынъялгытаннэн, миӈкыри ӄун Кымъынэ ытлён рыӄытрирэвнин э'йӈэчьивык.
Чама вай тымӈэяаёт мъэмит лым котъёлӄылтэ — вынэ ынӄэн а'ӄаӈ Кымъынэ ӈынваӈэк.
Ок-ым ӈан лым бригадык ытлён нэръэйӈэльэнӈын, ӄырым ейвэчу ы'нылгыгъэн.
Пытӄылым а'атгыргын: вай ӄонпы а'йӈальанма ынӄэнат ӄантаквыт ныкэтъоӄэнат.
Ӄэтвыткуплыткук, миӈкы Кэӈъиринэ о'птытъар рыркат рыгаляӈаннэнат, рай иа'м нэмэ накэтъогъан татэнувэраӈгыргын.
Мачынан ынкы ӄэтвыткук курэ нъэнъэйӈэльэтын, вачаӄ иа'м лым ыргынан ӄантаквыт накэтъоркынат.
Ӈоӈӈо-ым иквъи.
Аны йъарат гынан, Кэӈъирий, чинитувик ейвэчу лыӈыркын.
Ынкы ӈан найылгавэгыт пэӈъивэтык.
Игыр-ым рыркагты айылгавэ.
Ынкы ӈан нъэнӄэтигыт такэчгэты тэнувэран тэйкык.
Игыр э'нӄэти тэнувэрагты тэкичгылӄыл тымык.
Ыннэн рыркы рыгаляӈатын — ӈирэӄ ынык рээн элкыгъэт.
Ымы вай мыкыӈ нъэлкынэт, ыныкит Кымъынэ агтака нъынтынинэт.
Иа'м-ым Кымъын лёӈайылгава итгъи?
Гынан, Кэӈъирий, чинит мачтъарыӈ чинитувик ӄыгйипыркын, ынкы тумгэ гыт майыӈкы нэрэгйипыркынигыт.
Вачаӄ ымы мъэмитъэрылтэтык рай иа'м гакэтъолен нэмэ ӄытлечьатгыргын татэнувэрагма.
Аны лыгэн таӈӄонпы ымыльорык ныкэтъоӄэн Мэмылын рисунок.
Кэӈъири нычимгъуӄин: эты вай ымыльо ынин а'ӄатвагыргыт Мэмылгыпы варкыт.
Ыныкит-ым Мэмыл чинит миӈкыри нъэӄэлтэтӄин, ымыльорык ынӄэн ӄынур ванэван ы'нльугъэн.
Вай ынин а'ткэвма танынныӈгыргын рай иа'м ванэван микынэ ныкэтъонэн.
Кэӈъиръим нычимгъуӄин; вынэ ынӄэн тылвъэтки.
Мэмылгыпы варкыт.
Ыныкит-ым Мэмыл чинит миӈкыри нъэӄэлтэтӄин, ымыльорык ынӄэн ӄынур ванэван ы'нльугъэн.
Вай ынин а'ткэвма танынныӈгыргын рай иа'м ванэван микынэ ныкэтъонэн.
Кэӈъиръим нычимгъуӄин; вынэ ынӄэн тылвъэтки.
Ытлён ӈан ынкы нычимгъуӄин: Ёорэлена ынӄэн калет кольэты ратвыгнэн; полярника — полярный станцияк; Аймыӈана — Гэмалӄотына, ынан-ым — колхозык правленияк.
Таӈымыльэты нымнымэ Мэмыл тэнӈу рэлгыгнин!
Вачаӄ ынӈин лёӈытвальын.
Ӄэйвитык ынӄэн ымыльорык лыги нылгыӄин, ымы ынӄэнагты ытри нытэнӈыткуӄикэт.
Вачаӄ тэнӈу ипэ нынны нылгыӄин, ванэван Мэмыл.
Ынӄэн Кэӈъиринэ нинэчичевӄин ынкъам ынӄэната ытлён ныпыннытваӄэн.
Вай-ым чит ынӈот нычимгъуӄин Кэӈъири: Мэмыл нымръэтъеквэ тылеркын, ымыльорыӄ-ым ӈинӄэе ытлён Мымылыну нъэйӈэвӄин, ынкъам вай ынӈин ынык о'мраквъэ ынӄэн нынны, рыпэт ымы ванэван микынэ пэтынынны ныкэтъонэн.
Кэӈъиринэ ванэван нычичевнин: таӈъоравэтльагты чамъам ръомравы э'ӄэнынны.
Вай мэӈин ӄулититэ рывэтгаанма, Кэӈъиринэ Мэмыл Мымылыну нинэлгыӄин.
Ынкъам ӄонпы ытлён вэтгавтомга нэнамӈылёӄэн.
Рэӄын иви?
Ръэмымыл?
Эви вай гынан гэмо?
Вачаӄ эчги ытлён нымгоӄэн пыӈылтэлык, вэтгавтомга эвыр ынкы ытлён нинивӄин.
Вай эви ынӄэн!
Вынэ лыги гымнан.
Вай лыгэн таӈванэван микынэ нывинрэннин Кэӈъири.
Аны гэнрэӄэвлинэт ымыльо Мэмылына?
Эвыр-ым ымыльорык антыяатка нэнтыркын гымнин а'ӄалтатгыргын, — нычимгъуӄин Кэӈъири, — гымнан лым транкэтъовӈын, миӈкыри ынӄэн ынпыначгылёчгын гъэӄэлтэтлин.
Ынан гым газетак гэнанэргыпавлен, гымнан нэмыӄэй ытлён газетак транэргыпавӈын.
Ынӈатал рэтигылгэты ынкы ытлён!
Чывипыт йъилгыӈит клубык раймэтвагъа газета — ымыльорык наракалевэтгавӈын.
Таӈымыльорык, миӈкыри ӄун ымнымык мурык ытръэч амынан Мэмыл экэлигъюлкыльин.
Ӄолегазетык ынпыначгын татлыӈыткольылӄыл.
Рэӄын-ым ытлён ривы?
Вай ӄэглынангэт ымыльо ынӈин гатвален.
Ымыльорык ынӄэн гэльулин.
ытлён газетак транэргыпавӈын.
Ынӈатал рэтигылгэты ынкы ытлён!
Чывипыт йъилгыӈит клубык раймэтвагъа газета — ымыльорык наракалевэтгавӈын.
Таӈымыльорык, миӈкыри ӄун ымнымык мурык ытръэч амынан Мэмыл экэлигъюлкыльин.
Ӄолегазетык ынпыначгын татлыӈыткольылӄыл.
Рэӄын-ым ытлён ривы?
Вай ӄэглынангэт ымыльо ынӈин гатвален.
Ымыльорык ынӄэн гэльулин.
Ынӈин вай Кэӈъиринэ калеӈӈонэн заметка.
Аны ынӈин нытэӈычьэтӄин, рыпэт чиниткин а'ӄатвагыргын виин рытгэваннэн.
Ӈан-ым ынан ӄырым нъымгонэн кэлик заметка, ыныкит лыги нъылгынин, миӈкыри гавэтгычемгъолен ӈайыткынык Мэмыл.
Таӈӄонпы колхозмэгчерыплыткок, игыр ынпыначгын нырэгъючечӈыӄин.
Гым-ым нычимгъуйгым паӈъэвӈытосӄэвык, — нивӄин Тэгрыӈэ, — ӄытлыгъим ипэ каленыгъеватынвы тыетык!
Аны ӈээкык нылгэкачьаравӄэн ытлыгэты — Мэмыл лыгэӄылпэ ныгъюлетӄин.
Ыныкит ытлён эквэтгъи Хабаровскагты, Мэмылына инэныгйивэтыльу нъэлгъи калеткоракэн инэныгйивэтыльын Валентина Алексеевна.
Игыр-ым, — нивӄин Мэмыл, кыляма ӈээкык, — гынан гымыкы гаймаӈэн ымыльо таӈкалеӈ.
Игыр гымнан чинит гынин кэлинӈивыт тракалевэтгавыркынат.
Эченур нымэльэв ӄыкэлиркын, таӈкалевэтгавыӈ.
Ӈан-ым тэлеӈ ытлён лываквъэ кэлигъюлетык, миӈкыри ӄун ынан ванэван нытэнчичевнинэт букват.
Ытлён нытэгъеӈӄин, иӈӄун ытлён эӄылпэ ы'ныныгъюлевын книгак калевэтгавык.
Ытлён-ым рай ръачемывэнвыӄаеты ныныгйивэтӄин.
Ынӄэнат чимывинвыт тымӈэӄолено нитӄинэт.
Ӈан-ым э'ӄэтэнынныӈык, ынкы ынан ымыльо тэнчичевнин.
Вай-ым ынӈин вальын буква!
Ынкъам Мэмылына ӄэглынангэт чичевнин, ръэнут ипэ буква.
Ыныкит алваӈ рытчык ыннэн буква — таӈалваӈ ымыльэты вэтгав рэнъэлы!
Мэмыл нытэгъеӈӄин ымы таӈӄонпы рэгъючечӈык.
Ынан о'тчой нэнъатчаӄэн Йынрына рээн ныкэръотагнэты лейвыткульын ӈээкык.
Эчги Тэгрыӈэ нырэӄин, ынпыначга ымыльо ынин тайкыё нэнатвыӄэн.
Ынкъам ынӈин нуръэв нинэныгйивэтӄин ытлыгын Тэгрыӈэнэ, рыпэт ынин лылет нэлкымъятыӈоӄэнат.
Тэгрыӈэ ниничгытэтӄин: вай, эргатык еп ытлён йылӄанма, ытлыгын энмэч рэмигчирысӄивы.
ӈээкык.
Эчги Тэгрыӈэ нырэӄин, ынпыначга ымыльо ынин тайкыё нэнатвыӄэн.
Ынкъам ынӈин нуръэв нинэныгйивэтӄин ытлыгын Тэгрыӈэнэ, рыпэт ынин лылет нэлкымъятыӈоӄэнат.
Тэгрыӈэ ниничгытэтӄин: вай, эргатык еп ытлён йылӄанма, ытлыгын энмэч рэмигчирысӄивы.
Ӈыранъылёӈэт Кэӈъиринэ гэкэлилин заметка.
Ипъэм заметка ынан ӈыронъылёӈэт гэкэлилин — ӈыраӄавык ы'лёк ынан чит Мэмыл карикатурак рисоватыркынэн.
Ынръам танлывавнэн.
Вэтгычемгъонэн амзаметка кэлик.
Экэлигъюлкыльин ынпыначгын, — ынӈин тэнынныгнин Кэӈъиринэ калетайкыё заметка.
Вай ынӈот гамголен: Нымытваркын ӄол о'равэтльан мурык колхозык.
Вай таӈымыльорык ытлён лыги.
Ынин нынны Мэмыл.
Рымагты гатвылен, миӈкыри библиотекак а'ткэвма гэтэнынӈыӈлин Мэмыл, чама ынкы гатвылен, энмэн ымыльо ынкы вальа амӈыркылята льулӄылти нэйпынэт ынкъам иквъэт, титэ рапаагъа ынпыначгын ынӈин итык.
Аны ванэван Кэӈъири ныръыръунтэнӈын.
Ынӄэн таӈыӈ газетагты.
Вай-ым ынӄэн мэкына тывма ытлён таӈванэван нъыръунтэтын.
Вачаӄ газетак ымыльо тывъё, таӈкалевэтгавыӈ вальылӄыл: ынӈин ытлён нычимгъуӄин.
Вынэ ӄырым ытлён лымӈэ ынӈин итыльылӄыл,— гатвален рымагтэты заметкак.
Эвыр-ым ытлён правленияльын, ӄырым ымыльо авъеткынка вальылӄылтэ.
Кэӈъиринэ люнйыле рыннин Гономына заметка: Гоном ытри Мэмыл ыннаны.
Опопы йылык омаканма ымыльэты редколлегия.
Ынкы ӄырым э'нӄу ы'нылгыгъэн.
Авынъанӄатэты газетак нарайпанӈын.
Редколлегия омакаттагнэты еп ӈирэӄ ы'лёт.
Ынӄэн Кэӈъиринэ пынлёнэн Рэнтувгэйпы Полярный станпияк, ӄулимигчитльэк варкын мыӄыльыӄэй печатный машинаӄай.
Кэӈъири ӈэнрилы ӄытгъи ынкъам печататыйгот рыннин заметка.
Вачаӄ печататык заметка гэлгимӄытвилин.
Вай ӈыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка таӈыӈ ныпэраӄэн.
ӈэнрилы ӄытгъи ынкъам печататыйгот рыннин заметка.
Вачаӄ печататык заметка гэлгимӄытвилин.
Вай ӈыронтетрадстраницак калеё, ымы чывэптыстраницак гэтъэрылтэтлин.
Вэнлыгъим игыр заметка таӈыӈ ныпэраӄэн.
Калеткорак ынӈин таӈаӄочеткынка, рыпэт ымы йыркыплекыт вэнлыги ныӄаврыткатӄэнат.
Вачак Кэӈъиринэ калеткоран ӄулийыръыльу, выргыргыйыръыльу кэтъоркынэн.
Ӄэйвъэм ӈыраӄав класс пылыткотагнэпы ытлён ванэван ӈанӄоры нырэгъэн.
Аны тэленъеп ынӄэн гатвален.
Вэчьым ӈан ымы ытлён калеткома, вулӄытвик ӈутку ынӈот таӈаӄочеткынка нытваӄэн игыркинэмил.
Ытръэч ынӄэн ынан гэмо нинэлгыӄин.
Кэӈъири коридорык эмгынунык нывилгъи.
Ынан вай гантыяатлен пынлёк Ринтувги, ръаклассык ратвагъа редколлегиякэн умэкэт.
Тымӈынӈэн ынан ӄол тытыл умнин.
Катам тытлык ранъав — ӄэргычьэн энатрэтъёлгын.
Энатрэтъёлгыткынык амалваӈ вальыт галгат.
Катам Каӈъэрэна ӄэргычьык рымагтэпы нытлепӄин йъаяӄ.
Классык вусӄымчыку.
Рывантаттытлепы ныӄэргатӄэн рэлкун.
Кэӈъири пагчеӈэты рэгъи.
Ытлён калеткома ӈутку ынӄэнат атвакыльэнат.
Йъаяӄык ачгыта нывытрэтӄин увъёквачгын.
Ӄолеэнатрэтъёлгыткынык — галгат, тулликыт.
Ынангыргол коргыпэкычьыӄагтэ.
Ытри ынӈин ныпэраӄэнат, ӄынур вай игыр рэриӈэӈыт ынкъам айычгэткынык равакъоӈыт.
Аны ӈан ытри ынӈин итык нытэӈычьэтӄинэт.
Кэӈъиринэ ымыльо пагчеӈэты нинэгитэйвыӄин, таӈванэван титэ ынӈин вальыт ныльунинэт.
Люур вай ытлён рыпэт яалчайвыгъэ: ынӈатал айылгыгыргын вийилетгъи энатрэтъёлгыӄэргычьык.
Ытлён мэрынрэ таалгылятгъэ ынкъам ӄэглынангэт классык ӄъавалык льунин о'равэтльэн ы'мрил.
Анпаавка гитэк, Кэӈъири яалчайвыгъэ ынкъам кэлиныгйивэтыльин Эйӈэчын ӄулиӄул валёмнэн: Гыт гымыкы етий, Кэӈъирий?
Вай вытку ынкы Кэӈъиринэ кэтъонэн, раӄынвы ипэ ытлён ӈанӄоры етгъи.
Тыетык, Эйӈэч.
Ии, гыныкагты.
Редколлегиягты тыетык.
Заметка трэтын.
Ӄытлыги вай турык ӈутку таӈычьыгыргын.
Ии.
Ӈотӄэн биологиякэн кабинет.
Валентина Алексеевнанэн.
Редколлегия ӈутку ачгыта, учительралкок.
Мынылӄыт ӈэнрилы.
Ытри рэгъэт ачгыта вальэты ралкогты.
Ынкы энмэч столык ӄача нывакъотваӄэн Ринтувги.
Вай-ым игыр ымыльэты редколлегия умэкэтгъи, — иквъи Эйӈэч.
Вай ӈотӄэн, Валентина Алексеевнай, гынниӈӈыттыльын Кэӈъири.
Ытлён мурык корреспонденто ритгъэ.
Кэӈъиринэ мынгаймэннэнат етыльыт.
Вачаӄ вэнлыги ынан вэчеты нинэгитэӄин Мэмыл.
Иа'м ынӄэн ынпыначгын етгъи?
Вай кэтэм рэтык Кэӈъиринэ заметка!
Чама вай Кэӈъиринэ валёмнэн, миӈкыри Эйӈэчынэ ытлён вальылӄылё корреспонденто лыгнин.
Этъым нытэӈӄин ынан кэлинин заметка.
Вынъэм ӈан ынӄэн кэлиныгйивэтыльэ лыги.
Мэй, Ринтув, — винвэ пынлёнэн Кэӈъиринэ, — иа'м ӈанӄо тымӈъоравэтльат етгъэт?
Микынтъим тымӈъоравэтльат?
Игыр мури мытлыгморэ редколлегияк.
Вачаӄ ынӄэн пыӈыл люнчимгъутэ рыннин Кэӈъиринэ.
Гоном, — иквъи Эйӈэч,— вай Кэӈъиринэ ӈанӄо заметка рэннин.
Вай-ым ынӄэната мынымго.
Торгынан энмэч калевэтгавыткы?
Вай вытку игыр.
Ы'мто.
Ӄоо, миӈкыри Ринтувги ривы, гым-ым ынӈот тычимгъуркын: мачынан рымагты мурык Кэӈъири корреспонденто нитыркын.
Наӄам вай ӈотӄэн заметка гапэтавлен.
Ынан Мэмылына йылнин заметка.
Мэмылына-ым ынпыначгымэл лыляйпы риичгэвнин кэлитъул ынкъам мэрынрэ чама нэргъав калевэтгавыӈонэн: Экэлигъюлкыльин ынпыначгын.
Ынан гитэнин Кэӈъири, ынӄо рымагты калевэтгавыӈонэн заметка пылыткотагнэты.
А'мын вай гапэтатлен, — иквъи ытлён, наӄам ынин лылет нытанӈавпэраӄэнат.
Таӈкарикатура ӈан ӈутку рисоватык!
Ӄэйвэ?
Вачаӄ вай Кэӈъири ынӈин гаргатэты ныпэраӄэн, рыпэт ымы мэчынкы арисоватка карикатура тэнӈу таӈылгыӈ.
Нэмэ вай ынпыначгын Мэмыл ипыльу итгъи!
Аны вай миӈкыри ынӄэн вагъэ?
Ынӈатал гэгэргэтлин Кэӈъири.
Ытлён вакъосӄыёлгык гавакъолен ынкъам ёргэты нинэгитэӄин Мэмыл.
Ӄылӄут, Кэӈъирий, — иквъи ынпыначгын, — ынӄэн вакъон гынин пыргуккъэли.
Эвыр ынкы Кэӈъири ӄутысӄычетгъи ынкъам рыпэтгавыӈонэн къэли.
Вачаӄ пыргуккъэли игыр этынвымэл ныпэраӄэн.
Ымыльо редколлегияльыт нылгитэнӈыткуръуӄинэт.
Ымы Мэмыл авынъанӄатэты ронтымытваӈыльын, нэмыӄэй танӈыткоӈӈогъэ.
Вай ӄынур ынкы ванэван редколлегия нумэкэтын, ипэ-ым танӈавкинокартина ныгитэӄин.
С. Аны ытри ныкоргъав, нэргъав нытэнӈыткуӄинэт.
Вачаӄ ытри чинит нымӈылтэлӄэнат, энмэн ӄулинутэк мыкъэӄэгнильык о'равэтльат мыкыӈ ныпыннытваӄэнат, ванэван ӄонпы ныкоргычьатынат.
Ынӈатал нымэльэв нъатван, ыныкит лымынкы, ымнотаеквэ ынӈин ныкоргъав, нэргъав нъытэнӈыткуркынэт о'равэтльат, миӈкыри Советнотак тэнӈыткуркыт ымыльо.
Ӄэйвитык ымы чекыяа Эйгысӄык!
Гымнан тэнӈыткульыт айватльат нэнавалёмэгым.
Аны ытри ныкоргъав, нэргъав нытэнӈыткуӄинэт.
Вачаӄ ытри чинит нымӈылтэлӄэнат, энмэн ӄулинутэк мыкъэӄэгнильык о'равэтльат мыкыӈ ныпыннытваӄэнат, ванэван ӄонпы ныкоргычьатынат.
Ынӈатал нымэльэв нъатван, ыныкит лымынкы, ымнотаеквэ ынӈин ныкоргъав, нэргъав нъытэнӈыткуркынэт о'равэтльат, миӈкыри Советнотак тэнӈыткуркыт ымыльо.
Ӄэйвитык ымы чекыяа Эйгысӄык!
Тургивикин ныкирит.
Вынэ ванэван титэ мурык ынӈин вальын торгэвэёлка нытвагъан!
Ӈан ӄэйвэ ымы лыгэн ынӈин аёлкака нытургивимури калеткорак, ынӈин вэнлыги ныгичивэнмури.
Пытӄыкытур челгырак вакаӈынвык нэтэйкыгъэн клуб.
Ынкатагнэпы мури нытургивимури ынкы.
Ынӈатал гэчевкы нытваӄэн: рэмкын нилюльэтӄин, ныпутурэльэтӄин.
Вачаӄ ынӈин аёлкака.
Мэӈӄъом ӈутку Лыгъоравэтльааӈӄачормык эймитык ёлка?
Мурыгнутэк айвалык тургивин гаёлкама ӄонпы нынрынгиивӄин.
Ӈан Марковрайонык лымэвыр лым ӄулимиӈкы.
Ынкы а'ачекыт нытигыльэтӄинэт омкэты ынкъам нъалыгатгаткоӄэн ынкы таӈпэральын ёлка.
Наӄам морыкайпы чымчаомкытагнэты чекыяа.
Вэчьым ымы тысячак километрык ыяаӈ!
Мурык нымык ыннанӄачакэнак аӈӄы, ӄолеӄачакэнак-ым вэтгысӄыльын нутэнут.
нымык ыннанӄачакэнак аӈӄы, ӄолеӄачакэнак-ым вэтгысӄыльын нутэнут.
Наӄам вэнлыги игыргивик мурык нэрэтэйкыӈын ёлка.
Ынӄэн турыльэ кэлиныгйивэтыльэ, Валентина Алексеевнана чимгъунин.
Ытлён иквъи: Иа'м вай ынӈин?
Ымсоветнотак Торгэвэӈӈок ымыльо ӈинӄэгти ынкъам ӈээккэӄэгти ёлкак гыролмакы ныгичивэтӄинэт, ныпутурэӄинэт, нытипъэйӈэӄинэт.
Аны ынӄэн таӈычьыгыргын!
Иа'м-ым мургин нэнэнэт ӄутыргинэк а'ӄаӈ нытванат?
Ыныкит ытлён нивӄин.
мургин нэнэнэт.
Ытлён ымы вэчьым чинит ёлкак гыролмакы гичивэтык нытэгъеӈӄин.
Ӄэйвэ, — тэнӈэквъи калеткоракэн директор Эйӈэч.
Моргынан ӄонпы ырыкы льэлеӈкы каникулык нинэтэйкымури праздник.
Ымы игыргивик ынӈин ратвагъа.
Мытрэнӄэвивӈынэт ытри.
Ытръэч ӈот.
Вай ынӄэн ытръэч ӈот, гымнан тытвыркын.
Ванэван праздник, ипэ ёлка тытвыркын гыныкагты.
Аны вай нэнэнин коргычьаттэ титэ лым а'ӄантыяатыӈ.
Ӈан гымнан эгыттагнэты ванэван мынтыяатын мэнигкэйӈын.
Ытлён ынӈин гайпатлен, ӄынур ӈот оттыеквэ ныттэттылеӄин.
Ынӄэн гымнан майыӈкы имырэӄъэлючик, майыӈкы ӄулувичвинэӈэк тэӈу гэлгылин.
Катам ытлён гымы Эпэнэ Чьэчеӈэ инэйылгъи.
Вэчьым ынан гинэльулин гым ӄонпы ыныкагты лылепыльигым.
Ынкатагнэпы гым ӄонпы нивигым: ымыльо гымнин чемгъоо ӄонпы ратваркын.
Аны ынӈэ тэнӈу инэлгыкэ!
Вынэ ынӈэ антыяатка, Валяй.
Ӈотӄэн ӄырымэн Горьковская область.
Ымы элек ӈутрилы ёлка а'ӄаратыӈ, тыляма ракыкваты.
Игыр-ым, льэлеӈкы, миӈкыри?
Ымы элек ӄырым микынэ нырэннин.
Вай лыги ӄонпы лынъёлӄыл, миӈкы мури мытытваркын.
Ытръэч вай ӄэтыӈок киткит экэвкитэ а'ткэвма нытвайгым.
Игыр-ым гым таӈайылгыкыльо тынъэлык.
Рай аны ынӈот мынинмык, Эйӈэч.
киткит экэвкитэ а'ткэвма нытвайгым.
Игыр-ым гым таӈайылгыкыльо тынъэлык.
Рай аны ынӈот мынинмык, Эйӈэч.
Аны-ым миӈкыри мынинмык?
Риӈэнэӈэтэ ӈанӄоры ёлка мынрэтын?
Эвыр-ым лымалявык ръэнӄэты, ынӄэн гымнан ӄырым гыныкы мытвыгъан.
Эченур ынӈэ гынан ёлка э'нку элгыкэ.
Ва?
Вынэ ванэван э'нку мылгыгъэн.
Йыӄӄай-ым!
Ынӄэн ӄэглынангэт йыӄӄайъымо вагъэ.
Валяна рыгйивэтыгйит Кабицкий ынкъам комсомолец Чейвытэгын о'нтытъар ы'лёӈэт гэтэминӈэтлинэт.
Ытри кэлиткуплыткук, тытляйпэты ӄолеклассык нытэминӈэтӄинэт.
Янор ыргынан нэтэйкын пойгычьын, ынкы нэръэйипынэт ӄликкин мынгыткэн парол патгыргыт ынкъам классык эмгынунык нанвэтчавын уттын.
Патгыргык амалваӈ ивлельыт уттытъулти найпатынат: гыргоча чигмыльыт, эвыча — эвлыӈ вальыт.
Аны ынӄэн ымыльэты таӈванэван тыӈэльу утту ныпэрагъан, ынӄэната Кабицкийына чиниткин тайкыё малгаргатэты нинэгитэӄин.
Вачаӄ ыныкит оттыпойгычьын увчеква нэнаркэлен ынкъам уттытъулык найпатынат вытэчгытрыкалетъолен выттэ — ынкы игыр танльоӈ — нымэльэв уттут гэтэйкылин.
Вулӄытвик, иӈӄун ӈинӄэе эвнэльукэ, ымыльэты уттут ганъялгытатлен клубэты.
Ынкы ынръам мэгчератыӈогъэ колхозкэн механик Кэльэвги, ынкъам комсомольцат Тывъар ынкъам Кэйӈыӈэ.
Ыргынан нытэйкыӄинэт ёлкакэн увичвинэӈэт.
Ытри ынпыначга Мэмылына нинэвинрэтӄинэт.
Ытлён Эпэну Чьэчеӈу ритгъэ.
Ынӈин гивлин Валентина Алексеевна.
Ӄэйвитык Эпэну Чьэчеӈу ымы мэчынкы нъитын Кабицкий — таӈамынан ынык ымнымык — майӈывалӄылыргын.
Вачаӄ Валентина Алексеевна иквъи, энмэн отгыӈ Мэмылына элгывалӄылыргын рэймысӄэвык, наӄам Кабицкийын четлёвалӄылыргын а'ӄа'нэлгавыӈ.
Чама вай кэлиткульэ эвыр ынкы эӄылпэ ытлён нэнъэлкылын: ымыльорык лыги ынин нэргыӄэн урвилӄулиӄул.
Ынпыначга Мэмылына нэнаймэӄэнат ынангырголягты амалваӈ пэральыт о'рааӄӄагтэ ынкъам увичвинэӈэт, миӈкыри ӄун ытлён ынанэквычьын.
Валентина Алексеевнана, Тывъарына ынкъам Кэйӈыӈэнэ нынтаӈпэравӄэнат эвычакэнат вытвыттэ.
Ыргынан ынкы чолытъола энанрэтлявъё кымликым ы'льылу ныйпатӄэн, эвыча кымлеы'лыткынык увичвинэӈэт нытрилӄинэт.
Кэльэвги, Кабицкий ынкъам Чейвытэгын, ыргынан нынмигчирэвӄин электропроводка.
Ӄол нитӄин Чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ.
Вачаӄ ӈинӄэгти ымыльо гынмыеп ныйылӄэтӄинэт: энмэч ныкирит ӈэраӄычьэты гэнъэтлин.
амалваӈ пэральыт о'рааӄӄагтэ ынкъам увичвинэӈэт, миӈкыри ӄун ытлён ынанэквычьын.
Валентина Алексеевнана, Тывъарына ынкъам Кэйӈыӈэнэ нынтаӈпэравӄэнат эвычакэнат вытвыттэ.
Ыргынан ынкы чолытъола энанрэтлявъё кымликым ы'льылу ныйпатӄэн, эвыча кымлеы'лыткынык увичвинэӈэт нытрилӄинэт.
Кэльэвги, Кабицкий ынкъам Чейвытэгын, ыргынан нынмигчирэвӄин электропроводка.
Ӄол нитӄин Чейвытэгын ӈаргыногты нытлепысӄивӄин ӄэйвэ рай мэӈин калеткорайпы эвнэвинвытлепкэ.
Вачаӄ ӈинӄэгти ымыльо гынмыеп ныйылӄэтӄинэт: энмэч ныкирит ӈэраӄычьэты гэнъэтлин.
Ӄынвэр-ым ымыльо гантэнмавыплытколен.
Кэльэвгинэ гырголкэн ӄэргыӄэр рывайӈаннэн ынкъам рынлевнинэт амалваӈ пэральыт о'раакӄагтэ.
Ӄэргатгъэ ёлкаткынык челгаӈар, таӈамалваӈ пэраӈӈогъат чолен пиӈэӄэгти.
Ынкъам таӈымыльэты ёлка таӈпэраӈӈогъэ, ӄынур ӄэглынангэт рай вытку айвэ омкэпы нэрэтын.
Ымы вай таёлкаӈыльэты ынӄэн эюльу пэрагъэ.
Ӈан-ым Мэмылын о'птытъар кыкватоттытъолтэ ынкы гаяаленат.
Ынӄэнат кыкватоттытъолтэ пэлятгъат ялгытык тороттырагты, рычемавъёйпы лыгэрайпы; Мэмылына чит ынӄэнайпы купрэкин инэнвичгын нинэрэтэйкыӈӄин.
Игыр-ым ынӄэнат ӄынур нэмэ эюгъэт, нэмэ вытэчгытрыпэраӈӈогъат.
Умкык-ым вальа Кабицкийына ынкъам Валентина .
лексеевнана мэлнэлгэлын окванавыткэн, ыргынан лыги лынъё еп ӈэныльаттагнэпы.
Кита ӈанӄо мынгылгын, Степан Андреевич!
ивнин Кабицкий Валентина Алексеевнана.
Ӈанӄо мынгылгын, Мэмыл!
Тывъар, Кэльэвгий ӄэймитвылгыткутык!
Ымыльо ӄэймитвылгыткутык вай ынӈот!
Ынкъам ымыльо ынӈин гыролмыӈӈогъат ёлкак.
Ынӈатал-ым ынӄэн энэчгытэты ныпэраӄэн, ыныкит микынэ ӈаргынойпы ӄэргычьэпы нъыгитэнин.
Ёлкак танӈыткоръогты, кагынпэгчавэты, коргыӄолельатэты ныгрулмыӄинэт ӈэръамытлыӈэн о'равэтльат: ӈыроӄ ӈэръамытлыӈклассык кэлиткульыт — Тывъар, Кэйӈыӈэ ынкъам Чейвытэгын, механик Кэльэвги, кэлиныгйивэтыльын Валентина Алексеевна, четлёлялёльын Кабицкий ынкъам лыплявтыльын ынпыначгын, правленияльын колхозкэн — Мэмыл.
Вэчьым ӈот таӈванэван титэ ынӈин ныгичивэтынэт миӈкы ёлкак.
колхозкэн — Мэмыл.
Вэчьым ӈот таӈванэван титэ ынӈин ныгичивэтынэт миӈкы ёлкак.
Инъэ таӈымыльо нымнымкин ӈээккэӄэгти ынкъам ӈинӄэгти клубык ӄача умэкэтгъэт.
Аны ытри таӈъаӄагтатыӈ ӄэргычьэпы ынкъам тытлепы, ынӈэ тытылтэ нъомрайпытваӄэнат, ӄэргычьыт нэмыӄэй гэйпылинэт, чама гэчеватгыргын еп о'тчой.
Ынӄэната Мэмыл калеткорак гэтэлелюнлин: ыныкит ытлён элелюкэ калеткорагты нъылӄытын, ӈинӄэе эвыр ынкы нъэнъэлкылын, мэӈин ипэ Эпэну Чьэчеӈу итыркын.
Ӈаргыногты ытлён ӈытогъэ комсомольцак рээн.
Аны таӈпэральын, четлёлпыльын, майӈыэлгырэлвыльын, рэстагнэты ивлельын ынин элгывалӄылыргын.
Ынин левыт люӈкымлитэ нэнтыгъэн: ынин кырвирти левтык кымлимил илгыльыт.
Мэмылына нинимтиӄин кувэе йыръыльын тэючгын.
Ытлён ӄычекытвальэты ӈэнӄаеты рыгэлгъи.
Ытри выйитвыгъэт.
Ынан ӄырирнин о'мрайпэчгын.
Ынръам ӈот о'мрайпэчгын рай иа'м ынанмыӄычьык кэлиткульык ӈээккэӄэйык карманчыко гатвален.
Эпэнэ Чьэчеӈэ рывэнтэннин тытыл клубкэн.
Ымыльо мэрынрэ ынык рээн восӄэты вальэты рачыкогты рэгъэт.
Ынкъам люур авэтываӄ ӈылетысӄычетгъэт амалваӈ пэральыт о'раакӄагтэ.
Ымыльорык нэльугъэн таӈпэральын ёлка, тургивикин ёлка, ыргынан чит ӄонпы ытръэч книгайпы лыги лынъё.
Аны вай, Валяй, — винвэӄэй иквъи Э'йӈэч, — ынӈатал-ым йыӄӄай-ым торгынан тэйкыткы!
Нэнэнин гэчеватгыргын волӄытвэтагнэты гатвален.
Ынӄо ытри увичвыплыткук, путурэплыткук рагтыръогъат.
Ымыльо ытри гэнӄэвивлинэт Эпэнэ Чьэчеӈэ.
Ынӈатал энэчгытатгыргын, ымыльорык тэгъеӈу лынъё гэӄэвилин.
Рай ынӄэн Валентина Алексеевна ынӈин рыннин.
Миӈкыри ынӈин рыннин — ӄоо, гымнан гэмо.
Игыр-ым мъыянвыт гарагтыленат.
Игыр залык ӈэнъянвыт ныгичивэтӄинэт.
Ӄулирэлкук ныпаӈъэвӈытоӄэнат Мэмыл, Валентина Алексеевна, Тывъар, Кэйӈыӈэ.
Ӈинӈэвысӄэтти ынӈин гэпэӈъивэтлинэт, рыпэт виин нъэнӄэтӄинэт путурэк.
Валентина Алексеевна, Тывъар, Кэйӈыӈэ.
Ӈинӈэвысӄэтти ынӈин гэпэӈъивэтлинэт, рыпэт виин нъэнӄэтӄинэт путурэк.
Мэмыл,— пынлёнэн Валентина Алексеевнана ынпыначгын, — вай тэленъеп.
Ӈан еп революция атвака нынрынгиивӄин Лыгъоравэтльанотак тургивин?
Вынэ ванэван.
Ӈан-ым игыркин тургивин мурык эмгынунйъилгык нытваӄэн.
Ынӄэн йъилгын Ынпы ылвэну йъилгу нылгыӄин.
Вай ванэван тургивин ӄынрынгииквыткы?
Вынэ ванэван ымы рождество нытван.
Ӈан-ым лыгъоравэтльата ванэван руссильин кэлы лымалё ы'нылгыгъэн.
Вынъэм, ӄэйвэ, ыннэн рождество мурык гатвален.
Вынэ ванэван мынтыяатын ынӄэн рождество.
Кита ӄытвыгын!
Тэӈчьэчеӈэ вэты тывъёлӄылтэ лымӈылтэ.
Ӈан ынӄэн ӄырымэн лымӈыл.
Ынӄэн ӄэглынангэт гатвален.
Вай игыр тратвыӈын.
Ытлён кытэӄэй авъеткынка вагъэ.
Эгитэкэ ынан нинэнчичьэтӄин газета Советкэн Чукотка, столыткынык вальын, — ӈан-ым ӈотӄэн рэлкун калевэтгаввакаӈынво нитӄин.
Ынӄоры ынпыначгын иквъи: Ынӄэн, Тывъар, гымнан гынин эпы тратвыӈын.
Памйы.
Вай миргэ Памъяна ванэван титэ ръэнут гыныкы нытвынэн?
Аны ванэван, Мэмыл, — иквъи увлылельын Тывъар ынкъам эймэквъи столеты.
Вынэ эйъым ӄыпалёмтэлгэ.
Вынэ ынӄэн тэленъеп гатвален, чигтэленъеп.
Ӈан ынкы еп гым мынгытгэвэльо гатвайгым.
Ынкы мурык нымнымык пытӄыкытортагнэпы ганымытваӈӈолен амерыкальэн вэлыткъолявол.
Мистер Карпендер, ынин нынны.
Яраӈы рэннин, эмгынуннымык йыпаннэн, вэлыткоран ынкы рывэнтэннин.
Элек ныетӄин лельутвъэт ынкъам нинэрэтӄинэт кимиттъыт Карпендерына.
О'птытъар ы'лёӈэт ныйпэӄинэт ынӄэнат кимиттъыт, таӈымыльэты вэлыткоран ынӄэната ныйыръэтӄин.
Лымӈэ рай ръэченлет ӈаргын нытрилӄинэт.
Лыгэн ынӈин рэтэммэнигэ энаръэгты ченлет вэлыткорак ӄача нымайытваӄэнат.
рэтэммэнигэ энаръэгты ченлет вэлыткорак ӄача нымайытваӄэнат.
Ынкъам ляльотвэты ымльаляӈэт Карпендерына котъё ныйӈэйвыӄин: умӄэнэлгыт, тэнуйгыт, ваӈӄыттэ.
Ынан ымы ӄэюгнэлгин иръыт нинэркурӄинэт, пылекыт.
Америкак-ым ынык тумгэ майӈыманэмкын ынӄэната нинэпириӄин.
Ынан ыннэнгивик куннинэт ӈирэӄ ярат городык Джулок.
Ынан-ым лыгъоравэтльэн кимиттъыт ӈинвитльу нинэркурӄинэт.
Ытлён-ым э'ӄимле, мъэмитэ, пиӈвытрэ, тааӄата нывилыткуӄин.
Ымыльо ынӄэнат кимиттъыт ынык лыгимэйӈывитльэт.
Ымыльэты нымным ыныкы ачыӈыльо нытваӄэн.
Миӈкыръим рыръачӈытовык ачыӈыт?
Ынкы уйӈыльу экэлигъюлкыльу мури нытваморэ.
Вай ванэван эммурык нымнымык, таӈымаӈӄачормык уйӈэ ымы ыннэн кэлигъютльэн о'равэтльан.
Лыгэн рылгыт энарылгатык нэнаяаморэ.
Вай ынӄэната Карпендерына варат нинэтэмъюӈъюуӄин.
Ӈан ынкы льэлеӈкы а'ткэвма гатваморэ.
Ныгытъэнмури.
Элеӈиткин рыркатъол ымыльэты гэткулин.
Ок аны, варат колё ныгытъэтӄин.
Ивинильыт ымъылёнэт чематгыргык ӄача ныкытчынъёӄэнат.
Ытръэч вай кытӄонача мэӈин нымэмылёӄэн.
Ымы рай гынник ӈэнку гивик тъэръэв гатвален.
Колё нычьэчеӈэтӄин, вэчьым ынӄэната ымы мэмылтэ эпиврэкыльинэт.
Тэӈуйӈэ эмытӄыкэ нытваморэ.
Мачымыльо ярат уйӈыльинэт эмытӄыкыльинэт.
Ээкэт гавайӈыленат.
Рэмкын ныӄивъеӄин, вусӄымчыку нынымытваӄэн.
Вачаӄ-ым Карпендер ынӄэната ныгаймычьавӄэн.
Вай лыгитъэркин пиӈвытрын мэйӈывиле ныркурӄин, иӈӄун эвнэченувъикэ.
Памъянэн яраӈы морыграк ӄача гатвален.
Ынӈатал нэрмъэв гатвален Памйы!
Ынантаӈычьын ынкъам ынанкынтачьын гынниӈӈыттыльын.
Ы'твэрмэчьэ чит ытлён ынык винрэтыльу рытчыркынин, ытръэч рай лывавнэн.
Ы'твэрмэчьын Нэнэӄ нивӄин, энмэн Памйы э'ӄэчимгъульын.
Анъым ипэ Памйы ынӈатал таӈъоравэтльано гатвален.
Ыныкит вай ръэнут нэнанмыӄэн, вэтыӄун ратомгыт нинэйвэтӄинэт.
Ымы вай мури ынан нэйвэнмури ӄутырык ратомгык рээн.
вэтыӄун ратомгыт нинэйвэтӄинэт.
Ымы вай мури ынан нэйвэнмури ӄутырык ратомгык рээн.
Ӄоныры ӈэнку гивик нэмыӄэй Памйы тъэръэв нытэйӈэтӄин.
Ынан ымы рыпэт ы'ттъыт рывилыткувнинэт.
Ытръэч ыннэн ы'ттъын рыпэлявнэн, гыто лыгнин рывилыткувык.
Ӄутырык ынкы курэ ытлён тэнӈу нылгыӄин.
Чинит ӄымэк ченувъиркын, вачаӄ ы'ттъын рэӈэтыркынин.
Вэнлыги ыннэн ы'ттъын орвык а'ӄэлгатыӈ!
А'мын-ым ӈот рымагтэты ӄыпалёмтэлыркынэтык.
Ынӄэн вулӄытвик гатвален.
Карпендерына вилыткувинрэтыльэ ымыльо ярат пынляннэнат, энмэн ӈот эргатык этын рэгичивэты.
Энмэн вай мачынан эргатык ымыльо вэлыткорак ӄачагты нылӄытынэт, этынва ытри рэнӄэвивӈынинэт.
Гым ытльак рээн э'птэ ӈэнрилы тылӄытык.
Энмэч ӄолё о'равэтльамкын ынкы гумэкэтлинэт.
Ынӈин чьачаӈанмачы ныӄычекытваӄэнат, амромавӈа ныпиӈкучитӄинэт.
Карпендерына-ым рэлку нылгинымкыӄин пиӈинэӈэт нынлетӄинэт.
Ӈан игыр тытаӈкэтъоркын, гым чанляткынэты тыттэтык ярачыкогты ӄэргычьайпэчгык гыргоча эмрэтлемӈэ.
Рай рэлку пылвынтыпэнъёлгычыко нынлетӄин вылӄывыл, майӈыпылвынтывычгоӄӄамак нымытӄыпатӄэн ӄоратъол.
Люур вай ӈаргыногты Карпендер ӈытогъэ.
Ынӈатал гэлгъэӄэтчетлин, мэткиит нылӄотытваӄэн.
Нэнэӄынэ ытри вилыткувинрэтыльын ытлён нынрывинрыӄин, ӄоныры-ым ымы ытри чинит наркычыткоӄэнат.
Лыгэн ӄынур айычгэнма а'каматростэ.
Нэнэӄынэ кытэӄэй мури нэгитэмык, ынӄо вэтгавыӈогъэ.
Чинит-ым Карпендер мурыгмил вэтгавык эгъюлеткыльин.
Нэнэӄ ӄолентогъэ: Вай игыр ӈотӄэйына вэлыткоӄляволык гэчевъылён.
Ынӈатал майӈыгэчевъылён.
Эгыръылё ыргин кэлы гъурэтлин.
Ынанынпычьын ымыльорык ырык кэльэк.
Ынӄэната вай мургин вэлыткоӄылявол колё коргычьатыркын.
Ынкъам вай ытлён.
Кэтэм ынкы Нэнэӄ аркычатгъэ, увик а'рэк лывавнэн ынкъам нотасӄыткынык вакъогъэ.
Ынкъам ынӈин вакъочга ӄэйыӄын нывэтгавӄэн: ынкъам нотасӄыткынык вакъогъэ.
Ынкъам ынӈин вакъочга ӄэйыӄын нывэтгавӄэн: Ынӄэната ытлён тэгъеӈыркын, иӈӄун э'птэ мури ынык рээн мынкоргычьатыркын.
Нэнэӄ рэлӄунӈыгъи, лываквъэ ынкъам ынӈин вакъочга ӄэйыӄын вэтгавыӈогъэ: Ырык кэльэтэ ӈъочьыт винрэтыйгут нинэнтыӄинэт.
Ынӄэната мурык вэлыткоӄыляволя, мистер Карпендерына, ымыльэты нымным рыӄэвивыркынин.
Вай ӈутку, ярак ранъав ы'лчыку гулювлинэт атлягкавкавыт, тааӄ, чай, эмыраӄкончерваповтымкын.
Ынкъам о'птытъар шоколадтэ.
Карпендерына рай ытлён рэӄын винвэ ивнин, ынкъам Нэнэӄ иквъи: Ынкъам лымӈэ ынкы гулювлин ыннэн челгъаӄэмлыёчгын.
Ынӄэн ымыльо торгынан ӄавэёлӄыл.
Лыгэн ымыльо ы'лчыку льоё торгынан таӈаймэтыӈ!
Карпендерына ӄырым ынӄэн ачыӈо ныкэлинин.
Игыр-ым китаӄун ӄылӄырирыткутык!
Нэнэнэт, ӈэвысӄэтти эвыр ынкы энарэрыӈогъат, мынга ы'льыл наргыткоӈӈогъан.
Ӈан-ым ытри ныгытъэтӄинэт!
Ӄляволтъэм ӈынваӈэгъат ынкъам рагтыгъат.
Вачаӄ ымы ӄутти майӈатӄыляволтэ мурык рээн ы'льылык ныргыткуӄинэт.
Ыныкит вай ярак нэнэнэт ченувъиркыт — ынкы ымы ынанкоргычьын о'равэтльан рыгльольо рэнъэлгъэ.
Ынӈатал аӈъачгыргын рыгыткук мынга ы'льыл.
Лым ӈан ынкы колё гъылетлин.
Карпендерына-ым а'тав онмычыко улювыйгу ӄэвийыръыт рыннинэт.
Гымнан еп торымгок тымлен вагылгын.
Ынӈатал нытъылӄин рылгылгын, ы'лыткынык мутлымул нычелгыпэраӄэн, вачаӄ гым панэна ыннанмынга рымагтэты ныргыткуйгым.
Ынанъыттъыёл ӄутынэ ӈинӄэе тааӄатъол льунин.
Ачгыта ынык энаерыльын ынпыначгын ӄолентогъэ, энмэн ынан ы'ттъыёл ынӄэн тааӄъёчгын льунин.
Маравчетыӈогъат.
Карпендер, Нэнэӄ ынкъам вилыткувинрэтыльын чымчагты эймэквъэт, эмрэтэӈгитэӈэ маравыльыт.
Ынӈин ытри нылӄотытваӄэнат, нытлепӄинэт ынкъам аны нытэнӈыткуръуӄинэт.
Люур Памйы эймэквъи Карпендерына ынкъам аны ытръэттэгну кыплынэн ытлён.
Ынӈин кыплынэн, рыпэт вэлыткоӄылявол эвыр ынкы кыёлгыгъэ.
Памйы-ым ынык ӄача нылӄотытваӄэн ынкъам нэнамӈылёӄэн.
Ы'мто лым, рэтэнӈыткугъэ?
Лымӈэ рэтэнӈыткугъэ?
Ӄоныры эвыр ынкы Нэнэӄынэ ынкъам вилыткувинрэтыльэ нэпиригъэн Памйы.
Лымӈэ о'птытъар ӄыляволтэ ырыкагты винрэтгъэт.
Вай-ым ытри нытаароӈӄэнат вэлыткольэты ынкъам ы'твармачьэты.
Рай ымыльорык ыргынан напэнрыгъан Памйы, нэкылтыгъэн, ярачыкогты нъэмэтын.
Карпендер нэвинрэтын ӄутык ынкъам э'птэ ралкогты нанатвын.
Моргынан-ым мытыгтынат вылпат, мытыргыӈӈон ы'льыл, ынкъам ымыльо льоо мыттэйвыӈын.
Ытръэч вай энмэч таӈванэван мэӈин ынӄэнагты ныкачьаравын.
Ӈэранъылёӈэт мури Памъяйпы амӈылка гатваморэ.
Ӈыроӄавык ы'лёк эӈэӈыльын иквъи, энмэн Памйы гэтэнымчеӈлин.
Ытлён ӄырым лым игыр ӈанӄо ныпэлӄынтэтын, — нивӄин эӈэӈыльын.
Ӄоныры вэнлыги ытлён ынӈот нивӄин.
Ыныкит микынэ вэнлыги рэльунин Памйы, мачынан ытлён нагтаннэн лымэвыр чинит ыныкайпы ныгынтэвын.
Вэтыӄун лыги ӄылгыркыниткы, ынӈэ торгынан анвэтгаатка Памйы, ынӈэ ытлён эвинрэткэ.
Ыныкит мэӈин алваӈ риты, ынӄэйына рананӈэнайпаннэн кэлы.
Ӈан микынэ валёмнэн вэлытковэнратыльэпы, нэнрэӄэвын ипэ Памйы.
Аплёратвака таӈымыльорак ынӄэн лыги нылгыӄин.
Ӄытлыги-ым вай ынӈот гатвален.
Карпендер айылгаквъэ чинит ынан тымык Памйы.
Найылгавӄэн, иӈӄун нэрэйилюӈын ытлён тумгэ.
Ынан э'йӈэвнин эӈэӈыльын.
Эӈэӈыльын иквъи.
Ынӈэ эвнэнрэӄэвкэ моргынан Памйы.
Мачынан Памйы чинит кэльэтэ ы'нтэнымчеӈын.
Ыргынан ытлён накэттывагъан, орвыткынык нэтрилын ынкъам нотагты нъэмэтын.
Ынкы напэлягъан кылтэты.
Инъэ наёпатын ытлён.
Ытри-ым нычимгъуӄинэт, ӈан гынмыеп ытлён нэлӄырирын, вачаӄ льук калвавын.
Ӄэйвитык ӈан ныкитэ колё гэпиӈэтлин, мэчынкы таӈыннэӈавыӈ ытлён.
Аны о'тчой ыргынан нэргыткун ы'льыл, ымыльо еӄаеквэт нэнарэрынат — уйӈэ.
Ырык рээн ымы Карпендер гатвален чама Нэнэӄ ынкъам вилыткувинрэтыльын.
Люнльутэ нэнтыгъэн.
Вэчьым алвавакаӈынвык энарэрыркыт.
Ӈан-ым ныкэтагнэты ыргынан вакаӈын нантыяатын, миӈкыри ӄун ытри гъэӄэтчетлинэт, эмнуӈкы-ым ымы э'ӄимлюкыльинэт нытымӈэвӄэнат.
Рагтыгъат.
Лымӈэ ӈирэӄ ы'лёӈэт а'тчагъат, ынӄо эӈэӈыльын иквъи, энмэн кэльэтэ Памйы нэпиригъэн.
Ӈыраӄав ныкитэ люур вай гымнан морык чоттагнык ӄаврыткын тывалёмын.
Тъурэвык, ынръам рай рэӄъыттъэ гымнин мынгылгын рымылёӈӈонэн.
Тытэӈытлепыткук — чоттагнык гъыттъыма Памйы нылӄотытваӄэн, эӄуликэ вайгот нынэнтыӄин.
Аны янор гым колё гэчеӈыттэтигым; ӈан-ым ынкы еп гым кальагты нылымалявэгым.
Памъяна-ым гым иниквъи: Ынӈэ гымыкы айылгавка, Мэмол.
Морыкы ӄылӄытги, ӄиквын гымнин ытлыгын, энмэн гымнан ытлён ӈутку тъатчаркын.
Эченур янор ӄыгитэ, амыргынан ярак, лымэвыр лым мэӈин ынкы.
Рай Нэнэӄынэ лымэвыр Карпендерына мэӈин таӈынӈэвыӈ.
Эвыр ынкы, гым айылгавык тыпаагъак.
Тынрэӈэтын мурык ралкогты Памйы, тыныгъевын ытля, ынкъам моргынан ытлён омналга мытэнаръэгъан.
Ынӄоры гымнан ынин ытлыгын тъэйӈэвын.
Ыныкит ытлён етгъи, Памйы энмэч гэйылӄэтлин.
Ытлён мурык ярак таӈымъылёӈэт вагъэ.
Кыеквъи, чаёкватгъэ ынкъам ымыльо морыкагты тывнэн.
Ӄытлыги Памйы ынык ы'ттъэ рыегтэленнин.
Рай ытлён нотагты а'манма, ы'ттъын яалеӈӄач ныръилемъетӄин.
Ынӄо эвыр ытлён нэйпэн ынкъам напэлян, ы'ттъэ гыткак унъэчичгыт пылёнэнат.
Ӈан-ым ынин гыткат ынкъам мынгыт унъэчичгэ гэнкылвэтлинэт.
Ӈыронъылёӈэт ытри амноӈъеквэ гэлейвылинэт, ы'лрачыко выялянма натчыӄэнат, чинит увиквылгык номавӄэнат.
Вай-ым ынӈин.
Мытынавэръэпатын, мытынтаӄъавын, ынкъам ытлён О'мваамык гыргочагты, чавчывагты эквэтгъи.
Ынкы ытлён ганымытвален, ныялгытӄэн чавчывак рээн, ныӄорагынрэтӄэн.
Ынкы ымы ӈавтыӈгъэ.
ныялгытӄэн чавчывак рээн, ныӄорагынрэтӄэн.
Ынкы ымы ӈавтыӈгъэ.
Вэнлыгъим Памйы чычатнымэты пэлӄынтэтгъи, Карпендер-ым ӈотӄоры гынтэквъи.
Ӈан-ым ынӈин гатвален!
Игыр ы'твэрмэчьыт, эӈэӈыльыт, амерыкальыт вилыткульыт, амыргынан ынпыначга лыги.
Вай мурыгмил Памйы вальа.
Вай-ым эгыттагнэты Памйы ягталытваркын.
Ытлён Въэӈык, ынпычьык эккэк рээн нымытваркын.
Еп наройвыӄэн ынпыначгын, ӈанъым ытлён мынгыткэн ӈирэӄ парол гивик ынпыӈ вальын.
Гынан, Тывъар, эвыр элек ӈэнри ырыкы рэлӄыты, пыӈылтэлыйгот ӄынтыгын.
Моргынан еп кытур нэнакэтъоморэ ынӄэн тургивикин ныкирит.
Мэмылына гитэнинэт Тывъар, Валентина Алексеевна ынкъам Кэйӈыӈэ.
Рэмыннуӈэ ӄынур тылянӄэргава рыннин Эпэн Чьэчеӈин льулӄыл.
Паӈъэвӈытотык?
Вэчьым вай гыткат ыргынанчинит залеты рэлӄынӈыркыт?
Ӄэйвэ?
Вынэ ӄылӄытгытык, э'тки рай вэчьым а'ачека норъатчатык.
О’равэтльэн вагыргын.
Тылгыръуркын.
Илгыльын ыльыл четлёчарэльо нъэлгъи, энмэч вай ӄулимиӈкы нувпэраӄэн нутэсӄын.
Йъыйыӄ нылгинылилӄин, номӄэн.
Урэкиныкитэ киткинуӄэй нывусӄэвӄин, нычыӄэвӄин, наӄам лыгипэтлеӄэй нининиӄин кыткыттэркытэр.
Ӈыроча, ӈырача ӄивык, лымэвыр ӈэръамытлынча, тиркытир ратаӈпаа амэчатык.
Ытръэч киткинуӄэй рэтруркынин йъыпкиттэгын, ынӄоры нэмэ рагырголятыркын ынкъам гылӄымчочьа рэнтылгэвӈынин гынульын ы'льыл.
Ратваркынэӈыт инъыт, ы'лёт, вулӄытвит, вачаӄ тэӈӄырым ныкит нытваркынат — ӄэтыӈотагнэты.
Ынӈатал-ым йыӄӄай-ым!
Вай ынкы кыткытык чикинъэ еп нымным ныгъевӄин.
Таӈванэван мэӈин нырэйылӄэнӈын, ӄынур вай эмтынэквъэт ымльаляӈэт.
Аны вай чамъам рарычгытвагъа гынкэӄылявол, ыныкит рай кэтэм нымнымык гыргоча понӈэрэӈагаляркыт майӈыгачгамкын?
Аны-ым мачыргынан галгат!
Унпэӈэр нивӄин, энмэн рай ынан энмэч рыркъайӈан гавалёмлен!
Вынэ ӄырым Унпэӈэр нъыръунтэтын — эвыр ынӈин ивыркын, ынӄэн ӄэглынангэт валёмнэн.
Ӄэлюӄ-ым ӄэйвэ аӈӄагыннэк кыткытык э'йӈэльылӄыл.
Вынэ вай тэнмавыльылӄылтэ торрыркаӈыттынвэты, торъытвытконвэты.
Ыльыл тылгыръуркын, вачаӄ урэтуквэн еп о'мрытваркын аӈӄачормык.
Урэльын, кээткульын.
Имэурэмиӈкыри ынкы чыӈатгыргымкын.
Амӄынъычо аӈӄата тыргуркынин туквэтъул, эйычгитэ гилытъулти мылеркынинэт ынкъам о'райгысӄэты рылыпляркынэнат.
Вачаӄ аӈӄачормэпы вантаӈӄатагнэты еп чекыяа.
Вэчьым вай мытлыӈэн километртэ.
Лымэвыр-ым ымы вай ыннанмытлыӈэн.
Кэтэм мимлычурмык токваткынык нывакъотваӄэн ивинильын Кэӈъири.
Ынык ӈыраткынык милгэр, ытлён нытлепыткуӄин ы'ттъыёлягты, нэнакытчынъёӄэн пиврэльын мэмыл.
Ынин льулӄыл ныкачьарпэраӄэн — ынык ӄача гэлыткынык энмэч ӈирэӄ лявтылӄагнавъёт мэмылтэ.
Ок а'мын-ым.
Кэӈъири нинэпыткыӄин!
А'мын ивкэ лым ныпиврэн мэмлыткынык ковлёкмэмыллявыт.
Кэӈъири гэмэтручевлин а'ӄагнэйпы.
Ынӈатал-ым ӄэлпэраркын тиркытир, нылгиныйыркъэв энаномавыркын!
Омычьатыркын, тэӈычьэтыркын — вынэ ынӄэн льаляӈкэнагты мэмылкытчынъёгыргэты а'ӄантэнмыӈ: чьачаӈанма чематгыргык ӄача кытчынъёк.
Игыр-ым ымы вай а'нӄатгыргын рагтык.
Наӄам-ым вай вэчьым энмэч рагтыльылӄыл.
Бригадира амӈыроотычьэты ӄайъытвэты ӄытыйгут рыннин, рай ръэнут ынкы танкавӈыёлӄыл.
Вэчьым рай игыр амӈыроотычьэты нъалыӈогъэ.
Лымэвыр рай епэчгин?
Ынӈатал-ым игыр Кэӈъири гинъыгъевлин.
Рыпэт ымы рай микынэ люнльутэ рыннин токвагты эквэтыльын.
Ытлён чит нычимгъуӄин киткит ивиник, амӈыроотычьэты нъалыӈок пэлӄынтэтык.
Ымы-ым мэчынкы ӄонъачгынычьэты.
Ӄэйъытвъэт ӄырымэн рыркы, чинит ӄырым нэлкыэн аӈӄагты.
Мэчынкы ымы ӄонъачгынычьэпы торымгок тэнкэвӈык.
пэлӄынтэтык.
Ымы-ым мэчынкы ӄонъачгынычьэты.
Ӄэйъытвъэт ӄырымэн рыркы, чинит ӄырым нэлкыэн аӈӄагты.
Мэчынкы ымы ӄонъачгынычьэпы торымгок тэнкэвӈык.
Вынэ-ым чама эвэнэгыргын эӄылпэ рыпаавык ныгтыӄэн.
Пытӄылым ыныкит ынӈин кынтатвак, ӄынур вай игыр.
Кэӈъири иа'м рай нывэтгычемгъоӄэн, энмэн вэтыӄун ымы ӈыроӄав мэмыл ракытчынъёгнэн.
Ынкы-ым ынан рарагтыгъа.
Вачаӄ вай уйӈэ ӈыроӄав мэмыл.
А'мын-ым мэчынкы таӈъатчаӈ.
Кэӈъири йыркыэнъаткынык нывакъотваӄэн, нолытваӄэн пэтыгэлытъолеты.
Ынӈатал-ым кавэты вальын вакаӈын ынан льунин, ымы таӈымъылёӈэт таӈкытчынъёӈ, таӈакамаграка.
Ынӄэн-ым вай ивинильэ вэты кыляёлӄыл: акамаграка, тэӈилюкэ вак.
Вэчьым вай Кэӈъиринэ йъарат ынӄэн нинэтэӈыркылеӄии, ынӈин нымэльэв, рыпэт ӄынвэр вай омтэрка йыркыкытыйга, ӄытлеайычгэанӈэлёта, ӄытлечемгъогырга рэльатъё тъэраткоӈӈогъэ.
Ынин левыт мачвэткынэты эрэтгъи ынкъам ынӄэната ытлён кыеквъи.
А'мын-ым кита мырагтыгъак, — эмӄэлелвынэ нивӄин Кэӈъири.
Ынан нэнанчемгъонтэнмавӄэн, энмэн рай миӈкыри ынан ранрагтанӈынэнат тымъёт мэмылтэ, миӈкыри ытлён эккэӄэе наяагнаан.
Ымыльо ытри ынан лылетэ ралпынрыгнэнат — ыргынан ынӄэнат нынчачальавӄэнат.
Вачаӄ вай ӈэвъэн ӄырым нылылюэн, ымы-ым Кэӈъири ӄырым.
А'мын-ым ыныкит лымӈэ ыннэн мэмыл нъыпиврэгъэн, ынкы вай ымыльэты ройыръын нъылылюгъэн, ымыльо ыннанмытлыӈыргарэ.
Ыяа гынунык вытрэтгъи пароходӈылгыл.
Какомэй, энмэч навигация торымгогъэ!
Ынан чемгъоӈӈонэн ынӄэн пароход, рай тъэр ы'лёӈэт тылеркын, микынти ынкы тылеркыт, ръэкимитъыт нэнлеркынэт.
Кэӈъири эмӄэлелвынэ лым кытэӄэй равакъотваӈгъэ ӈутку — нылгыл кэтэм ынык ранъав нъалтагнэты.
Ынык рытэнмавыгъет ынӄэн чывипыт кэливытгыр рагалягъа.
Ыныкит мыраӈӄачагты энликэ левыт таӈгэтаӈ пароходӈылгыл рэнъэлгъэ, ынкы Кэӈъири рарагтыгъа.
Ыныкит ынкы вама рэпиврэгъэ ӈыроӄав мэмыл —нымэлӄин, ыныкит ӄырым — мачынан-ым.
Ӈирэӄ мэмылтэ ынӄэн ымы мэчынкы.
Кэӈъири рарагтыгъа.
Ыныкит ынкы вама рэпиврэгъэ ӈыроӄав мэмыл —нымэлӄин, ыныкит ӄырым — мачынан-ым.
Ӈирэӄ мэмылтэ ынӄэн ымы мэчынкы.
Ынӈин чимгъуплыткук, Кэӈъири йылӄэтгъи.
Игыр-ым ынин левыт мачвэткынэты люӈэрэтэ итгъи — мэрынрэ рэлпыткынэты атчьатгъэ.
Рэтыӈ ынан льунин, энмэн рай гамэмылма ытлён нымъеквэ нылеӄин.
О'птытъар ӄляволтэ ынан тыляма рырынгиивнинэт, ырык рээн ынпыначгын Мэмыл.
Ынпыначга гитэнин ыннэн мэмыл, ынӄоры ӄол ынкъам иквъи.
Вай ынӈатал нинэпыткыӄин!
Ӄыгитэгыткы аныӄун ымыльо мэмылтэ левтык рыпыткэвнинэт, наӄам лылет люӈынпыткынтэвэ.
Ынӈатал-ым нинэпыткигыт!
Кэӈъири рэтыляма нырэмыннуӈӄин.
Аны-ым анъяткогыргын ӄонпы качьараквыргын, пытӄылым Мэмылын анъяткогыргын.
Мэмылына-ым ӄонпы Кэӈъири ӄытлеӄыляволё нинъэйӈэльэтӄин.
Омаканма нинъэйӈэльэтӄин, рыпэт ымы ранмыгазетак.
Игыр-ым вай анъяркынэн, таӈӄыляволё лыӈыркынин.
Вынэ ӄэйвэ Мэмыл нипӄин ынпыначгын!
Кэӈъиринэ мачэгыпатэты ӄол рай ръэнут тывыӈонэн.
Ынан пынлёнэнат, тъарычьэты нъэлгъи.
Чывипыт кэливытгыр амӈыроотычьытагнэты, — иквъи счетовод Рочгыӈа, Мэмылына ӄача ӄотытвальын.
Вынэ эйъым мэквэтык, — иквъи Кэӈъири.
Амӈыроотычьэты гым бригадагты ӄытыльылӄылигым.
мэчынкы ӄырым ныкимылтэтын бригадагты ӄытык, вачаӄ ӈот ымы татлыӈыткок нылвавӄэн.
мэчынкы ӄырым ныкимылтэтын бригадагты ӄытык, вачаӄ ӈот ымы татлыӈыткок нылвавӄэн.
Ӄынвэр-ым вай Мэмылын ӄувавлылялгын амэчатгъэ.
Кэӈъири аӈӄак, ы'твыткынык нъэлгъи.
Тылечьын гэнынвилетлин, ӄэйъытвъэт мэрынрэ айычгэткынык наркычыткоӄэн.
Ыныкит Кэӈъири кыеквъи, ытлён чимгъугъи, энмэн рай, ӄынур ы'ттъыёл, ытлён лыгикытэӄэй гэйылӄэтлин.
Ынан лылетэ ӄырирнин пароходэн ӈылгыл, наӄам рай люнльутэ рыннин.
Эви вай Кэӈъири ынӈин урэльу гэйылӄэтлин, рыпэт ӈан пароход галягъэ ынкъам ӈылгыл амэчатгъэ?
Кэӈъири ӄутгъи, кавычьэты вэӈыльэтгъи, рылгэ кагмаленэнат гытолгыт.
Мэччыӄэквъи вай, тиркытир энмэч ванэван гынмылкинэмил нытгытлягнан.
Ытлён и'мпыгъи эмрэнкылвэнӈэ мэмылтэ ынкъам люур вай лыгэлнин рэтыӈкэн аркычыткогыргын.
Ытлён пэтгатгъэ, о'рамноӈэты лыленгъи ынкъам рыпэт э'ӄэлиӈэтэ улвэквъи.
Мэмылтэ рытрилнинэт.
Ытлён ӈытатгэлыткынык аӈӄаеквэ нылеӄин.
Ынык ы'ттъыёча нувпэраӄэн мимыл.
Ыяа, а'ӄайъоӈ чекыяа нывытрэтӄин кэткульын туквэчурмын, нымным-ым энмэч тэӈэвытрыкыльин.
Кэӈъири гэлчормэты кытгынтатгъэ ынкъам аны колё ваӈэйпыръогъэ.
Ытлён ӄынур ратӄавъё гынник нываӈэйпыръоӄэн, авэтгавка, амычвынатка, нымынгынэлёльатӄэн, ныкыячгыткольатӄэн.
Ынӄоры-ым, ручевык, ытлён кыёлгыгъэ, вачаӄ панэна пилгуӄулит ынык пэлгэпы нурвилетӄинэт.
Кытэӄэй вак ынӄэн капчачаквыргын галягъэ.
Кэӈъири вакъогъэ ынкъам лыляпыткоӈӈогъэ у'рэӈэнри, миӈкы гатвален чит нымным.
Нырэӄын-ым игыр?
Наӄам вай таӈылвавнэн ръэнут чимгъук.
Ытръэч вай амъатчальылӄыл.
Рыягталяквыргын а'тчаёлӄыл, роратваӈыльылӄыл.
Ӈирэӄ мэмылтэ варкыт.
Мынгыткэн ӈирэӄ парол мъэмит — ынӄэн лымӈэ рай мынгыткэн ӈирэӄ парол мэмылтэ!
Мэчынкы-ым ымы мынгыткэн.
Вынэ-ым мычынкы роолӄыл, нымкыӄин ы'лёӈэт тантайӈатыӈ: ытръэч ӄырым ынӈин норатвагъан гилгил.
Ии-ӄун-ым ытлён вэчьым ӄырым ныченувъин, ытлён ванэван ынӄэнагты найылгавын.
Вай-ым ипэ гилгил амӄынъычо рэмӄытвиркын, равылгавыркын гыгарыӈ рэнъэлыркын.
Ынкъам ынӄэн таӈамӄынъычо пытӄы ӄэврэӈ ратваркын.
Ӄынвэр-ым рэтэӈтылгы, рэчимиръэтгъэ.
Ыныкит Кэӈъири еп ынӄэн атвака ӄырым ы'нынвантовын — Кэӈъиринэ ӄырым лым титэ ныльунинэт нэнэнэт, ӈэвъэн, тумгыт.
Ыныкит ытлён ӄырым ы'нынъегтэлетын еп гилгил о'мрытвама, ытлён рараквачагъа.
Кэӈъиринэ гэлыткынык рылыплятъёттэ ивинильыт кэтъоӈӈонэнат.
Йынрын-ым, ваӈӄыттамэнӈыльэн Гэмавъен экык, еп ӈинӄэйӄэю вама ганлыплятлен.
Вай-ым кылгынгэвэльо ытлён гатвален.
Кэӈъиринэ ынӄэн вагыргын нымэльэв лыги, ымы ӈан ынкы ытлён гэнарэрлен.
Йынрын энмэч раквачальо нылгыӄин, вачаӄ-ым мынгыткэн ы'лёт галяк, ӈинӄэй рагтыгъэ.
Ытлён ӄоленымгыпы ивинильэ нэрэтын, ыргынан нэльугъэн энмэч лыгиручевыльын ытлён гэлыткынык.
ванэван ынӄэнагты найылгавын.
Вай-ым ипэ гилгил амӄынъычо рэмӄытвиркын, равылгавыркын гыгарыӈ рэнъэлыркын.
Ынкъам ынӄэн таӈамӄынъычо пытӄы ӄэврэӈ ратваркын.
Ӄынвэр-ым рэтэӈтылгы, рэчимиръэтгъэ.
Ыныкит Кэӈъири еп ынӄэн атвака ӄырым ы'нынвантовын — Кэӈъиринэ ӄырым лым титэ ныльунинэт нэнэнэт, ӈэвъэн, тумгыт.
Ыныкит ытлён ӄырым ы'нынъегтэлетын еп гилгил о'мрытвама, ытлён рараквачагъа.
Кэӈъиринэ гэлыткынык рылыплятъёттэ ивинильыт кэтъоӈӈонэнат.
Йынрын-ым, ваӈӄыттамэнӈыльэн Гэмавъен экык, еп ӈинӄэйӄэю вама ганлыплятлен.
Вай-ым кылгынгэвэльо ытлён гатвален.
Кэӈъиринэ ынӄэн вагыргын нымэльэв лыги, ымы ӈан ынкы ытлён гэнарэрлен.
Йынрын энмэч раквачальо нылгыӄин, вачаӄ-ым мынгыткэн ы'лёт галяк, ӈинӄэй рагтыгъэ.
Ытлён ӄоленымгыпы ивинильэ нэрэтын, ыргынан нэльугъэн энмэч лыгиручевыльын ытлён гэлыткынык.
Тэленъеп, энмэн рай, Мэмыл нэмыӄэй гэнтэтлин.
Ынӄэн тэленъеп гатвален.
Кэӈъири ынкы ымы рай еп у'рэткыльин.
Мэмыл рай энмэн ыяагты ганлыплятлен, рочгык гэмнуӈэтлин, ытлён, энмэн рай о'птытъача ынкы гэтгивилин.
Вэнлыги-ым ынӄо рагтыгъэ о'ратнымнымэты.
Вай вэнлыги рагтыгъэ!
Вай-ым ытри ымыльо льэлеӈкы гэнтэтлинэт.
Ынӄэн эгыткэнагты а'ӄантэнмыӈ.
Льэлеӈкы гилгил нъомрыӄэн, ӄынур уттъытвъэт.
Ымыльэты йъилгын ынкаткынык таӈытваӈ, ымы ӈирэӄ.
Ӄырым нытылгыгъэн.
Кыткытык-ым.
Вай-ым энмэн пытӄыӈанэнӄач кыткытык О'мваам-эргыргыпы ӄол ивинильын ганлыплятлен.
Лыгэн-ым лым люнльутэ нэнтыэн.
Вэчьым гилгил ныппылюӄин, пэтле тылгыгъи.
Кыткытык-ым о'равэтльан аӄоратваӈ гэлыткынык: раномавӈынэн тиркэ гилгил, нэрэнмылюйвыӈын эйычгитэ, ынкъам вай рэлгичимычимиръэтгъэ, ӄынур чаӄарытъол чайкойӈычыко.
Ӄэӈъири ынӈатал колё игыр ярак ратваӈгъэ, столык ӄача, гылчайкойӈык ӄача!
Ӈэранмынга пирик чайкойӈыт, кэгрилти ромавык.
Выйитиӈук омыльын, таӈыткэльын ӄэвъяч.
Киткинуӄэй титӄэтэ пылык ынӄэн атлягыпаӈы.
А'мын ивкэ вэлер ыннэн йыкыргыйыръыӄай!
Янор-ым вай Кэӈиръинэ льук, вай энмэн ытлён ӈытатгэлыткынык, ынан ӈан малчемгъогты нинэчичевӄин ынин вагыргын.
Игыр-ым чемгъома, кэтъоткома, ытлён пытӄы тъэвыӈ нивӄин: вынэ тъэркин мычвын ягталынвэты, вынэ лыгитъэркин мычвын.
Ынан нэнакэтъоӄэнат нэнэнэт ынкъам эвыр ынкы ытлён нычимгъуӄин.
Вэчьым аны вай ӄырым лым титэ мыльунэт ытри.
Ынкъам чемгъотвагты, ръэнут рымагтэты ратвагъа, ынан пыткы эргыӈ нинэчимгъуӄин ынӄэн въэгырго лынъё.
Эвыр-ым вай ытлён ы'ттъыёл чит ӄынур гынник гъэӄэлиӈэтлин, игыр-ым ытлён нылгэпыннытваӄэн, рыпэт вай чыӄыӄ лентагнэты ныргэлӄин.
Кэӈъири мэрынрэ ӄутгъи ынкъам эквэтгъи э'нъагты.
Вынэ-ым лейвык мэрынрэ, ныпылмэръэв, вэтыӄун гытамо лынъёлӄыл ӈотӄэн гылытъул, ынӄэн ытръэчӄэв ягталвакаӈын.
Кэӈъири э'нъаткынык вакъогъэ ынкъам нэмэ чемгъотваӈӈогъэ.
Тиркытир энмэч гэлгичивтылетлин.
Ынан нинэчимгъуӄин яраӈы, ройыръын.
Ӈэвъэн вэчьым энмэч пэгчиӈэтыркын.
Лымэвыр-ым ванэван — Кэӈъири нымкыче пытӄы волӄыӈ нырагтыӄэн!
Ӈэвъэн мэчынкы мыгваӈэлтыльын: ӈыраӄ эккэт — эмӈирэюну йытоёт.
Ынпычьыт ӈырангэвэльыт, ӈинычьыт-ым — ӈирэнгивильыт.
Бригадак ымы гэкэвлинэт ыныкы амэгчераткэгты.
Лымэвыр-ым бригадир ырыкайпы тагъэ ынкъам валёмнэн, энмэн Кэӈъири еп чикинъэ рай миӈкыри гамэлгарма эквэтгъи.
Бригадир, вэчьым, ӈынваӈэгъэ, ынӄоры-ым рымагтэты эквэтгъи.
Вай-ым ымы таӈгэмо микынэ, миӈкыри эквэтгъи Кэӈъири!
Вынэ еп ытлён ванэван ынылӄырирын, ванэван мэӈин ыныкагты ныпэгчиӈэтын.
Вытку вэчьым инъэ ытлён наралӄырэрыӈоӈын.
Вай валёмык ыныкит, энмэн ытлён ныкитэ лёнрагтыльын.
Тиркытир йъыпкиттэгнык рыругъи.
Аӈӄаткынык томгатгъэ мэчвиврэльэтыльын четлёӄэргыръэтӄай, гэлгэлгыпы ӈэнри вакаӈынвэты, миӈкы тиркыкувлюк мимлык гэтруткулин.
Вай эвычаковлёгтъол энмэч амэчатгъэ.
Игыр-ым таӈымыльэты амэчатгъэ, ӄынур чыпъэтгъи мэмлычыкогты.
Вайӈыгъэ четлёӄэргыръэтӄай, мэчвусӄэквъи.
Кэӈъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятыӈогъа, нэмэ рантылгавыӈогнэнат гилгилти.
Тиркытир рининигъэ вай ӈоонӄо, вай киткит мыраӈӄач тэркыравакаӈынвык.
четлёӄэргыръэтӄай, мэчвусӄэквъи.
Кэӈъиринэ-ым вэнлыги лыги, еп чывипыт кэливытгыр агаляка, нэмэ тиркытир рагырголятыӈогъа, нэмэ рантылгавыӈогнэнат гилгилти.
Тиркытир рининигъэ вай ӈоонӄо, вай киткит мыраӈӄач тэркыравакаӈынвык.
А'мын-ым Кэӈъири ӈэранъылёӈэт аӄапыннытваӈ вальын.
Ымы вай ыныкит ымы ръэнут люнтэӈытвитэ итгъи, вай аӄакоргытваӈ айвэкэнак — вэнлыги мачынан.
Вай лыгэн ӄун тэӈэгъюлеткыльин пыннытвак.
Ымы ынан а'ӄатвагырга, ынанамычвынаткэвагырга ытръэч тъэркинэӄэй пынныгыргын ынык ӄэлелвынык нэнантомгавӄэн — ымы ынӄэн кытэӄэй нытваӄэн.
Пэнинэмил таӈымыльо нытваӄэн, вачаӄ пынныгыргын тэӈуйӈэ, гэткулин.
Ӄутырык-ым вэчьоравэтльа ытлён вэчьым юргымтэӄу нэрэлгыӈын.
А'мын-ым ӄэглынангэт ытри ынӈин ривӈыт.
Этъым-ым вай таӈыӈ нъытвагъан, ыныкит ытлён мэчынкы о'птытъар ы'лёӈэт нъыпыннытвагъан?
Инъэ гапылмыръолен, ынкъам ынӄэнагты Кэӈъири нымачкоргавӄэн: ынӈин ӈаргынэн вама гилгил ӄырым эӄылпэ нытылгыркын.
Пычьычьыгырга ытлён о'райгысӄэты нинэнлеӄин, ыяагты Лыгъоравэтльаӈӄагты.
Вачаӄ-ым тэӈытлепык, эмнуӈ еп танльоӈ.
Гытӄэргэвлетэлӄай йъымил пэральыӄай.
А'мын-ым Кэӈъиринэ энарэрыльэты ынӄэн орагыргын мэчынкы.
Ӄэйъытвэ ытри ринӈыт.
Гитэнэӈ ыргынан ымы нэрэнлейвыӈын.
Янор Кэӈъиринэ чейвыткунин ымыльэты гилгил.
Нылгинымэльэв гамгачыӈатгыргыӄай гитэнин.
Майӈычыӈатгыргыт уйӈэ ытръэч вай тъэрӄэй мыӄыльыӄэгти гилчурмык.
Ныкитэ толтыгъэ ытръэч ыннэн рыркамэл мэйӈэльын гилытъул.
Ынӄэн вай ӄликкин мынгытӄэн парол метрмэл урэльу нылеӄин.
Гилгил нымэйыӈӄин, ынкаткынык яраӈы ымы тантайкыӈ.
Ачгыта вэтгыры ынкаткынык о'птытъар кээт нэквыпэраӄэнат, ӄутти о'равэтльамэл иквэльыт, ӄутти-ым маччевтыӈ.
Аӈӄаеквэ манаӈ нымкыӄин ынӈин вальыт кээткульыт гилгилти, токвайпы ӄытыльыт.
манаӈ нымкыӄин ынӈин вальыт кээткульыт гилгилти, токвайпы ӄытыльыт.
Кэӈъиринэ гилгилык амгынонагты ривлынинэт ымыльо ынинэт кимиттъыт.
Милгэр, ӈирэӄ мэмылтэ, инъэн, кэӈунэӈ, аӄын.
Ынӄоры тэнуйгытвынинэт мэмылтэ, каӈъэӈытонэнат ынӄо кээгиӈкы рытрилнинэт.
Мэмылпонтата чаекватгъэ.
Ӄэйвъэм вай йъальын рунин, вачаӄ-ым ынӄэната Кэӈъири люӈынпыннэвэ рыннин.
Рынныт ынин нъомрыӄэнат, ынӈин вальа рынна ымы унъэчичгын танралёӈ.
Ытръэч вай унмык ачачакыльэн, вачаӄ-ым Кэӈъири ынӈин гэгытъэвлин рыпэт ымы вай лым ӈан ръэнут мэчынкы нъынчачальавнэн.
Ынан лым рунин чыӄыльын, мачтъаёчачальын лылялгын, иквичигъи эмылӄэпы.
Румэкэвнин ымыльэты этылгыкыльин ы'льыл ынкъам айвачыӈӄач агтачгыӄай тэйкынин.
Ымы-ым вай ыныкит ръэӄэгниръугъэ, вэнлыги тиркытир атэркыкэӈӄач ратва ӄырым ныӄэвъячатыркын.
Пыткылым ӈан ымыльэты тылгыльын ыльыл ӄырым нытымӈэтэлегъан аӈӄагты, рэтили эмылӄэты ынкъам рэнымкэвӈынин иквичимимыл.
Вай ынӄэната чимгъутэйкэ лыгэкачьаравыльа Кэӈъиринэ кэгрилйыръэ лымынӄоры нинэнумэкэвӄин пэтыльын четлёчеръыпэральын ы'льыл, рэчтагнэты рыгырголявтагнэты ы'лагтачгыӄай.
Нырэӄын-ым игыр?
Кэӈъири э'нъаткынык вакъогъэ ынкъам а'лятвыӈӈонэн милгэр.
А'мын вай айвэ иа'м эмилгэрыткукэ итгъи?
Вынэ вэнлыги ӄырым микынэ пэгчиӈу нъылгынин.
Аны-ым нымкыӄин ивиныльыт нымнымык гыролмакы нымилгэрыткуӄинэт.
Ӈан-ым мэмылӄагнавыткома ванэван мэӈин нынкапчачавнэн.
Игыр-ым а'мын иа'м пыннытвак, иӈӄун вай айвэ люӈмилгэрыткутэ итгъи.
Ынӄэн вынэ энмэч а'ӄанпалӄынтавыӈ.
Кэӈъиринэ ымы рыпэт чинитувик тэнӈу лыгнин, ыныкит кэтъонэн ынин айвэкэн ваӈэйпыръогыргын ынкъам ӄъоляръогыргын.
Ӄэтэв вай ытлён ымы микынэ люнльутэ рыннин.
Вынэ-ым вай ыннаны, ыныкит ытлён нанъылӄырэрыӈогъан игыр, лымэвыр эргатык?
Ытръэч вай мачораӈ раӈӄальатгъа.
Тэкичгын варкын, иквичимимыл варкын, гилгил-ым вэчьым ымы ӈэръамытлыӈэн ы'лёӈэт ӄырым нырэӄын.
Вай-ым вэлер мыгпынлыльо ратва рагтык Кэӈъири.
вэчьым ымы ӈэръамытлыӈэн ы'лёӈэт ӄырым нырэӄын.
Вай-ым вэлер мыгпынлыльо ратва рагтык Кэӈъири.
Игыр-ым вай ытлён энмэч налӄырэргыӈогъан ынкъам вай ынӄэната а'ӄакапчачатыӈ.
Юрэӄ-ым вай ванэван ы'нылӄырирын?
Анъым вай ынанъыттъыёл ӈэвъэн кытгынтатгъэ Вамчена, колхозык председателеты.
Юрэӄ вай Вамче ръэнӄэты тыӈивык о'равэтльат энаерынвы?
Ръэнут?
Вай аӈӄагты рылыпляннэн?
А'мын-ым вынэ мачынан.
Гыт вай ыныккэ мыркоӈ ранымытва, ымы-ым мури.
Аны раӄылӄыл ынӄэн ӄытлеӄлявол.
Вай ӄырым ынык курэ таӈъоравэтльат мынкимэвынэт, гыаратынвы ӄырым мынӈивынэт.
Ымы вай ӄэйъытвъэт ӄырым ынӈин гыгэрэквэтык мынъяагъан.
Еп аӈӄы мыкгилыльын, вай гилгиле ы'твъэт нэрэнчимэвӈын, тырэрэӄы-ым ынӄоры?
Вынэ игыр гымнан о'равэтльат ӈутку, колхозык яаёлӄылтэ.
Ыныкит-ым правлениякэн член, ынпыначгын Мэмыл ынкы Вамчена ратвагъа, ытлён нэмыӄэй риквъэ.
Гымнан, — ривы ытлён, — таӈванэван Кэӈъири мычвыно мылгын.
А'ӄаоравэтльан ытлён.
Ныкалготкэӄэн, ныӄытлиӄин.
Аны ӈан нуръэв моргынан мытынваӈэлтавын?
Ымы вай нинъэйӈэльэнмури, ымы вай нинэпчеӈимури, бригадайпы ӄолебригадагты нинэнлемури.
Ӄынвэр-ым вай малкувчемгъоквъэ, ӄэлелвынэ валёмгъэ, мачмэгчератыӈогъэ.
Кытэӄэй-ым вак нэмэ ныӄытлетваӄэн.
Аны чинит ытлён энарач, иӈӄун ӈытэннин.
Мачынан игыр чинит ныравантоӈын, ыныкит мэчынкы ратвагъа.
Кэӈъири нытэнӈыткуӄин а'лятвыма милгэр: вынэ аны чиӄӄырым ымы титэ ынӈин нивынэт Вамче ытри Мэмыл.
Вамче, вэчьым, чинит энарэрысӄэквъэ.
Ымы вай Мэмыл нъэквэтгъэн, ытръэч рай вэчьым ынпыначгын люӈынлейвэ нэнтыгъэн.
А'мын-ым рай энмэч тэлеӈ ытлён налӄырэрыӈогъан.
Ынӄэн мэтиву а'ӄалгыӈ.
Вачак вэнлыги мэчэкэвкитыркын вэтгава, эмӄэлелвынэ ынан рывэтгаватыйго рытъёта ынык нымтумгэ.
Миӈкыри ӄутти вай ынӄэнат вэтгавыт мачӄэглынангэнат, ытлён ӄэглынангэт нымкыче ӄытлик курэ гъэйӈэчьивылин, тымӈэкалготкэк курэ, тэгмигчирэтык эгъюлкик курэ.
Ынан ымы лыги, ынӄэн ӄэглынангэт.
нымкыче ӄытлик курэ гъэйӈэчьивылин, тымӈэкалготкэк курэ, тэгмигчирэтык эгъюлкик курэ.
Ынан ымы лыги, ынӄэн ӄэглынангэт.
Вай-ым ӄэглынангэт, мэӈин ипэ ытлён?
Миӈкыри ынан винрэтыркынин колхоз?
Ытлён нинэпыткыӄин, вачаӄ иӈӄун тэӈгынниӈӈыттыльу итык, ынӄэн епэчгин тъэркин.
Вай лымӈэ ытлён айылгыкыльо, аройвыльо, тъивыльу итыльылӄыл.
Вай мэлгарыткоӄ ръаченма, ытлён ванэван Онпаӈаргыпы, ванэван Рэнтывъейпы ныпэлятын.
Эвыр-ым ныпэлятӄэн ытръэч лыгикиткинуӄэй.
Унпэӈэр-ым ытри Ринтувйи — эргыпатыльыт гынниӈӈыттыльыт, ытри мынгытча мыкыӈ ӄонпы ынык нытэйӈэтӄинэт.
Ыргин портреттэ ӄонпы Доска почётык ныймэтваӄэнат.
Вай вэчьым ырык варкын рай ръэнут, уйӈыльин Кэӈъиринэ.
Кэӈъири тамэнӈымынгыльын.
Ӄол рыннин вай ӈэвъэнык ытлыгэты рай ынӈин вальын таӈоргоор тэйкынин, рыпэт вай ымнымным гэвэннэтлин.
Наӄам ыныкит Вамчена ынӈин вальын оргоор ӄорагынрэтбригадагты тэйкыйгу рыннин, Кэӈъиринэ чит тайкыӈӈонэн, вачаӄ вай пылыткук лывавнэн.
Лыгэн эгыттагнаты еп эплыткукэ.
Ынӈатал-ым нымкыче ытлён колхозмэгчергыпы ӄытличьэтыльын нъэйӈэльэтӄин!
Ӄол нитӄин ытлён гамэлгарма амноӈэты нычейвыткуӄин.
Лымэвыр ынанваӈэлтанма люур рай ӄоленымэты нэквэтӄин, ыныкит ӈэнку нымык вэлыткорак турръэнутэт нэнавалёмӄэнат.
Ӄол-ым нитӄин полярный станциягты нэквэтӄин, фельдшерык рээн эмрэчьумэткуӈэ.
А'мын аны лым ынӄэнат чьумэт!
Колхозык Эргыръон Кэӈъири ынантаӈычьын чьумэткульын.
Ытлён рыпэт ымы районӄръачетынвык ы'ттъыютльэк рээн гатвален.
Въэӈэты округык ӄръачетынвэты гэнӈивылин.
Вачаӄ вай ынӄэн мачымыльорык колхозыльа ванэван ы'нтэнчимгъун, пытӄылым правленияльа.
Ӄэйвитык-ым Въэӈык Кэӈъири гъаӄатвален, ӄымэк ынанъяачычьо гатвален.
Ынкы гэрмэлтэтлин рыюльын Айгынто.
Ынан Кэӈъири акватыӈок гивлин.
Гыт вай Кэӈъирий нымэльэв нъычьумэткуркын, ытръэч ӈот этъым теория таӈгэмо гынан.
Вынэ вай гынан тэгнымэльэв теория вэтыӄун рагъёлянӈыёлӄыл.
таӈгэмо гынан.
Вынэ вай гынан тэгнымэльэв теория вэтыӄун рагъёлянӈыёлӄыл.
Ытръэч-ым вай Кэӈъири ӄонпы нылвавӄэн тэгнымэльэв рэӄык.
Ы'мто-ым миӈкыри нинэвинрэтӄин ынан ройыръын?
Ӈан Тъэюӈэнэ ынык ӈирэче мыкыӈ мэгчеръылёт нэнаяаӄэнат.
Вай амынан ынан ройыръын нинэнтэйӈэтӄин.
Тъэюӈэ ваӈэтамэнӈырак гыюлычьу ваӈэльо нылгыӄин: ынык таӈыӈ ытръэч амынан ынпыӈэвӄэй Рултыӈэ нываӈэӄэн.
Кэӈъирин чимгъут нымыркъув Тъаёӈана тылигъэт, нананагты ынкъам нанпаавын чинитувик э'йӈэльэтык.
Кэӈъиринэ ӄоргэты нинэчимгъуӄин ӈэвъэн, ӄынур вай ванэван ынпыӈэвӄэе Рултыӈэнэ, ипэ-ым ынан рыгъюлевнин ытлён ӄаёвналгэръык калеваӈэк.
Аны колё качьарчемгъогты Кэӈъиринэ кэтъоркынэнат ынин алымъоратыльыӄагтэ.
Ӈирэӄ алымъоратыльыт!
Ӄэйвитык-ым вай ынӄэн лыгэн тымӈынӈэн вагъэ, ынан чинит ынкъам ытри Тъэюӈэ унмык ӄырым коргычьатыльылӄылтэ.
Вынъэм вай вэнлыги, ыныкит ӈирэӄэв алымъорат у'рэтгъи — ынӄэн рыпэт ымы газетык гэкэлилин.
Рыпэт ымы Тъэюӈэ кымэӈатрайпы йъилгыӈит доктора ванэван ы'нытрилын, ӈинӄэгти ӄонпы ныгйипӄинэт, иӈӄун-ым энмэн ытри эвнинэнӄитэткэ тыляма нитынэт.
Ынӄоры-ым яралӄоттыратыльын пароход пыкирык, ӄол оттыран Каӈъэрэна нэйылгъэн.
Вай ынӄэн рыпэт янра окрисполкома гатвылен.
Ынкы-ым ӈан еп ымыльэты нымным лыгэральын, ытръэч мытлыӈэн ройыръыт оттырагты ялгытгъат.
Ымы вай Кэӈъири гаӈыранаройвыӈэнӄайма оттыральо нъэлгъи.
Рэӄыркыт-ым рай игыр ӈинӄэйӄэгти?
Ынпычьыт — Эйгыльын ынкъам О'мрылӄот чичевыркыт — рай ыргин ытлыгын а'ӄатвагъэ, миӈкыри ӄун ыргынан пыннытвальын ытля нэльуркын.
Ымы-ым вай ӈинчьэт нэмыӄэй чичевыркыт — вай-ым ытри энмэч ӈыроӄавыркыт гивиркыт.
Ӄол Коля, ӈирэӄэв-ым Саша.
Вай-ым Тъэюӈэнэ ытри руссильымил рэрэтэнынныгӈынинэт, миӈкыри ӄун ырыкы гыйипыткульыт докторыт ынӈин нъэйӈэвӄинэт.
Ӄол доктор Николай Петровичыно нъэйӈэвӄин, ӈирэӄэв-ым — эрым-доктор — Александра Ивановнано.
докторыт ынӈин нъэйӈэвӄинэт.
Ӄол доктор Николай Петровичыно нъэйӈэвӄин, ӈирэӄэв-ым — эрым-доктор — Александра Ивановнано.
Ӄэӈъири люӈъэнӄэтэ ынӄэнагты итгъи.
Мачынан ӈинӄэгти Николайыно ынкъам Александро нитынэт.
Игыр-ым вай ынан тэӈвытку чимгъунин: ыныкит вай ӈинӄэгти руссинынныльыт, ӈан ытри мэйӈэтык лым отчество вальылӄыл.
Ӄэйвэ?
Рэмэйӈэнӈыт, рэкэлиткуплыткуӈыт, институтэты рэкэлиткусӄивӈыт.
Кэӈъири тэгъеӈыркын, иӈӄун ымы ынин нэнэнэт вэтыӄун институтык ныкэлиткунэт.
Ӈан Атыкын экык рыпэт Ленинградык нырэгъюченӈыӄин.
Рэпкирӈыт Кэӈъирин эккэт Ленинградык, ынкы ыргин нынныт ӄильык книгак нэрэкэлиӈынэт.
Ынӈин-ым вай нэкэлигъэн Кэӈъири, Въэӈык ӄыръачетынвы пыкирык.
Ытръэч ӈот ыныкайпы эмнынин нэкэлин вай-ым мурык Лыгъоравэтльанотак гамгао'равэтльак ытръэч ыннэн нынны.
Ленинградык-ым алваӈ, вэчьым ӈот ымы ырык отчество ратомгатгъа.
Миӈкыръим ынӄэн ратвагъа?
Николай Кэӈъиривич?
Какомэй!
Александр Кэӈъиривич?
Ымы вай эты ынпычьыт эккэт Кэӈъиривичыно ринӈыт?
Гок, амын аны вай!
Ынӈин чимгъульэтык Кэӈъири ынӈин коргытваӈӈогъэ, рыпэт ымы вай гэлыткынык ытлён таӈэлёльатыӈ!
Ынан таӈалваӈ энэчгытэты пэраӈӈольын чинитнынны, отчествоно нъэтльэн, тэнӈу нинэлгыӄин.
А'мын ивкэ ынӄэн ымыльо Тъаёӈана тывык!
Ытлён эмтэнӈыткутэ рыпэт нъаткыёлгыгъан!
Николай Кэӈъиривич!
А'мын аны ивкэ вэлер мэӈин рывэтгаватык.
Ыныкит-ым Коляӄайына ӄырым лым титэ ынин ытлыгын ныльунин?
Рэмэйӈэты, нэривӈын ытлён, энмэн Кэӈъири ӄытлео'равэтльано гатвален, аӄао'равэтльано.
Аны нымкъэв ытлён наратвэвыӈын!
Пытӄылым въэтвальын.
Таӈванэван игыр Кэӈъири найылгавын — ынӄэн ынан а'тавынан чимгъунин, чинитувик амратаагӈа.
Иа'м рай ытлён ынӈот нычимгъуӄин: вай лыгипэтлеӄэй аӈӄаткынык тылечьыӄэйъытвъэт рэвытрэтгъэ.
Ытръэч вай гытгытэ а'тчаёлӄыл.
Игыр-ым виин нэнэӄэгти танчемгъоӈ.
Эвыр-ым вай ыныкит титэ рай ытри Ленинградык рэкэлиткуӈыт, вай-ым вэчьым ырык ымы фамилият вальылӄылтэ?
Ынӄэната чимгъутэ Кэӈъири рыпэт рыръэчевнин?
Ынӄэн вай ынан таӈванэван титэ нычимгъунин.
Вай-ым ӈан Степан, калеткоракэн мигчитльэн, Степан Андреевич Кабицкий.
Этъым ӈан ынин ытлыгин нынны Андрей.
Иа'м-ым ынръам Кабицкий?
Вынэ ынӄэн вэты лыги рытчыёлӄыл, пынлёёлӄыл Степангыпы.
Опопы-ым фельдшер пынлёк, Алексей Вадимыч.
Вэчьым рай фамилият амалваӈ вальыт танчемгъотайкыӈ чинит, лыгэн ӄынур ӈан нынныт.
А'мын-ым ынкы эвыр ӈэнӄаеты таӈпэрафамилият танчемгъотайкыӈ.
Ӈыраӄ таӈпэрафамилият.
Кэӈъири нъэнӄэтӄин ынӈин агагчавка танчемгъотвак, вачаӄ вай ытлён ӄутыльылӄыл, аймэтъёлӄыл кэӈунэӈ ынкъам гакаӈонагма гэлчьомыткынэты ӄытыльылӄыл.
Ынык гилгилык ӄача нылеӄин майӈыпэтыгэлтъолычгын.
Ыныкит ынӄэн Кэӈъиринэ гилгилык риттилгъэ, аны а'ткэвма ратвагъа.
Иттилык ынин гилгил мэчынкы танчематыӈ.
Кэӈъири гилчурмык ӄотытвальылӄыл эмрупэнӈэ пэтыгэлытъолычгэпы кэӈунэӈэтэ.
Вытку пэтыгэлытъолычгын тэӈэймэвык танльоӈ лыгийъэчычельын гэлгэлеты.
Кэӈъиринэ рыманаӈавнэнат гыткат ынкъам кэӈунэӈ о'раймавтыляльэты пэтыгэлытъолеты рулвынин.
Ынръам вай кэӈунэӈ итъунтэтгъи ынкъам упэтыльылӄыл Кэӈъири гэлыткынэты пэӄэттатгъэ.
Эвыр ынкы ынан эттэлпэкыл валёмнэн.
Кэӈъири ӄутысӄычетгъи ынкъам гыролмакы лылепгъи.
А'мын вай ӄэйвэ: гилгил ӈэранчывэгты чимэтгъи.
Ӈоонко чывэптыткынык — милгэр, и'нъэн, аӄын.
Кэӈъиринэ пиӈкунин чыӈатгыргын, пэӄэттатгъэ, ӄутгъи, пирининэт чыӈатъёт, вачаӄ о'рапалӄынтатэты пиӈкук энмэч айылгавыркын.
Наӄам рай ӈоонко мэмылтэ ынкъам кэӈунэӈ.
Ӈан-ым ынӄэн гилчывипыт малмайыӈкы.
Вачаӄ чыӈатгыргын таӈӄонпы кывавыркын; айылгыгыргын увмимыл игыр Кэӈъиринэ ранъав.
Ытлён вай ӄырым ымы гынмыл нъэпиӈкугъэн, ыныкит нъэтэӈгитэнин ынӄэн евэӄэты вальын чыӈатгыргын.
Ӄэйвитык ымы вай гынмыл еп унмык аркывкыльэн.
Ӄэтэв вай эгитэкэ, капчачавма пиӈкунин.
ымы вай гынмыл еп унмык аркывкыльэн.
Ӄэтэв вай эгитэкэ, капчачавма пиӈкунин.
Кэӈъиринэ эӄылпэ рырыткунин а'нэлгын ынкъам лыгэн тымӈэнэнтынэн.
Эвыр ынкы эрвыпылвынтыванныт ӄолегэлчывэптыкаак ванныпгъат.
А'нэлгын аны колё и'вэтгъи, рыпэт нывэнивыргыргэтӄин.
Ыныкит-ым вай рэлпъигъэ — рараквачагъа ынкы Кэӈъири.
А'ныка лыгэн ӄун вай таӈъаӄараӄыӈ.
А'ныка ымы милгэр раӄылӄыл: тымык мэмыл а'ӄагтоӈ.
И'вэтыльын а'нэлгын рыпэт вай кагрэлчыкогты ныргэлӄин.
Амкытъымата Кэӈъири гапэлгыкыкватлен, ымыльэты ынин увик нывиврэльэтӄин.
А'мын-ым вай.
Увивлилил кувавык паагъэ, гилгил нывилгъи.
А'мын вай ӄэйвэ!
Вай кытэӄэй нывэлытвагъэ, ӄынур вай чемгъотвагъэ, ынӄъом мэрынрэӄэй аймавтыляӈӈогъэ.
А'нэлгын кэгрилык рыгэлык паагъэ, выръэтгъи.
Ыныкит чыӈатгыргын гилгилвытгыркин чьувэквъи, Кэӈъиринэ пиӈкунин.
Гитэнинэт мэмылаймакыт, гэлыткынэты ринтынин и'нъэн ынкъам вай рочавэты ынкаткынык вакъогъэ.
Кыкватъела рымылюнинэт кыкватвамылкат, о'рэквэчемэмлемылӄыӄаеты тылигъи ынкъам вай тэӈвытку игыр льунин: гилгил кэтэм ынкы рай вакаӈынвык гачыӈатлен.
Мычвыно лынъё имылӄыӄэй уйӈэ, мимыл аӈӄагты гэпыльыльэтлин, мэткиит ромакавъё ы'льыл нэмыӄэй аӈӄагты гэрэтлин.
Лыгэн вай гамгакытыльэпы лыгэн ымнотак вальэпы, лыгэн вай таӈымыльойпы, рэӄык таӈопатыӈ о'равэтльэн гыткалгын, Кэӈъиринэ ытръэч ныппылюӄин гилгилӄэй гапэлятлен.
Ныппылюӄин гилгилӄэй — ӈирэче гынмылкинэк яаёк мыӄыӈ вальын.
Чамъам вай ымы ӈирэче а'ӄагнэы'лёӈэт ратвагъа.
Ынкъам вай тэӈуйӈэ ымы ыннэн йитйитӄэй иквичимимыл.
Ӈыроча киквъи энмэч Кэӈъири Лыгъоравэтльаӈӄаеквэ тылек.
Нутэнут энмэч таӈванэван нывытрэтгъэн.
Ӄол нинэнтыӄинэт эвлыгэлычгыт, йъыпкиттэгнык вытрэтыльыт, эмнуӈу нинэлгыӄинэт, наӄам пэтле нычичевӄин: ынӄэнат гилгилти, ӄынур чинит ытлён — армаӈӄапычьычьыгырга нинэнлеӄинэт.
нинэлгыӄинэт, наӄам пэтле нычичевӄин: ынӄэнат гилгилти, ӄынур чинит ытлён — армаӈӄапычьычьыгырга нинэнлеӄинэт.
Гынмылкинэк йъыйыӄ эргыӈ нытваӄэн.
Вынъэм ынӄэн гэлгэлеты э'тки.
Вынэ вай мыялгытык, — вэтгычемгъогъэ Кэӈъири.
Ытлён вэтгычемгъогъэ вэтыӄун лыгэн кавэты вак ялгыгык о'мрыгэлыткынэты.
Игыр-ым вай ытлён гэмэчыгъюлетлин.
Наӄам вай тэнанъымӈычвынавэты инъыӈит ынык ӄачата ымы ыннэн танъялгытъёно итыльылӄыл гилгил лёӈгалята итгъи.
Кэӈъири а'нӄавӄамэтвагъэ: вачаӄ эвыр ынкы ӄылгилюгъи: э'нӄэвык ытлён пытӄы майыӈкы егрыӈӈогъэ.
Ӄол рыннин ынан валёмнэн ыяакэн рыркъайӈан.
Ӄэглынангэт нивӄин Унпэӈэр, — эмӄэлелвынэ иквъи Кэӈъири.
Аны вай миӈкыри ытри Унпэӈэрынэ ынанъыттъыёл валёмыркынэнат?
Амӄынкыткытръок ынан ынанъыттъыёл валёмыркынэнат!
Ынӄэната ыргин бригада ынанъыттъыёл ы'твытконвы нытэнмавыӈоӄэӈ.
Кэӈъиринэ нэмэ чычетным чемгъоӈӈонэн, вачаӄ-ым игыр ынан пынныӈ айвэ инъыкинэк.
Ытлён энмэч ягталгыргэты ванэван нытагмычвынатын.
Нэмэ вай ынин а'ӄаэргыпатгыргын кэтъонэн ынкъам ынӄэната ынин айвэкэн мычвынатгыргыт малалымалко рытчынинэт.
Ӄэйвъэм эты рай нэрэлӄырирӈын, ытръэч-ым аны ӈан миӈкыри нэрэлӄырирӈын.
Ыныкит-ым рай Унпэӈэр, Ринтувйи, лымэвыр чинит Вамче нъэнтэннинэт, вынэ вай алваӈ ытри нэнъылӄырирынэт.
Ӄырым ыннэн ӄэйъытвъэт нэнъынӈивыгъэн — лыгэн ипэ таӈымыльо ӄэйъытвыт, таӈымыльо лыгъитвыт, колхозык вальыт.
Тэӈвытку ӈытаттагнэпы Кэӈъири колё эмӈолыӈогъэ.
А'мын-ым ымъягталӈэт ытлён вэчьым тэӈвытку эмӈолыркын.
Амгынотъылёгты мэлӄылигмил метырмэл урэльу ынык гэлеты мэйӈыгилгил эймэквъи.
Ынкы гыролмакы чимыгилымкын.
Кэӈъиринэ а'нымнэн ынкъам вай ынӈин э'лемӄутэтгъи ынкы гилгилык.
Наӄам вай тантымлык ӈэнри лываквъэ: чимыгиле, рилӄывытрыгиле нинэнкимэвӄин.
Таӈылваквъэ ынкы галяк Кэӈъири, ынӈэ вай кэӈунэӈэтэ нэнаранманаӈавӈыӄэнат гилытъулымкыт, вачаӄ нэнатаӈылвавӄэнат.
Эчги вай ӄол гилытъул алва нэнанлеӄэн — ынкы пууръу ӄол нынъэлӄин.
гилытъулымкыт, вачаӄ нэнатаӈылвавӄэнат.
Эчги вай ӄол гилытъул алва нэнанлеӄэн — ынкы пууръу ӄол нынъэлӄин.
Вачаӄ Кэӈъири нылгэраялгынӈыӄэн: рай ынкы майӈыгэлгэлыткынык ӄулимиӈкы ы'льыл нытваӄэн, ыльыл-ым — ынӄэн иквичимимыл!
Вынъэм ынӄэнагты Кэӈъири игыр колё нытэгъеӈӄин.
Игыр ынан ванэван нычимгъунин: энмэн вай пэтле ынин гилӄэй э'ӄэгнитэ рэнылгэнӈынин ынкъам ынӄэната ытлён вэты о'мрыгэлыткынэты ялгытыльылӄыл.
Ӈэнкъум чимыгиллыку нывытрэтӄинэт мэчмэйӈыгилгилти тутымӄэткук танъяаӈ вальыт.
Кэӈъири вэтгычемгъогъэ ынкаеквэ и'рык.
Ӄэйвитык ынӄэн айылгыгыргын, ытръэч-ым лым миӈкыри итык?
Ынан ринтынин майӈыгэлыткынэты и'нъэн.
Милгэр эмтэйпынэн, а'нэлгын ричитык о'мрынкылваннэн.
Мэмылтэ виин ӈутку ныпэлятынат, — эмӄэлелвынэ иквъи ытлён.
О'птытъача кэӈунэӈэтэ тааӈыплыткок чымчекин гилытъул, Кэӈъири ынкаткынэты пиӈкугъи.
Ынӄъом ӈэраӄавыткынэты, ӈыроӄавыткынэты.
Ынръам вай энмэч лыгэймэвык, ытлён итъунтэтгъи, ӈырэпгъи.
Гилгил аркычатысӄычатгъэ ынкъам Кэӈъири мэмлеты ралегъэ.
Аны колё ытлён камаграръоӈӈогъэ мыкгилытъулыльык мимлычыку.
Лыгэнитык ытлён гилгилык ныринэнрэнӈыӄин.
Милгэрэ ынкъам итӄыевэвиръэ ытлён ӄынур вай нырэкитчеӈӄин.
О'птытъача ытлён чыпъэтгъи.
Ӄунэче ытлён горалвавлен чыпъынток, малӄонпы гэргэвэтлин.
Вэнлыги вачаӄ ытлён чыпъынтогъэ, чиӈӄъэтывэйвынин чымйытъэюмимыл ынкъам нэмэ аны камаграръоӈӈогъэ нылгинытъивъэв, мачанӈэнайпэты, ытръаттагнэты.
Ӄынур-ым вай ынкы раквачагыргын иинэнтэйкэвэтӄин.
Ричитык рыкылватытвальын а'нъэлгын люур вай рыйинин.
Ынан энмэч гантыяатлен ынӄэн ынкъам чит янот рытрилнин, иӈӄун ынкы эвнэръэчумкэткэ нитгъэн.
Ынкъам вай вытку ынкы чичевнин — а'нэлга ытлён таӈынвантоӈатыӈ.
Ныйыӄъэв ынан тэӈойвыӈӈонэн а'нэлгын; эмӄынтиӈуткук ытлён майӈыгэлгэлеты нэймэвӄин.
Нэмэ ытлён анӈатгъэ, вачаӄ ымы ынкы рыннынтымлявэты вэнлыги нинэтиӈуӄин а'нэлгын мынгыт гилгилык энанраттагнэты.
вачаӄ ымы ынкы рыннынтымлявэты вэнлыги нинэтиӈуӄин а'нэлгын мынгыт гилгилык энанраттагнэты.
Ӄынвэр вай ытлён ровтыгъэ, этчывъентогты гэлыткынык апаӄатлыткогъэ.
Э'нчыкойпы, йыкыргычыкойпы, вэлёчыкойпы пыльыльатыӈогъэ мимыл.
Нылгипыгтыӄин левыт, пытӄылым этэнмын.
Льулӄыл ынкъам мынгыт гилытъуле гэтэрэтъюулинэт, ӄутти таратгыргыт нымутлытъыӄинэт.
Этчывъентоплыткок, Кэӈъири киткит элвэтиӈэтгъи ынкъам пылёйвыӈӈонэн о'мратыльын ы'льыл.
Ынӄоры ытлён вытрынтэтгъи киткит амрапаӈъэвӈытоӈа, вачаӄ итӄыевыльын, итӄыевэвиръыльын лыгэӄэвъяӈӈогъэ, рыпэт мэчынкы ӄутгъи ынкъам кэттывагъэ.
Ӄэвъяӈӈогылгын гъивэтлин, нылелелпэраӄэн.
Кэӈъиринэ увик ы'льыле малейвынэн ынкъам эвыр ынкы омаквъэ.
Ынӄоры ынан о'мрыванныпыльын гилгилык аӄын йыннин ынкъам мэйӈыкээк вытгыр йымэнэн.
Итӄыевитчевиръэ рывыръэвнин а'нэлгын.
Кэӈъиринэ ӄырэрыӈонэн кэӈунэӈ ынкъам льунин ынӄэн чемыгэлыткынык, мэйӈыгилык гыролмакы вальын — вэчьым вай пэӄэттанма рэрэннин.
Кэӈунэӈ чымче — Кэӈъиринэ эйминнин ынкъам кэӈунэӈэтэ ульивнин а'нэлгын, йымэёлго рытчыё.
А'мын ивкэ ынӄэн микынэ нъэльунин!
Аны лыгитэнтэйкынин ымыльо ынӄэн.
Вытку вай игыр Кэӈъиринэ ӄолегэлыткынык пэлятыльыт мэмыльаймакыт кэтъонэнат.
Ынан вай чит рывэрэвыӈонэнат йымэтвальыт а'нэлгыткынык эвиръыт, вачаӄ-ым вай эвыр ынкы льунин — таӈъаӄъаныпыӈ игыр ытри: эйычгитэ гэниичгэвлин ынин гынмылкин гилгил — игыр чекыяа нылеӄин.
Ынӄэнатъам вэнлыги люӈынпыннэвэ рыннин Кэӈъири.
Ыныкит варкыт мъэмит — тэйӈэт ратвагъа.
Гынмыл вай ынан о'птытъача чымче пиврэльыт мэмылтэ нинэльуӄинэт.
Ытръэч вай ынан ванэван нырэмилгэрӈынинэт, миӈкыри ӄун ынык ӄача ӈирэӄ мэмыльаймакыт нытваӄэнат.
Э'нъаткынык кымляӄатэты вакъотвама, Кэӈъиринэ тагмаленэн милгэр.
Тиркэ нэнаномычьавӄэн ытлён, ыныкит-ым йъык намэчатӄэн, эвыр ыныкы ныӄэвъяӈӈокэн.
Кэӈъири аны вай ынӈин ныкамаграръоӈӈоӄэн, рыпэт вай ынин камаграгыргыт миӈкы гимнастика—учебникык а'ӄальоӈ.
йъык намэчатӄэн, эвыр ыныкы ныӄэвъяӈӈокэн.
Кэӈъири аны вай ынӈин ныкамаграръоӈӈоӄэн, рыпэт вай ынин камаграгыргыт миӈкы гимнастика—учебникык а'ӄальоӈ.
Аӈӄакытыйга ынкъам э'ӄэгнитэ мэчэӄылпэ нанкыквавынат эвиръыт.
Кэргыпыплыткок, Кэӈъири гэлчормэты кытчынъёсӄэквъэ.
Игыр-ым аны таӈванэван ытлён ӄонпыгмэл эчимгъукыльу, талгъэӈыльо Кэӈъирину ныпэрагъан!
Эвиръын ынин гэнчимиръэвлин, гэнкымъукэвлин.
Льулӄыл гэмэчӄупӄэтлин, гэтэрэтъюулин, гэнъээтлин.
Вынъэм ванэван ынин ампэрагыргын ынкы алваӈ нынъэлгъэн — ымы вай ытлён чинит малалваӈ гэнъэтлин.
Ыныкит-ым вай ынин пэрагыргын гъэӄэрэлин, вачаӄ-ым ытлён чинит.
Вынэ ытлён кувчемгъоӈ люгнъэлыльын.
Вынъэм энмэч ӄырымэн ынӄэн Кэӈъири пытӄыӈанэнӄач вай кэтэм ынӈин туквэк кытчынъёльын.
Ӈан-ым игыр ынан рай ръэнутэт чит тэлеӈ чимгъуу алгыкэёт, чемгъоӈӈонэнат.
Чит айвэӈӈоон ытлён таӈванэван нычимгъугъэн: миӈкыри ытлён тумгэ нэчимгъуркын, микыну ытлён колхозык итыркын, миӈкыри ытлён наракэтъоркын, ыныкит ытлён рараквачагъа.
Ынан айвэӈӈоон мэчынкы ымы ынӄэн вэтгаво нъэлгынин лыгэн вай ӄутыргымил, ытръэч вай ынкы ынӄэн таӈванэван нытэнчимгъунин, ванэван ӄэлелвынык нынтынин.
Тумгэ чиниткин колхоз Эргыръон мигчирэтэ нынэргыпатӄэн, Кэӈъири-ым мэчынкы ымы анъяк вулӄытвик клубык тэнчьумэткульын, лымэвыр анъяк ынин турпыргуккъэли.
Игыр-ым ынан чинит ымыльо ынӄэн алваӈ нинэчимгъуӄин.
Ӄэйвъэм вай игыр ытлён таӈванэван нъэӄэчимгъугъэн, лыгэн ӄун таӈванэван нычимгъугъэн.
Ытръэч вай аӈӄаткынэты нытлепӄин, пэвральэты мэмылеты нъатчаӄэн.
Ӈирэӄ энмэч гэпиврэлинэт, ытръэч мачыяа.
Кэӈъири-ым вэтгычемгъогъэ вэтыӄун рыпыткэвык мэмыл.
Ыныкит ытлён гырголягты тыляльэты мыркоэлгыйъэты нытлепӄин, ыныкы ныпэраӄэн, ӄынур вай ымы ынин гилгил риӈэмъетыркын, киткит кытыйга раркычытковыркынэн.
Аны таӈаӄочеткынка нытваӄэн, рыпэт рай чекыяайпы ныпкирӄин апаакыльэн ръэвэнивыргыргын.
Ытръэч кытӄонача эргымчыӄэты нэрэтӄин мэмлеты гилытъул.
Ынӄо нэмэ таӈаӄочеткынка.
таӈаӄочеткынка нытваӄэн, рыпэт рай чекыяайпы ныпкирӄин апаакыльэн ръэвэнивыргыргын.
Ытръэч кытӄонача эргымчыӄэты нэрэтӄин мэмлеты гилытъул.
Ынӄо нэмэ таӈаӄочеткынка.
Люур вай Кэӈъиринэ рай рэӄивлывыргыргын валёмнэн.
Ӄэйвэ ӄэглын валёмнэн?
Наӄам-ым ыяавыргыргын тылемэйӈэтэ нитӄин, таӈвалёмыӈ нынъэлӄин.
Тылечьын!
Наӄам ӄэйъытвъэт уйӈэ, вачаӄ Кэӈъиринэ а'ӄаратгэмавӈэты нэнатаӈвалёмӄэн тылечьывыргыргын.
Кэӈъиринэ гэтайвыӈӈонэн йъыйыӄ ынкъам, ӄынвэр вай, ыяа льунин рэӈагалятыляльын риӈэнэӈ.
А'мын эты вай рагалягъа ынкъам риӈэнэӈэткульэ гэлыткынык ӄотытвальын о'равэтльан ӄырым ныльунин?
Кэӈъиринэ пирисӄыченнин милгэр ынкъам о'птытъача милгэрыткугъи.
Риӈэнэӈ кытэӄэй риӈэмъетгъи, ынӄо о'рапалӄынтатэты чывачгынлесӄычатгъэ.
Энавалёмгъэ!
Наӄам риӈэнэӈ малванэван нэймэвын.
Ытлён лым кытэӄэй риӈэмъетгъи, ынӄо нэмэ тылигъи палӄынтэты — ныгрулмыӄин аӈӄак гыргоча.
Ынкы Кэӈъиринэ чичевнин: риӈэнэӈ энаерынвы гэнӈивылин.
Ынкы Кэӈъири нэмэ мэлгарыткоӈӈогъэ — ынӄэн-ым энмэч ӄырымэн гыйивӄэв, чама вай качьараквыргын.
Кэӈъири ванэван ныръатчаӈын, иӈӄун риӈэнэӈэткульэ чинит ныльунин ытлён.
Качьараквыргын аны колё, рыпэт мынгыт малынаныргынан нымъамэтыёӄэнат.
Амайылгава вай энмэн риӈэнэӈэткульэ ӄырым ытлён ныльунин — ытлён мъамэталпытагнэты милгэрыткугъи.
Кэӈъиринэ ринтынин милгэр ынкъам гэлыткыната кытгынтатыльатыӈогъэ.
Ыяайпы гитэк ытлён юргытвильу таӈылгыӈ, вачаӄ ипэ ытлён ӄэглын нычимгъуӄин.
Ыяайпы гэлыткынык ӄотытвальын мачьаӄальоӈ, ӄытгынтатыльын-ым отгыӈ танльоӈ.
Вачаӄ-ым вай пэтле ытлён нывилгъи.
Риӈэнэӈ риӈэйыӄунтэтгъи.
Аны гурэгитэлин ытлён Кэӈъиринэ.
Игыр-ым вай ынӈот таӈэвыӈ: риӈэнэӈэтэ ытлён люнльутэ рыннин, уйӈэ эмъэмикэ, уйӈэ этэйӈэткэ.
Вачаӄ Кэӈъири ванэван ныпыннытвагъан.
Игыр амгынотъылё ынан въэгыргын гэнрулылтэвлин ынкъам ынӄэната ытлён еп эгыттагнэты ванэван ныпаагъан качьарытвак: ытлён мэмлычыкойпы гэттэтлин гэлыткынэты, гэегтэллин.
Чамъам вай игыр ытлён риӈэнэӈэтэ нэлӄырирыркын!
Эвыр-ым вай энаерынвы нэтвэгъэн риӈэнэӈлыгивэтыӄун ытлён нэрэльуӈын!
Иа'м-ым вай пыннэвык?
Мэчынкы гилгил нымэйыӈӄин.
Гынмылкинэк инъэ яаёк гилытъулык чегмайыӈкы вальын.
Колё ынкаткынык ы'льыл, ӈыронвакаӈынвык эквэчемэмлемылӄыт.
Эвыр-ым вай иквичимимыл варкын, о'птытъар ылёӈэт аӄамэтвака таӈытваӈ, Тэӈивинильин гытгытэ вальылӄыл.
А'мын-ым юрэк мэмылаймакыльын гилытъул рэймэквъэ?
Эмӄэлелвынэ вай Кэӈъири ынӄэнагты нымычвынатӄэн.
Ӈанӄэн ӈан панэна айычгэткынык аркычыткоркын ынӄэн гилытъул.
Ымы рыпэт мэмылаймакыт нывытрэтӄинэт.
Ӈан-ым рылыпляннэн ӈэнри, ымы вай ынӈин ӈоонӄоры таӈрыномавыӈ.
А'мын ивкэ вэлер а'нэлгымэл урэльу нэймэвын — вынэ ӄырым ынкы Кэӈъиринэ нъэнвэннинэт!
Ӄэйвъэм ӈан мэчынкы ымы апэляка нъынтынинэт мэмылтэ ынкы.
Игыр-ым Кэӈъиринэ чичевнин: мэчынкы ӈан нъычвининэт ынкъам нъынинтынинэт гынмыл ӈанӄо — вай ринтынин ӈан и'нъэн.
Вэлер ӈан ымы и'нъэчыку о'птытъар тагмэмылытъолтэ нъыёнэнат.
Ӈан-ым ынкы Кэӈъиринэ ынӄэн таӈванэван чимгъуу нылгынин.
Ӄэлюӄ-ым ӈан ынык мынгыткэн ӈирэӄ парол мъэмит гатваленат!
Кэӈъиринэ эчимгъукэ роолӄыл нинэрэнтыӈӄин.
Ынан чинитувик нинивӄин, вай энмэн еп ӄырым гытъэтыльылӄыл.
Вай ытлён игыр, энмэч гаӄамэтвален — а'нӄавтагнэты.
Ыныкит вай игыр мэмылаймакыт ынык ӄача нъытванат, ӄырым ӈан вэчьым нъыраӄамэтваӈын.
Наӄам эмӄэлелвынэ лывавык пычеӈик кэӈиӄ, Кэӈъири иквичигъи эмылӄэпы ынкъам о'мрырэчетгъэ.
Волӄытвэӈӈок мачпылмыръогъэ, йъыт увэквъэт.
Эвтылкытыйга аӈӄаткын рыкымъукэвнин.
Игыр вай пылмыйъа ванэван Кэӈъири нынкачьаравнэн.
А'мын-ым вай риӈэнэӈэткульын ынӈин пылмытвама ӄырым нэнаерысӄэвын.
Вэчьым вай райылгаквъа риӈэк, риквъэ: э'тки вай пылмыръогъэ.
Кэӈъиринэ э'ӄэгитэнин кымъукэтыльын аӈӄаткын.
Наӄам вай кымъокгыргыт эйычгину тыленъэлыркыт — игыр ынӄэн ӄырымэнат гынмылкинэт ы'лёкэн энанаркычытковыльыт унтымэйычгит — ипъэм вай анӈэнальыт, кытральыт, иттилвылгыльыт.
Вэчьым вай ынӄэната а'ӄаӈаргына Кэӈъирин ӄэлелвын рыматэватыӈонэн.
Люур вай ытлён чемгъоӈӈогъэ: риӈэнэӈэтэ ванэван ытлён нылӄырирнин, ипэ рай мэӈин ӄол.
Анъым ӈан мэчынкы ымы ӄол мэӈин нъэнтэннин.
Аӈӄачормыеквэн нымэйыӈӄин.
Вэчьым рай ръатаӈъоравэтльан гэнтэтлин ынкъам ыныкагты ымы вай риӈэнэӈ нэнӈивыгъэн.
Юрэӄ-ым ымы алваӈ.
Вэчьым вай ынӄэната риӈэнэӈэтэ таӈванэван мэӈин нылӄырирнин, ипэ вай гилгил нэнаёпатӄэн.
Лымэвыр ынныт нэнаёпатӄэнат.
Гамгао'равэтльат чинит мигчирэтыркыт, ӄырым ымыльорык ивинильын Кэӈъири ы'нылӄырирыркын!
Кытыйга рыманаӈавнэнат йъыт: ӄытлыги еп тиркытир амэчаткыльэн, чекыяа йъыпкиттэгнык Кэӈъиринэ льунин ныгытӄэнаӄай пароходӈылгыл.
Ӈылгылӄай мэрынрэ тыӈаӈӄачайпы о'ранэкъаягты нылеӄин.
Аны вай чекыяа, ӄэйвэ рай раӄъомрыпэлгыльо нъытваан, вэнлыги аӄавалёмыӈ.
Ӄэйвэ вай ръагэтанаӈачгыт пароходык нъытванат — вэнлыги аӄальон ынӄоры Кэӈъири.
Аӈӄаръэттэ ныркывӄэнат, нымкыӄин пароходтэ мэчынкы рагаляӈыт Лыгъоравэтльаӈӄаеквэ ынкъам вай ӄырым ымы ыннэн, вэчьым, Каӈъэрэйпы чымче нытвагъан.
Эйычгит-ым пытӄылым анӈэнаӈ нынъэлӄинэт, нынаркычавъёвыӄэнат гилытъулти, ныниттилевӄинэт, нынчимиръэвӄинэт.
Кэӈъиринэ ванэван нынпаавнэн мэмылыльын гилгил гитэк.
Люур ынӄэн гилгил ӄотычга нъэлгъи, ынӄоръым кыёлгэты ӄулигилгилык иттилгъи ынкъам чимиръэтгъи.
Кэӈъири рыпэт витэтгъи: а'мын ӈан миӈкыри нъитын, ыныкит рай ынкы нъытван.
кыёлгэты ӄулигилгилык иттилгъи ынкъам чимиръэтгъи.
Кэӈъири рыпэт витэтгъи: а'мын ӈан миӈкыри нъитын, ыныкит рай ынкы нъытван.
Аны колё ытлён ымъылёнэт гэпэӈъивэтлин, рыпэт вай таӈванэван ытлён раӄэты нырэчимгъуӈын, ванэван нырэръэӈын.
Ытлён э'нъаткынык нырэйылӄэнӈыӄин.
Вачаӄ вэнлыги ытлён вэтгычемгъогъэ янор талевалытконаӈӈык гэлыткынык.
Ынкъым вай гилгил танльоӈ ратвагъа.
Ымы вай ытлён йылӄанма левалытконаӈ нэрэльуӈын.
Кэӈъиринэ йыннин мычыквын, кэӈунэӈэк рыкылвэннин, кэӈунэӈ-ым а'нэлга ынанэквычьык кээк рыкылвэннин.
Игыр-ым ыяайпы левалытконаӈ танльоӈ.
Мачынан амчыквыка мачӄэвъяӈ.
Кэӈъирин-ым гилгил эйычгитэ а'ӄанраӄавыӈ.
Миӈкыри ӄун нымэйыӈӄин чама гыролмакы чимыгилытъуле нагтаӄэн айычгэйпы.
Вэнлыги гилгил ы'лёкэнак майыӈкы наркычыткоӄэн.
ӄынур аӈӄачыкогты эргээтгъи.
Таӈванэван ръэнут игыр нывалёмнэн Кэӈъиринэ.
Эйычгивыргыргын, гилчимэтвыргыргын ванэван нывалёмнэн йылӄыльэ Кэӈъиринэ, ӄынур вай ытлён ӄэглын аӈӄачыко нытваӄэн.
Ымы рэӄэ игыр ытлёт таӈъаӄаныгъявыӈ.
Ытръэч вай ынӄэната, айвэкэната валёмъёта выргыргэ.
Янор Кэӈъиринэ ынӄэн рэто лыгнин.
Ванэван нырэтлемӈыгъэн.
Найылгавӄэн — рай эвыр ынкы ынӄэн тылечьывыргыргын рапаагъа.
Кытэӄэй вак Кэӈъири вэнлыги лылепгъи.
Тылечьывыргыргын лёӈпаата итгъи.
гаройвавлен ытлён.
Вэчьым йылӄэ ытлён лёӈынпаӈъэвӈытова рыннин, ипэ-ым ынӄэната ыннаны тылечьывыргыргэ, ыныкагты лыгэтаӈъайӈагырго пэральа.
Риӈэнэӈ гилгилык гыргоча ныриӈэмъетӄин.
Риӈэнэӈэткульэ еп ыяайпы льунин левалытконаӈ, ынӄоры-ым о'равэтльан, кээгиӈкы йылӄэтыльын.
О'равэтльан камаграгъэ, рырыткунин чинитувик каайпы, ӄутысӄычетгъи ынкъам мынгынэлёльатыӈогъэ.
Риӈэнэӈ тылигъи ынкъам о'рагэлгэлеты риӈэмъетгъи.
Игыр-ым вай лыгичивтылетэ ныриӈэмъетӄин, ӄынур вай ныравакъоӈӄэн.
Ӄэйвэ эты вай ӄырым нывакъогъан?
Вай малкатамо'рыныкагты ныриӈэмъетӄин риӈэнэӈ.
Ынан вай ванэван тэнлыги нылгынин рэӈанаӈаткогыргын, наӄам вэнлыги тэнлыги нинэлгыӄин: ынӈэнгэлыткынык риӈэнэӈ а'ӄанвакъовыӈ.
Ӄэйвитык вай ӄэтэв лёнъёоръольын, аӈӄы мэчтымгэквъи, вачаӄ панэна гилгил еп наркычыткоӄэн.
Чамъам вай йъарат ныппылюӄин рэӈанаӈвакъонво итык!
Чама колё мыгкээльын!
Наӄам вэнлыги риӈэнэӈ ныйыӄэймэвтылеӄин.
Энмэч колё вилюнтъылевыльын выргыргычгын, лыгэн тылемэйӈэтыльын этэлпыкэ.
Гытгытэ вак лывавык, Кэӈъири пэӄэттатгъэ ынкъам мынга левыт эйпынин.
Пэӄэттанма, рай ръэнут янратыльын рэӈанаӈайпы льунин.
Выргыргычгын ынӈин эӄылпэ эймэвмил ыяаквъэ.
Кэӈъиринэ рыгырголявнэн левыт ынкъам лыгэтаӈкылтыё ӈирэнкээк вытгыр гывальын кылтын льунин.
Еп этрыткукэ ынӄэн кылтын, вай льунин: гырулмык, риӈэнэӈ нэмэ о'рагэлгэлеты тылигъи.
Игыр-ым Кэӈъири лёӈпэӄэттата итгъи.
Ытлён ытръэч пирӄыгъи, вытку вай ыныкит ытлён ӄымэк риӈэнэӈэтэ риле рырунин.
Ынан тэгнымэльэв льунин риӈэнэӈэткульын ынкъам танӈыткогты ынан мыраӈӄачмынга, этрилкэ ӈачгымынга кылтын, мынгынэлёнэн риӈэнэӈэткульын.
Нэмэ рай ръэнут янръатгъэ рэӈанаӈайпы.
Ынӄэн ӈирэӄэв кылтын, вачаӄ игыр ынӄэн ы'ттъыёлкэнак а'ӄаӈ гэнэрэтлин.
Гэлыткынык ирык, ытлён о'птытъача эчгэттатгъэ, ынӄоры мэмлеты кувлыткугъи.
Таӈыгтоӈ ытръэч.
Ынӄэнагты янор каайпы а'нэлгын рырыткоёлӄыл, а'нэлга-ым левалытконаӈ гэнкылвэтлин.
Вачаӄ-ым гагтынкылватлен, пэтле а'ӄатрыткоӈ.
Риӈэнэӈ-ым панэна гилгилык гыргоча ныгрулмыльэтӄин.
Вытку Кэӈъиринэ рырыткук а'нэлгыл ынкъам а'ныпык кылтын, риӈэнэӈ гырголятгъэ ынкъам риӈэквэтгъи.
Рэӈакватыӈок-ым ӈыроча риле гучвыничугъи.
Кэӈъиринэ чичевнин, рай риӈэнэӈэткульэ ынӈин ытлён рывэтгааркынэн.
Вэчьым вай риӈэнэӈэткульыт ынӈин нитӄинэт, — чимгъугъи ытлён.
Ынкъам, иӈӄун риӈэнэӈэткульын эвнъээткэ нитын, ынан рыманаӈавнэнат мынгыт, и'мпыгъи ынкъам ӈыроча гучвыничугъи мынга — лыгэн кэтэм риӈэнэӈэмил.
Аны таӈамалваӈ вальыт имыръэнутэт кылтычыку нытваӄэнат, лыгэн таӈымыльо ӈытатытвальа о'равэтльата яаёлӄылтэ.
Лыгэн вай таӈымыльо яаёлӄылтэ ӈанӄоры гаёленат: роолӄылтэ, омавэръыт, эӈэӈыт, манэгран, рыпэт ымы гаӈэранбатарейкама электръорааӄӄай.
Кэӈъиринэ гэмгэръэнут нинэтэӈынчичьэтӄин ынкъам аны ынӈин ныкачьаравӄэн, рыпэт ытлён ытръэч нылевтынилюӄин.
Пэтле Кэӈъиринэ манэграчыко рынлевнин примус, чинит-ым ытлён, кукулчыку арычгытвагты, нъатчаӄэн пыгыпгатыльэты чаеты ынкъам тъаакойӈыӄая нытааӄоӄэн.
Ытлён энмэч ванэван ныгытъэтын: рычечьанма кылтыт ынан ымыльэты атлягкавкавъёчгыйыръын рунин ынкъам лымӈэ ӈирэӄ шоколадтэ.
Таӈымыльойпы кэмэттъэпы ынан пытӄылым вай ӄол пэгчиӈу нинэлгыӄин, миӈкыри ӈот таӈгэмо рэӄылӄыл ипэ.
Вай-ым ынӄэн нылгинычигмыӄин ӄымчучьын, рай ръамыркоэлгыпылвынтэн.
Кыпчыткок гыргочайпы таӈылгалыӈ ӄачгыпы рай вальын, ӄынур ӄымчучьын, вачаӄ Кэӈъиринэ таӈылвавнэн рывэнтэтык ынӄэн ӄымчучьын.
Чамъам вай Кэӈъири нымэтивэтӄин: ӄэйвэ ӈот ӄэглынангэт ынӄэн ӄымчучьыӄэй кылтык гатвален?
Миӈкыри ӄун ынӄэн ынан льунин ы'лчыку.
Ӄэйвъэм мэчынкы ымы рырыткома кылтын нъынэрэннин ы'лчыкогты ынкъам нъытэнтинин.
Лымэвыр-ым вэчьым ӈутку ытлён еп тэлеӈ нытваӄэн, еп ымы ӈанӄоры Кэӈъири аялгытка.
рырыткома кылтын нъынэрэннин ы'лчыкогты ынкъам нъытэнтинин.
Лымэвыр-ым вэчьым ӈутку ытлён еп тэлеӈ нытваӄэн, еп ымы ӈанӄоры Кэӈъири аялгытка.
А'нӄавтагнэты чайпавыплыткок ынкъам нэмэ рычичьэтык гэвэты вальын ӄымчучьыӄэй, Кэӈъири коколчыкогты рэгъи ынкъам эвыр ынкы йылӄэтгъи.
Ынкъым тэӈвытку ӈутку вама ытлён о'птытъар кэливытгыр йылӄэтгъи.
Кыевкы, ытлён манэграчыкойпы ӈытогъэ.
Аӈӄы нылгитымгэтӄин, йъыйыӄ тэӈуйӈыльин эйъыкыльин.
Тиркытир гыргол.
Черъыэлгыпычеӄаӄай гэлыткынык ныпиӈкуткуӄин, атлягкавкавытъолтэ нинупыткуӄинэт.
Кэӈъири льук, ытлён риӈэгъи ынкъам гэлгыпы чымче мэмлыткынык вакъогъэ.
Аны гурэлейвыткулин тымӈэнӈэн Кэӈъири.
Ныкэвычьэтӄин ытлён онтымытвата, а'нӄавытвата, омытвата.
Нырэӄин манэграчыкогты, ынӄо нэмэ нынтоӄэн: нинэгитэйвыӄинэт таӈпэральыт консервынповтынчымкаттэ; нэнанрымэӄэнат электро’ораакак батарейкат; нымэльэв эӈэӈэннинэт иода ымыльо нъаатгыргыт ынкъам таратгыргыт ынкъам рыпэт ымы рычымкэннин ӈачгыӈӄачкэн мынгыӄач — ипъэм ванэван иӈӄун ынкы вай мыкыӈ таратгыргыт, ипъэм миӈкыри ӄун ӈачгымынгык чымкичгын ванэван экэвкиӄэву нитын.
А'мын-ым ынӄэн пэнин Кэӈъири — ӄытлильын, юргыльын, эчимгъукыльин — лыгэн вай тэӈпэнин: ынӈин ытлён ымыльорык колхозык Эргыръон лыги.
Ытръэч вай игыр ытлён ипэ ванэван тымӈэтвайпы ныпаӈъэвӈытон.
Ӄэглынангэт игыр ытлён таӈпаӈъэвӈытоӈ нытваӄэн.
Кэӈъири рэчьумэткуӈгъи.
А'мын-ым ымы увичвэттумгыкэ таӈчьоматкоӈ!
Вай чьумэт ынан Айгынтона чьоматкомэл райпанӈынэнат еп ладья эйылкэ.
Тъэркин чьумэт яаёлӄылтэ, мачымыльо энмэч чьоматкоёлгэпы алва гэнлелинэт.
Вай-ым райпанӈынэнат чьумэт ынкъам алваӈ Айгынтона чинит тывыгъет рэрэчьумэткуӈгъэ.
Чьоматкоёлгын Кэӈъиринэ атлягкавкавытъолӄая ы'лыткынык рытриле тэйкынин.
Ӄэглынангэт танчьоматкоёлгын вагъэ.
Ынӄоры Кэӈъири манэграчыкогты рэгъи ынкъам ӄэкалетъолпримусъёчгэпы тэйкынинэт чьумэт.
Ыныкит-ым нэмэ ӈытогъэ: ӄытлыги пычиӄэӄэйымкэ энмэч ынин чьоматкоёлгын ныткуӄин.
ӈытогъэ: ӄытлыги пычиӄэӄэйымкэ энмэч ынин чьоматкоёлгын ныткуӄин.
Кэӈъири-ым аны колё нытанчемгъотваӄэн, рыпэт ымы ырыкы лёӈанӈэнайпа итгъи.
Ытлён чимгъугъи: вай ынин эккэт рэлгитэӈычьэнӈыт, ыныкит ынан рамӈылтэлӈынэн, миӈкыри ытлён нэткун чьумэткук рай раӄаӈӄапычеӄаӄая.
Ӈаргын э'ӄэгник омыӈ манэграчыкок.
Кэӈъиринэ йыннин иръын, гэлыткынэты ринтынин ынкъам вай карманчыкойпы эрэтгъи гэвэты вальын ӄымчучьыӄэй.
Кэӈъиринэ рилгиннин ынкъам ынкы эвыр чичевнин: ӄытлыги ӄэглынангэт ынӄэн ӄымчучьын ынкъам ынкэчыку кэлинӈивэтӄэй гаёлен.
Вэчьым вай эрэтык эйпичгын выръэтгъи ынкъам нутгъэв игыр вэнгыгъи.
Леӈкамаграгты Кэӈъиринэ рыпэтгавнэн кэлитъулӄэй.
Таӈкалевэтгавыӈ, гагчавэты ынкы гэкэлилин: Тумг.
Кэӈъирий!
Моргынан ӈыроӄав ы'лёнэт мытылӄыр.
Апыннытвака, миттрэнъегтэл.
Амын вэлер мытльугыт, вэты мытрэнъегтэлет.
Кылтык ымыльо яаёлӄ.
Эвыр ӈаргынэн эӄэрэкэ риты, трайъогыт лым.
Бакшеев.
Какомэй!
Ӄытлыги вай ынӄэн рэӈанаӈальэпы кэлинӈивэт!
Ӄымчучьын-ым вай ырык каленӈэвъёчгык пууръу.
Вынэ тычичевын.
Вэчьым вай ы'ттъыёлкылтык рээн ринтыниӈ, Кэӈъири мынга лявтайпэты апаӄатлытвама.
Кылтык ымыльо яаёлӄ.
Вынэ ӄэглынангэт ӈутку ымыльо яаёлӄылы Вай ӈутку ымы яаёлӄылык мыкыӈ!
Эвыр ӈаргынэн э'ӄэрэкэ риты.
Инъэ-ым ӈаргынэн еп а'ткэвма нытваӄэн, вынэ а'ткэвмам Вачаӄ-ым Бакшеев лёӈайылгава итгъи, риӈэгъи.
Игыр-ым вай Кэӈъиринэ тэнлыги: аны колё нымкыӄин о'равэтльат игыр ыныкы пэгчиӈэркыт.
Ынан нэмэ чимгъунин, ӈан миӈкыри Тъэюӈэ капчачеты пынлятгъэ Вамчена, игыр-ым ынӄэн ынан алваӈ нинэчимгъуӄин.
Вэчьым ӈан Вамче эвыр ынкы эӄылпэ вэтгавъёлгыткогъэ Въэӈэты, ынӄоры нэнӈивыгъэн риӈэнэӈ.
А'тчамъам риӈэнэӈ колхозыльа токваеквэ нъэмэтын ӄэйъытвъэт, иӈӄун мэлетык эмрэлкынӈэ ытлён ӄырэрынвы.
Игыр-ым Бакшеевына тывнэн ынин вакаӈынвын, ынкъам ытри, вэчьым, тылеркыт ӈанӄо, гагчавыркыт Каӈъэрэна.
ынӄэн ынан алваӈ нинэчимгъуӄин.
Вэчьым ӈан Вамче эвыр ынкы эӄылпэ вэтгавъёлгыткогъэ Въэӈэты, ынӄоры нэнӈивыгъэн риӈэнэӈ.
А'тчамъам риӈэнэӈ колхозыльа токваеквэ нъэмэтын ӄэйъытвъэт, иӈӄун мэлетык эмрэлкынӈэ ытлён ӄырэрынвы.
Игыр-ым Бакшеевына тывнэн ынин вакаӈынвын, ынкъам ытри, вэчьым, тылеркыт ӈанӄо, гагчавыркыт Каӈъэрэна.
Аны колё нымкыӄин о'равэтльат игыр ыныкагты пэгчиӈэркыт!
Вэтгавъёлгыткольын, рэӈанаӈвакъонвыкэн эрым, риӈэнэӈэткульын — ынан таӈгэмо лынъёттэ о'равэтльат.
Ванэван-ым амыргынан.
Эвыр-ым вай ымы Въэӈык лыги, вэчьым ымыльэты аӈӄачормыеквэ ӄырирыйгут нэнтыгъэн.
Кэӈъири мэчекэвкитгъи, чичевык аны майӈыпагчеӈатгыргын ыныкагты.
Этъым ытлён герой, таӈэргыпатъоравэтльан?
Лыгэн-ым тымӈэлыгъоравэтльан, колхозыльын, ивинильын.
Ыныкит-ым ипэ ивык — ӄытлео'равэтльан.
Ымы вай чинит курэ ӄымэк раквачагъэ: туквэчурмык йылӄэтгъи, люнльутэ ӈытатгыргын рыннин.
Ӄаӄа колё вай нымкыӄин мэйӈывитльэт имыръэнутэт ыныкагты нэнинтынэт!
Ӄэйвэ вай эръэчеткэ итгъэт?
Ӄэйвэ вай ӄэглынангэт ымыльо ӈотӄэн ыныкагты?
Ии, вай, кэлинӈивык, лыгэн ынӈин гэкэлилин.
Тумг.
Кэӈъирий!
Вынэ люнръэчетэ итгъэт.
Риӈэнэӈэткульэ Бакшеевына чинит гэкэлилин ынин нынны.
Ынӈатал-ым эты таӈъоравэтльан ынӄэн риӈэнэӈэткульын!
Вай льунин ытлён, кылтыт гэлыткынэты ринтынинэт ынкъам лымӈэ кэлинӈивынин.
Амранкоргавӈа.
Апыннытвака, мытрэнъегтэл!
Кэӈъиринэ лымӈэ ӄалевэтгавнэн кэлинӈивэт.
Гамгавэтгав ынкы ынан тэӈу лыӈыркынин, ынкъам ынан аны ръэнут нылгинытэӈӄин рэтэйкыӈыркынин рэӈанаӈаткольэты.
Бакшеев — эмӄэлелвынэ иквъи ытлён.
Ыныкит эвыр чинит танчемгъоӈ фамилият, вынэ ынӄэн ӄотына аккагты фамилияно нитын.
Коляӄайына.
Николай Кэӈъиривич Бакшеев — вай ынӈин гымнин Коляӄай нэръэйӈэвыркын!
Ӈыраӄавволӄытвэӈӈок Кэӈъири парохода Уэллен гэлыткынгыпы гэйпэлин.
Вынэ вай ынӄэн чекалваӈ Кэӈъиринэ чимгъугйит гатвален.
Ытлён чит ынӈот нычимгъуӄин: еп ыяайпы рэльугнин ӄэйъытвъэт левалытконаӈата ралевалыткольатгъа энанъягталятыльэты.
Ынӄоры рамынгаймэнӈынэн Вамче, Унпэӈэр ынкъам Ринтувйи.
Иа'м вай ынан ытри вэты ы'твык вальылӄылё нинэчимгъуӄинэт.
Ытлён ынӈот вэтгычемгъогъэ: пыӈлётагнэты ытлён ӄырым нымӈылтэлын — мачынан ымыльорык ы'нльугъэн — ытлён ӄырымэн игыр тымӈэкалготкэо'равэтльан.
Наӄам-ым таӈымыльо алваӈ вагъэ.
Аӈӄак ӄэйъытвык пууръу вытрэтгъи майӈыэнайӈапароход.
Кэӈъири ванэван нылевалыткогъан, ныкэвычьыйылӄэтӄин манэграчыко.
Пароход нывилгъи, ынӄо ы'твыӄэй нэнвиривын, ӈирэӄ тэвыльыт гэлыткынэты ӈыпэгъэт, Кэӈъиръим панэна ванэван ныгъевын.
Тэвыльыт энмэч чит капчачаквъат, вачаӄ эймэвык манэграгты навалёмын ынӈин кавычьатӄынӈырвэлятгыргын, рыпэт эвыр ынкы капчачытвак паагъат.
Мынгытминутмэл урэльу гэлыткынкэн нымытван гэнчимэвлин.
Ымыльо ы'твыӄайыткынык нэйӈэгъэн, ынкъам лым мынгыткэн минутат галяк Кэӈъири энмэч Уэлленык ы'твыткынык нылӄотытваӄэн ынкъам ымыльорыкы ынык гыролмакы ӄотытвальэты тэвыльэты нырэмыннуӈӄин.
Еп ы'твыткынык ынан нинэрэнӄэвивӈыӄинэт тэвыльэты ынин чачароолӄылымкын, миӈкыри ӄун еп ынан ымы ӈыроӄав чывипыт ыннанъылё люӈыткутэ рыннин.
Ытръэч мытлыӈэн шоколадтэ ынан карманчыко ёнэнат: ытлён иквъи — ынӄэн Коляӄайына, Сашаӄайына, Айгыльына, О'мрылӄотына ынкъам Тъаёӈана.
Кэӈъиринэ авынъанӄо лыӈэты, тэвыльа эгыпатэты ныёйвыӄэнат ынык э'нъачыкогты консервыповтыт, ынкы льэльын иквъи.
Вынэ, тумгот, ынӈэ энъэ'э'вкэ.
Ӄэймитгыткы — ӈан ръэтэ налпынрыркынэтык.
Кэӈъири пароходкэната доктора гыепыӈонэн.
Ынръам ӈыранъылёӈэт гэльытвыльатгырга ынкъам ымы рыпэт пылӄатгырга ынин аройвыгыргын люӈынъэӄэрэвыльын.
Ынкъам ынӄэната доктора ытлён ытръэч увигтэнъэйгут рыннин.
Кэӈъиръим тэӈэгъюлеткыльин чеӈӄамэмля илгытэвык, ынӄэната — доктора ытлён тумгыльэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк.
ынӄэната доктора ытлён ытръэч увигтэнъэйгут рыннин.
Кэӈъиръим тэӈэгъюлеткыльин чеӈӄамэмля илгытэвык, ынӄэната — доктора ытлён тумгыльэннин ынкъам аны колё гэтэӈычьэтлинэт катам мэӈкъамӄамэтватагнэты оммэмля увигтэнъэк.
Уэллен о'рамноӈэты нылеӄин.
Капитан вэтгавъёлгыткогъэ колхозэты Эргыръон ынкъам Кэӈъири йытыйгот рыннин.
Ынан кылгынкилометрмэл урэльын нымгыпы нэкъаяӈӄачагты вакаӈын тывнэн.
Наӄам эммыкгиле пытӄы чымчаӈ а'ӄаймавыӈ.
Ӈирэӄ магляльыт токваеквэ ныйъэчычеӄинэт, йъачычама ныкавраӄэнат кээт.
Ы'ттъыёльорвыткынык ынпыначгын Мэмыл ныӈатваӄэн, ӈэраӄав орвыткынык — Ринтувйи.
Мэмыл-ым нэнӈивын, миӈкыри ӄун ытлён нылгиныгъюлӄин таӈвэтгавык чама ынин увик мэчынкы пэральын; вынэ ӄырым ытлён а'ткэвма нытвагъан вэтгавма аӈӄаляйвыльэты.
Ринтувйи-ым — эргыпатыльын эвэнэӄылявол а'ачек—ытлён-ым нэнӈивын, иӈӄун нывинрэннин Кэӈъири, ыныкит ытлён рэручеквъэ.
Пароход ынкъам магляльыт ыннаны пыкиргъэт туквэк.
Ы'твыӄэе колхозгыпы Эргыръон тыӈэвыёт нагтынат.
Мэӈкъамӄамэтван ынкы гатвален.
Капитана ымыльоргарэ кают-компаниягты ачыгнэнат.
Чама ынкы винрэтыльын ивнин, иӈӄун еп антокыльэнат увэгтанъарайпы доктор ынкъам Кэӈъири нынгагчаваннэнат.
Ытри ынанъяачы етгъэт.
Аны колё гачелгатленат чама ныкавытваӄэнат.
Доктора тыляма нинэнмумкылевӄин иръын, Кэӈъиринэ мычунэӈэтэ нэнаранпылгытравӈыӄэнат аны колё увкырвирти.
Энмэч таӈымыльо столык ӄача нывакъотваӄэнат.
Кэӈъири ынанвайманвакаӈынвык нанвакъовын — капитанык мыраӈӄач.
Ытлён вакъогъэ ынкъам рыпэт лёнлымалява итгъи ӈачгыӈӄач льук Ринтувйи.
Ытри рыпэт качьарава оммачайпывылгыгъат.
Какомэй, Ринтувйий!
Мэӈӄо етий?
Вай-ым тыетык, Кэӈъирий!
Китаӄун-ым мыгитэгыт.
Вай мури вытку мытыпкирмык.
Моргынан гыт мытыгтыгыт.
Мэӈин-ым гынык рээн?
Мэмыл.
Эмъим?
Ӈанӄэн, капитанык ӄача.
Кэӈъири ораӈачгэты тылигъи ынкъам Мэмылын лыплявтылявыт льунин.
Ынпыначгын нэмыӄэй кэтэм эвыр ынкы таалгылятгъэ, танӈавэты чычамыткагъэ, ынкъам капитанык ӄэптик рымагты ытри мынгаймэтвылгыгъат.
Вачаӄ ытри лёӈвэтгава итгъэт, миӈкыри ӄун ӄутгъи капитан ынкъам вэтгавыӈогъэ.
Ринтувйи ытри Мэмыл льук, Кэӈъири галгэкоргавлен.
Иӈӄун, янор ымы Мэмылына гакачьаравлен.
Ынан гаглёӈӈолен чиниткин нымным, колхоз, лыгэн таӈымыльо еп ӈэныльаттагнэпы ынан кавъё.
Вай ынӈин гаглёӈӈолен, ӄынур вай ванэван ӈыранъылёӈэт, ипъэм ӈырангэвэӈэт ярак лёӈытвальын, люнльутэ гэнтылинэт тумгыт.
Вай-ым ынпыначгын Мэмыл — ынӄэн нымнымкин гыйивычьын, ыныккэ ымы а'ӄатаӈкэтъоӈ у'рэтнымным, колхоз.
Вачаӄ кытэӄэй вак Кэӈъири мачайылгавыӈогъэ: а'мын юрэӄ вай ынпыначгын равэтгавы.
Вынэ ытлён авъеткынка вак оратвакыльэн.
Вай-ым ынӈин ытлён вальын.
Кэӈъирин айылгаквыргын тылемэйӈэтэ итыркын.
Вынэ ӄэглынангэт ынпыначгын равэтгаквъа, вай ынӄэната ытлён ӈанӄо етгъи.
Вай ранӈыркылявӈынэн ымыльорыкы!
Ръатъевчетыӈогъа, рэвыӈогъа, вай Кэӈъири чинит энарачо лынъёлӄыл, вай ытлён ӄытлеӄылявол, ӄонпы мэгчердисциплина нинэнъэӄэлтэтӄин.
А'мын аны нымкыче Кэӈъиринэ ынӄэнат ӈынваӈэт гавалёмленат.
Нымкыче ытлён омакатынвык нъэйӈэльэтӄин ынкъам вай вэчьым ӄутырык ынанмайыӈкы ытлён Мэмылына нинъэйӈэльэтӄин.
Вынэ иа'м ипэ ытлён Вамчена тыӈивынин?
Опопы чинит нъэквэтын, лымэвыр учитель Э'йӈэч нъынӈивынин.
Кэӈиринэ валёмнэн: рай капитана ытлён нэнатвыӄэн ынкъам кытэӄэй виин айылгавык паагъэ.
Вай моргынан ымыльорык, — нивӄин капитан, — мытльуэн, миӈкыри гэнъегтэлетлин тумгытум Кэӈъири, колхозгыпы Эргыръон ивинильын.
Ынкъам ӈот мури нэмыӄэй киткит гэвинрэнмури.
Лыгэн ӄырэрымготагнэпы ытлён, мури нивмык, иӈӄун мынъёпытваркын ӄонпы мури Лыгъоравэтльаӈӄаеквэ тыляма.
Уэллен-ым еп ынкы вытку Лыгъоравэтльаӈӄагты нэймэвтылеӄин, еп Э'рвытгыръеквэ нылеӄин.
Таӈымыльо пароходтэ ынкы вальыт ынӈин нивынэт.
Ыныкит-ым риӈэнэӈэткульэ Бакшеевына льунин Кэӈъирин вакаӈын, ӄытлыги вай Уэллен ынанчымчаӈ ынкы нытваӄэн.
Эвыр ынкы мури ръэтгыпы тылийгут нэнтымык, иӈӄун гэлыткынгыпы мыныйпэн тумгытум Кэӈъири.
Вай ынӈин мури нэтъививмык катам Москвайпы, Главный Управленияйпы.
Ынкъам вай моргынан эӄылпэ ынӄэн мытынкуврэтэвын.
киткит гэвинрэнмури.
Лыгэн ӄырэрымготагнэпы ытлён, мури нивмык, иӈӄун мынъёпытваркын ӄонпы мури Лыгъоравэтльаӈӄаеквэ тыляма.
Уэллен-ым еп ынкы вытку Лыгъоравэтльаӈӄагты нэймэвтылеӄин, еп Э'рвытгыръеквэ нылеӄин.
Таӈымыльо пароходтэ ынкы вальыт ынӈин нивынэт.
Ыныкит-ым риӈэнэӈэткульэ Бакшеевына льунин Кэӈъирин вакаӈын, ӄытлыги вай Уэллен ынанчымчаӈ ынкы нытваӄэн.
Эвыр ынкы мури ръэтгыпы тылийгут нэнтымык, иӈӄун гэлыткынгыпы мыныйпэн тумгытум Кэӈъири.
Вай ынӈин мури нэтъививмык катам Москвайпы, Главный Управленияйпы.
Ынкъам вай моргынан эӄылпэ ынӄэн мытынкуврэтэвын.
Какомэй!
Аны рыпэт экэвкитгъи, ыныкит ӈан чичевнин, энмэн ванэван эмынык нымык, ымъым Въэӈык ыныкагты ныпэгчиӈэтӄинэт.
Ӈутку-ым вай ӄытлыги ымы Москвак ытлён пэгчиӈу нылгыӄин!
Ныпэгчиӈэтӄинэт, иӈӄун Лыгъоравэтльаӈӄак авнараквачака нитын ивинильын Кэӈъири.
Ӄынур татлыӈэты Кэӈъирин чимгъут, капитан иквъи: Моргынан, советъоравэтльата лыги, уйӈэ лыги ръэнут о'равэтльак этчывэлыӈ.
Вай ынӄэната мурык нутэк колё нымэйӈъэв нэгйипыркын о'равэтльан.
Вай ынӄэната мури колё мыткачьаравыркын, иӈӄун мытвинрэт рыегтэлетык Кэӈъири.
Игыр-ым вай, тумгой Кэӈъирий, еп эквэткэ гыт Уаляйпы, ымъытйыръэпы тивыркынигыт ынӈот: ӄаройвытваркын, ӄытагнымытваркын, нымэльэв ӄымигчирэтыркын!
Капитан, ынӄо ымыльо ынык яачы, тэнкойӈыкыплыгъат Кэӈъиринэ, намынгаймэтын ытлён.
Пылыплыткук тэнкойӈыйыръын капитана рэмкыльин ынкъам чиниткин тэнкойӈыт нэмэ инэттъынинэт, тэнкойӈыркыплынэнат Мэмыл ытри Ринтувйи ынкъам ивнинэт: Вай ынкы эвыр ӄутгъи ынпыначгын Мэмыл.
А'мын-ым ӄэглынангэт ынпыначгын равэтгавӈыркын.
Эмпыннэвэ Кэӈъиринэ рыпэт ӄамэтвагыргын рытгэваннэн.
ӄэглынангэт ынпыначгын равэтгавӈыркын.
Эмпыннэвэ Кэӈъиринэ рыпэт ӄамэтвагыргын рытгэваннэн.
Гым нэмыӄэй тыравэтгавӈыркын, — торымгогъэ Мэмыл.
Ымы вай гыт, тумгой капитан, вэлынкыӄунэйгыт, ымы ымыльоторэ тэвыльыторэ!
Ынӄэн-ым вэлынкыӄунэтури, иӈӄун нымэльэв вэтгавыркынэтык, ынкы рээн чама нымэльэв мигчирэркынитык,.
иӈӄун вай торгынан рыегтэлетыткы мургин тумгытум колхозыльын Кэӈъири.
Ынпыначга ымыльо вакъотвальыт гитэнинэт ынкъам ӄэйыӄын вэтгавыӈогъэ ынык ранъав ӈэнъоратчеӄӄай вакъотвальын гэтама: Ӄэглынангэт капитан гивлин, игыр мурыгнутэк нымэйӈъэв тымӈъоравэтльан нэгйипыркын.
Тэленъеп ванэван ынӈин нытвагъан.
Вай-ым аныӄун мытвыгъан, миӈкыри тэленъеп гатвален.
Вай гэнээльэ мури мытивинимык.
Нанлыплянмык мури аӈӄагты гэлыткынык, ӈирэмури нэнтэнмык.
Еп ныӈинъэв мури гатваморэ — ытлён ытръэч ӄыликгивильын, гым-ым ӈэныӈ.
Ванэван микынэ мури ы'нрэнъегтэленӈымык, ванэван микынэ ы'нылӄырирмык.
Ыныкит вай ивинильын аӈӄак нытымӈэвӄэн, нивӄинэт, энмэн рай кэльэтэ пиринин.
Нивӄинэт, ынӈэ кэлы энэвнака, ынӈэ энъегтэлеткэ.
Вай кэльэтэ ытлён льунин.
Вай-ым ынӈин.
Чывипыт йъилгыӈит аӈӄак мытытвамык, галгэӄэвъяӈӈоморэ.
Ынӄэн льэлеӈкы, гилгил ванэван нылгыгъэн, ытръэч вай мури чинит гилгилык чыӄыӈ гэнъэлмури.
Ынинэльин гыткат гагтыкватленат.
Ӄынвэр-ым вай амноӈэты нанноманмык.
Ытръэч ӄытлыги ынӄэн ӄырымэн мургин нутэнут.
Амерыкальа айванальа нэльумык.
О'птытъача кивык ынинэльын въигъи, гым-ым вэнлыги тыегтэлык.
Ынкъам вай ӈэръамытлыӈэн гивиӈит лёнрагта ынкы гэтэвиминӈигым.
Ӈэръамытлыӈэн гивиӈит!
Ынпыначгын мэрынрэ, эӄуликэ нывэтгавӄэн.
Ымыльорык тэгнымэльэв ытлён ныпалёмтэлӄэн.
Люур аны тэнӈэквъи ынпыначгын ынкъам капитанэты иквъи: Гым-ым ымы аӈӄаляйвыльо гитигым.
Тэвыльо амерыкаляльотвык гитигым.
Ытръэч вай ынкы капитана ванэван ченэтстолык ӄача нэнанвакъовын, таӈванэван.
Ынӈатал ӄынур ы'ттъин вагыргын ынкы гатвален, лыгэн тылянаӈӈэлгыткынык таӈэлгыпыӈ.
Тэгмэткиит ынӄоры тывантогъак.
Вай-ым ынӄэн гымнан ынӈин, тэнмычьо тыкэтъогъан.
Ынкы таӈванэван микынэ о'равэтльэн вагыргын ныгйимнин.
Ратымӈэвы — мачгынан, ӄынур вай ымы атвакыльэгыт.
Ытръэч ытлыгын, ытля ратэрганӈыт.
Игыр-ым таӈалваӈ.
Вай Кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн, тэӈгыютльэн эйгысӄыкин риӈэнэӈэткульын.
Амӄынъычо ӈыроча ытлён нымӈылёӄэн.
Еп эльукэ Кэӈъири?
Епэчгин?
Вынэ эйъым вэтыӄун ӄылӄырирыркыниткы!
Льотагнэты ӄылӄырирыркыниткы!
Вай ынӈин!
Вай-ым ынӈин нэгйипыркын о'равэтльан!
ченэтстолык ӄача нэнанвакъовын, таӈванэван.
Ынӈатал ӄынур ы'ттъин вагыргын ынкы гатвален, лыгэн тылянаӈӈэлгыткынык таӈэлгыпыӈ.
Тэгмэткиит ынӄоры тывантогъак.
Вай-ым ынӄэн гымнан ынӈин, тэнмычьо тыкэтъогъан.
Ынкы таӈванэван микынэ о'равэтльэн вагыргын ныгйимнин.
Ратымӈэвы — мачгынан, ӄынур вай ымы атвакыльэгыт.
Ытръэч ытлыгын, ытля ратэрганӈыт.
Игыр-ым таӈалваӈ.
Вай Кэӈъири тымӈэвык морыкы ытлён ӄырэрынвы риӈэнэӈ нэнӈивыгъэн, тэӈгыютльэн эйгысӄыкин риӈэнэӈэткульын.
Амӄынъычо ӈыроча ытлён нымӈылёӄэн.
Еп эльукэ Кэӈъири?
Епэчгин?
Вынэ эйъым вэтыӄун ӄылӄырирыркыниткы!
Льотагнэты ӄылӄырирыркыниткы!
Вай ынӈин!
Вай-ым ынӈин нэгйипыркын о'равэтльан!
Кытэӄэй авъеткынка вак Мэмыл лым иквъи: Лым-ым ӈот чинит Кэӈъири тыратвыӈыркын.
Вынэ нымкъэв ытлён таӈытвыӈ.
Ытлён мурык ынанэнапыткычьын милгэрыткук.
Ыныкит-ым рэтэгъеӈы, ӄырым ынангыёлчьак а'ӄаӈ лыгъитвъэт нынэлгэннин, лымэвыр оргоор нытэйкынин.
Чама вай ытлён гыюлчьэн чьумэткук.
Рыпэт ымы районык ӄръачетынвык колхозэн эргыпатгыргын гэнлелин ынкъам колхозклубэты рэннинэт пэрэёт ӈыроӄ чьумэткут, ӈыроӄ тымӈэчьоматкот.
Кэӈъири нывакъотваӄэн ынкъам амоӄӄамагты нытлепӄин.
Мэмыл ванэван нъыръунтэтын — ынӄэн ымыльо ӄэглынангэт.
Ытръэч вай лым нымкыӄин таӈалваӈ вальын таӈытвыӈ.
Иа'м ынръам игыр ынпыначгын ынӈин пылчимгъульу итгъи?
Ейвэчу лыгнин?
Вынэ ынӈин ытлён иткыльин.
Вэчьым чимгъуркын: аӈӄаляквыльа ӄырым ырык рыягталатъён о'равэтльэн ымыльо аӄатвагыргыт лыги лынъёлӄылтэ.
Мачынан нычимгъуркынэт, энмэн рай таӈъоравэтльан нэнъегтэлетын.
Чинит-ым Кэӈъири Мэмылына ынан этъоӄааӄын ръэйӈэльэнӈынин, иӈӄун вай ытлён ныӄытлиӄин, эчимгъукыльин, иӈӄун ынык энарача рэмкын рыкапчачавнэн, нымкыӄин государствоманэт ыныкы энарэрык наяанат.
А'мын-ым юрэӄ ымы игыр ынӈин Мэмыл риквъэ?
Ымыльорык аны вайманэты ныгитэӄин Кэӈъири, таӈгэмо лыӈэ миӈкыри ынин ӄэлелвын нытваӄэн.
Капитанэн-ым винрэтыльын, аны колё чьоматкоӄылявол, ныӄылгилюӄин, иӈӄун ӈот люнчьумэткутэ ытри Кэӈъири итгъэт.
Ыныкит рай ынӄэн ынан гынмыеп лыги нъылгынин, ӄырым докторэты нъыйылнин Кэӈъири — анъым ӈан лыгэнитык лыгоратвагъат увэгтанъарак!
лыӈэ миӈкыри ынин ӄэлелвын нытваӄэн.
Капитанэн-ым винрэтыльын, аны колё чьоматкоӄылявол, ныӄылгилюӄин, иӈӄун ӈот люнчьумэткутэ ытри Кэӈъири итгъэт.
Ыныкит рай ынӄэн ынан гынмыеп лыги нъылгынин, ӄырым докторэты нъыйылнин Кэӈъири — анъым ӈан лыгэнитык лыгоратвагъат увэгтанъарак!
Вай-ым лым ӈот мытвыгъан.
Ытри-ым Кэӈъири ыннанбригадак.
Моргынан Кэӈъири ынӈытэӄ ӈэнри бригадагты мытынъялгытатын.
Вай-ым.
рытаӈытватынвы дисциплина.
Кэӈъиринэ ӄивригитэсӄыченникэт вакъотвальыт.
Наӄам эвыр ынкы лыги рытчынин: таӈалваӈ ыргынан ынпыначгэн тывъё нэчичевын.
Ытри чимгъугъэт: вай ӄырымэн Кэӈъирин, ипъэм бригадакэн дисциплина рытаӈытватынвы.
Аны колё ныгыттэӄин ынӄэн ынпыначгын Мэмыл!
Ръэнут-ым аны ратвыӈыркынэн?
Вай-ым ӄол итгъэт, ыргынан тылечьын ӈагъеквэ гимтилин.
Ринтувйи ы'ттъыёча нылеӄин, нинимтиӄин тылечьын, яачьым ынык Кэӈъири нылеӄин.
Ӄыгитэгыткъым Ринтувйи мэчынкы нэрмэӄин, нымыркъэв тылечьын нинимтиӄин.
Ытръэч вай катам гыарвакаӈынвык и'гнэтгъи, ӄымэк пэӄэттатгъэ.
Лымэвыр нытрилнин тылечьын, лымэвыр гатылячьыма кэӈкэлетык.
Ӄэтэв ынкы Кэӈъири яачыӈӄачайпы пэнрыткогъэ, пиринин тылечьын.
Вай ынӄо Кэӈъиринэ катам паӈъэвӈытовакаӈынвытагнэты имтинин тылечьын.
Ӄэйвэ ынӈин, Ринтув?
Вынэ, ӄэйвэ, Мэмол.
Ыныкит э-Кэӈъирикэ, тылечьын тъынэрэтын.
Ымы вай гым нэмыӄэй тъыкэӈкэлетык.
Вынэ ӄэглынангэт ынӄэн гатвален, Кэӈъиринэ ынӄэн лыги.
Вачаӄ вай ынан гэмо, ӄытлыги вай ымы ӄутырык ванэван ы'нынтыяатын.
Ӄытлыги вай ынӄэн ытлён гэлыткынык вама, колхозык нытвыӄэн!
Ӄытлыги вай ынӄэн тумгэ ныкэтъоӄэн!
Вай-ым, тумгот, аӈӄаляйвыльыморэ, тыплыткуркын вэтгавык.
Вынэ мэйӈывэлынкыӄун торыкы колхозгыпы Эргыръон!
Вэлынкыӄун Кэӈъиринэ ӈавъангыпы!
Вэлынкыӄун ынык ӈыранаккайпы — ынпычьэпы чаакайъоратыльэпы О'мрылӄотгыпы ынкъам Айгыльэпыт ынкъам ӈэнчьэпы чаакайъоратыльэпы Александргыпы ынкъам Николайгыпы!
Аны ынӄэната колё гэниничгытэвлинэт аӈӄаляйвыльыт.
Лыгэн гыёлпыӈылтэлыльа Мэмылына ынӄэн ынанъяачы тывнэн.
Аӈӄаляйвыльа чиниткин нэнэнэт накэтъонат.
Аны нараноратвавӈынат эльукэ ытри.
ргыныкэта, ӄол этэты амэчатыльанма кээк рымагты токваеквэ о'рамноӈэты ӈирэӄ магляльыт ныйъэчычеӄинэт.
Ыттъыёча нылеӄин Ринтувйи, ӈэраӄаворвыткынык — ынпыначгын Мэмыл ынкъам Кэӈъири.
С. Ӄэргычьайпэчгын тынрултэтын ынкъам ӈаргыногты тытлепыткук.
Поезд э'тъянвыеквэ нылеӄин.
Вэчьым ынӄэната гым тыгъевык.
Иӈӄун вай таӈалваӈ варгыргын нъэлгъи.
Э'тъянвыеквэ тыляма поездыковлёчьыт чекалваӈ нывыргыргэтӄинэт.
Мынгытъылёӈэткэн тылетумгыт.
Еп чикинъэ гым тыгъевык.
Ӄэргычьайпэчгын тынрултэтын ынкъам ӈаргыногты тытлепыткук.
Поезд э'тъянвыеквэ нылеӄин.
Вэчьым ынӄэната гым тыгъевык.
Иӈӄун вай таӈалваӈ варгыргын нъэлгъи.
Э'тъянвыеквэ тыляма поездыковлёчьыт чекалваӈ нывыргыргэтӄинэт.
Вээм нунтымъэв, мэрынрэӄэй ныпыльыльэтӄин.
Мал-Вятка ынӄэн.
Ӄэйвитык ымы ръэӄуливээм ынӄэн, гымнан ванэван тэнлыги мылгыгъэн, наӄам мэӈин ымы а'ӄамӈылёӈ.
Гивытэгын, амэнэргэӈпытва иниргиӈэтыльын, ныкэвычьыйылӄэтӄин.
Иниргиӈ егык ӄача гэнкымъукэвлин, чывипыт нилгиӄэтӄин чама вагонаркычыткок ныӄэвйилюӄин.
Ӈирэргэри, мурык эвычаӈӄач вальыт, нэмыӄэй ныйылӄэтӄинэт.
Купэчыко нытотъытваӄэн, миӈкыри ӄун ӄэргычьайпэчга гэйпылин ӄэргычьын.
Гымнан ытръэч киткинуӄэй тынпынчивын ӄэргычьайпэчгын эмрэтлемӈэ ӈаргыногты.
Ӈаргын ныгалясӄычатӄэнат э'тъянвэн пылвынтольэвыт, рымагты-ым мимыл нывытрэтӄин, мимлык нывйилетӄин инъыкин йъйыӄ.
Гым напаӄатлытвайгым ынкъам нинэгитэйгым мимлычыку выйилетыльыт йъыт.
Ынӄоры-ым вээм эвытрыкэ нъэлгъи, наӄам вэнлыги, мури э'тъянвыеквэ нылемури.
Э'тъян вээмык о'мыӈ вальын, ӈирэче вэчьым о'мыӈ.
Вэчьым вай иӈӄун кыткытык ыматык мэчынкы нытван, — эмӄэлелвынэ гым тивык.
Э'тъян мытгалян.
Вылгилумкыӄэй галягъэ, ынӄо — огородыт, о'птытъар яраӄагтэ, ръэтгалян.
Ръэтагтачгын рывэрэвэты нытваӄэн, ынкы ранъав ӈыроӄ энаӈковлёрвыт, Победа ынкъам лым ӈирэӄ ковлёрвыткольыт.
Энаӈковлёрвыткынык вэчьым торпыръё ӄырэвытрылӄыл нытваӄэн: энаӈчанлячыко тэючгыт ныӈатваӄэнат, ковлёрвыгточгык челгыманэглозунгыт.
Вачаӄ ынӄэнат лозунгыт амйъагалята калевэтгавык тылвавынат.
Ӄол ковлёрвыткольын гэмпэлин, ӄутынэ-ым нэнъатчаӄэн галяльын поезд ӈатвагты ынкъам ковлёрвыгточгык нинэнрэтӄин.
Ынан нэнанвэтгаатӄэн ковлёрвык таёчгыткынык вакъотвальын ӈинӈэвысӄэтӄэй.
Ръэтгалян рымагтык нэмэ вытрэтгъэт огородыт, яраӄагтэ — игыр-ым ымыльо мэрынрэ нытаӄэнат, поезд нывэлыӈогъэ.
Рай раӄстанцияк мури мытынвил.
Ынкэкин нынны гымнан лёӈкалевэтгава, миӈкыри ӄун мургин вагон ынанъяалеӈӄач нытваӄэн, гымнан ытръэч рай челгыквыяраӈы Багажная контора нинэльуйгым.
Гым тычимгъук: ынан эквэтык поезд станциякэн нынны тыракалевэтгавӈын, миӈкыри ӄун ынкы мургин вагон вокзалык ярак ранъав рэнъэлы.
Виин гым тарычгатык, тилкымъетык ынкъам акватыӈок мгоё пыӈылтэл тычемгъоӈӈогъан.
Ынӄоры нэмэ тытъэраткоӈӈок, ыныкит-ым ынӄоры нэмэ тытлепык —ӄытлыги энмэч мынгытычьэты гэнъэтлин ынкъам гым ымэнъыӈэт гэйылӄэтигым.
мынгытычьэты гэнъэтлин ынкъам гым ымэнъыӈэт гэйылӄэтигым.
Ӄэргычьайпэчгыт гэнрултэтлинэт, ӄэргычьэпы ныӄэргъаӄагнэтӄэн тиркытир.
Гивытэгнынин айкол нылгинымэльэв гангытамавлен, ытлён-ым чинит эвыча нывакъотваӄэн ынкъам мургин тылетумгыт нэнанвэтгаатӄэнат.
Тылетумгыт а'ткэвма ныроссэвэтгавӄэнат, ынӄэн моргынан еп айвэ ӈалӄэвма мытвалёмын.
Гивытэгын, гым ынкъам мурык вэлеркылельыт тумгыт еп чывипыт кэливытгыр акваттагнэты поезд вокзалеты гэлӄынмури.
Моргынан ӈатвавакаӈынвык ченлет мытытрилынэт, ӈаргыногты мытынтомык ынкъам ынкы мытынвэтгаатыӈонат тумгыт.
Вагонык ӄонпы нырэӄинэт эквэтыльылӄылти.
Вагонгыепыльэты эймэквъэт ӈирэргэри — мэлӈирэӄӄликкин мынгыткэн парол гэвэльын ӄлявол ынкъам мэлӈирэӄӄликкин гивильын ӈэвысӄэт, нылгиныгтиӈӄин аны.
Рыкалыровма билетыт, ӄляволя пынлёнэн вагонгыепыльын: Жёсткий — купированный?
Ии, ӄэйвэ жёсткий — купированный, — ивнинэт ытри вагонгыепыльа.
Тургин ӈыроӄав купэк вакаӈынвыт.
Рай иа'м малалваӈ ныпэраӄэнат ынӄэнат о'равэтльат.
Рай ымы ынин иръын, ӈэвысӄэтин ӄэргычеръыпэральын гыргочеръын, пэракалетъоля энанаймысӄавъюуё чеӈыл — рай ымыльо ынӄэн малалваӈ ныпэраӄэн.
Вэчьым ӄулинутэльыт, — иквъи Гивытэгын.
Катам акваттагнэты мури ӈаргын галӄотытваморэ, ынӄо вагонтытлык ӄача ӄотытвама нинэӄулильэнмури тумгыт, пыргуккъэлитэ нэналевалыткоморэ.
Аны гатаӈынтыяатленат ынӄэнат ӈирэӄ ӄулинутэльыт, вытку вакаӈынвэты ӄытык мыткэтъонат.
Ӄытлыги чеэкэй купэчыко мытрэлегъэ, вай ытри мургинэт тылетумгыт катам Хабаровскатагнэты.
руссильык.
Ытлён нэмыӄэй а'ткэвма нывэтгавӄэн, вачаӄ аны коргэты ӄонпы ӈавъанэты а'ткэвма тывъёт вэтгавыт нинэтэнкэвӈыӄинэт.
Ыныкит ыргынан лыги нэтчын, энмэн ӈот мури Гивытэгын— лыгъоравэтльаморэ, ынкъам вай мури Лыгъоравэтльанотагты нырагтытыляморэ, ытри како ӈан иа'м гиничгытэтлинэт.
Ыргынан ынӈин нанъынвэтгаатыркынат вэчьым ымы рагтытыляльыт марсыльыт.
Ӄэйвитык, ытри аны колё нывэймэнӄинэт.
Ванэван йъарат унмык нырэпэгчиӈэнӈынэт, иӈӄун эвнэнъээвкэ ы'нынтымык.
Профессорэн аны таӈкувчемгъолылят, нылгиныпытлиӈъэв ытлён нырэмыннуӈӄин.
Ытри ӈирэргэри ванэван ныкоргычьатынат.
Лыгэн вай ымы моргынан ытри тэӈу мытытчынэт.
Вачаӄ вэнлыги таӈылгалыӈ ӄонпы ырык мачматэватгыргын, мачэнэчгытатгыргын.
Янор ынӄэнагты мури нытэӈычьэнмури, ынӄо мытӄытрирэмык ынкъам вагонӄамэтварагты мытылӄынмык.
Ыныкит-ым мытпэлӄынтэт, мургин тылетумгыт энмэч ныйылӄэтӄинэт.
Игыр-ым инъэ энмэч гымык эвыча нывэтгавӄэнат.
Гым нъыръыйылӄэтигым.
Вэчьым вай мургин пагчеӈгыргын юргыльу лыӈыркын, — нивӄин профессор.
Аны ынӈэ э'э'ткэ.
Ӈот нымэльэв мури мытльувылгытку.
Моргынан гэӈэвъэнэ аны таӈычьэты гакалевэтгавлен ӄол роман.
Ынкы Чукотка гатвылен.
Алитет нотагты гынтэвыльын?
Ии вынэ.
Алитет.
Мерси.
Ынкъам вай мури колё.
Вай мури колё аны ныпэгчиӈэнмури!
Вай гымык ӈэвъэнэ нымкыӄин гэнумэкэвлинэт.
Ӈан ваӈӄыттайкыёт: ӄорат, рыркат, умӄэт.
Чама колё ивлыӄэнрэт, ӄэйвэ?
Орвыт?
Ии, ӄэйвэ орвыт.
Лыгэн вай ынӄэн морыкагты, ӄынур лымӈыл.
Эйгысӄын!
Ии-кой!
Вачаӄ вэнлыги авэтываӄ мури мытльувылгытку.
Вай моргынан тэӈвытку ипэ эюльыльыт лыгъоравэтльат мытльуркынэт.
Профессор гэӈэвъэнэ тэнӈыткугъэт.
Вачаӄ Гивытэгын гымнан ванэван мыльун, ытлён гымык йылӄыёлгыгэӈкы нывакъотваӄэн.
Ытлён-ым иквъи: Аны вынэ ванэван гым торыкагты мъээтык.
Пууръу вай гым тымачкоргычьаркын, иӈӄун тури морыкагты пэгчиӈэркынитык.
Кэглын мурык нымкыӄин таӈычьыгыргын варкын.
Ӄэйвъэм вай ӈот.
Ӄэйвъэм вай 'ӈот, — ытлён профессормэл вэтгавыӈогъэ, — нэмыӄэй гымнан тэӈвытку ипэ эюльыльыт белгияльыт тыльуркынэт.
О!
Ӄытлыги вай ымы лыгъоравэтльат нытинэнтэнӈыӈӄинэт.
Чама вай-ым нымытлёӄэнат.
Вынэ, мадам, чамъам гым гыныкы тыралымалявы.
Гынмыл чит ӄэглынангэт гыт нычимгъуйгыт.
Ванэван мури айватльамэл мытлёльо мынит, ванэван ырыгмил мынтинэнтэнӈыӈ.
Мутлык пууръу мурык увикик чьымимыл, эмӄитыльэ тэкичгэ мури нытэйӈэнмури.
Вынэ иа'м гынан мури тэнӈу лыӈыткуркын, мсье Гивытэгын.
Этъым вай гыт чимгъуркын, ымыльо вараттэ таӈыннаны пэральыт?
Вынэ ванэван, мсье Леерлинк.
Ванэван моргынан ымыльо вараттэ таӈыннаны вальо мынылгынэт.
Ытръэч вай ванэван нотавакаӈынва вараттэ алваӈ нынпэравнэнат.
Ымы варат ванэван ӄонпы ыннаны нытван.
Вай-ым варкын ынӈин вальын вагыргын, рыпэт ымы въиткучитыльыт вараттэ армаварато, тагнымытвальо нынъэлӄинэт.
Иа'м ынръам этнографияйпы политикагты ялгыркын?
Гыт-ым опопы этнографияк рэръэченӈырӄын, иӈӄун политика авнатвыка?
Аны рай ръэтйивӈыт.
Ынкъам иӈӄун ынӈин иткэ нитынэт, гым ы'ръэ вай, ӄынур вытку тыгъевык ынкъам тивык: Ам, тинъыгъевык!
Белгияльа гым инъыгъевыльу нэлгыгым, Гивытэгын-ым, аны колё ӄыраӄыльын, иквъи: Ы'лёгъявэ!
Пэтле рай иа'м белгияльыт ӈытогъат.
Вэчьым вай иӈӄун гым арычга иниргиӈкы авнакэргыпка митык.
Гым йылӄыёлгыткынгыпы тыпиӈкук ынкъам тымӈылён Гивытэгын: Ы'мто, мсье Гивытэг!
Вынэ а'ткэвма.
Вэчьым ынӈин нытваӄэн а'лёчелгын этнографиямузейык.
Ыныкит-ым а'лёчелгын чимгъульу нъатван, вэчьым ӈан ӈъакоргычьаркын.
Нъакоргычьаркын, иӈӄун ыныкагты пэгчиӈэркыт лылепыльыт, иӈӄун гыюлетык ырыкагты винрэтыркын.
Чамъам вай э'лючит лыляпыльэты э'тйивчиткыльинэт.
Гайъарантатэгым?
Вынэ аны малтаӈынпыначгыт.
Како вай!
Вынэ Клодин еп ӄырымэн ынпыӈэв.
Ымы Морис еп наройвыӄэн.
Ынин нынны Морис?
Ии.
Тэнтылетумгыт, вэчьым.
Пытӄылым ыныкит вай рэӄу иничгытыльу эгитэкэ нэнъынтыркынимык.
Ӄынвэр вай гым ӄонпы ынӈот тычимгъуркын: рай малӄонпы нэрэтэйы лигӈыркынимык, ӄэйвэ ӄэглынангэт мури мытэюльэркын.
Вай-ым ырыкэгйит лыгъоравэтльат чемгъотайкыёт, айгысӄылымӈылкэн о'равэтльат.
Лыгэн таӈӄонпы рывэтгаанма таӈванэван ы'нынтыяатын, энмэн вай мури лыгъоравэтльаморэ.
Этъым рай ӄылгилюу нэлгыркынэт нэлгиръыт.
Моргынан-ым мэнигиръыт мытъяаркынат.
Вынэ мачыргынан.
Вынэ гытгытэ ӄытваркын.
Ӄонпы лыги ӄылгыркын, мэӈӄо ытри етгъэт.
Ӈээӄ ӄонпы лыги тылгыркын, — этчывъентогъэ Гивытэгын.
А'мын этъым мынгытъылёӈэт мытрэгйимӈын профессор гэӈэвъэнэ.
Вэлер киткит ырыкагты мынынлымалявын пролетарский интернационализм.
Мэй, — мачкапчачеты тивын тумгытум, — вагонгыепыльын мынивын, иӈӄун ӄолекупегты ы'нынъялгытанмык.
Рай ӈэнку.
Рай мэлӈирэргэри ынӄо рэмпэӈыт.
Ытри ытръэч Свердловсктагнэты нылеӄинэт.
мынивын, иӈӄун ӄолекупегты ы'нынъялгытанмык.
Рай ӈэнку.
Рай мэлӈирэргэри ынӄо рэмпэӈыт.
Ытри ытръэч Свердловсктагнэты нылеӄинэт.
Вынэ эвэймэнкыльу мытрапэрагъа.
Аны ванэван мырэгынтэвӈык.
Пууръу рай мынивынэт, энмэн, иӈӄун ытри эвнэнэкэвкивкэ.
Вынэ вэнлыги нэрэлкылмык.
Мурык пууръу ӄутти ӈэнку рэӈэлӄивӈыт.
Ӄонпы вэты лыги лынъёлӄыл — мури ӈутку этынвыморэ.
Ынӄэната мури ырыкагты вэймэнэтыльылӄылмури.
Вагонык — ымыльоморэ ыннаны тылетумгымури, мурык-ым ымнотак.
Валёмыркын!
Вай ытри рэмкыльыт.
Чама ӄэглынангэт тэнрэмкыльыт.
Мачынан, — вэтгыры гым тытвак.
Аны нурэтылемури.
Молотов, Свердловск, Омск, Новосибирск.
Вэтгысӄык пууръу ӈэгти вытрэтгъэт; ынӄо ӈэйык пууръу чивтысӄын, илылӄык тыӈэльыт ёмромкыт.
Мури Западно-Сибирский вэтгысӄыеквэ нылемури.
Мургин тылетумгыт таӈэмыраӄэты ныпэгчиӈэтӄинэт: Европакэн ынкъам Азиякэн границагты, ӄолекупэк тыляльэты мачынпыколхозӈавысӄатэты ытлён — Герой Социалистымэгчератык, Сибирь-ваамкэн о'ралваӈ рыпычьычаквыргэты.
Моргынан таӈымыльо ырыкагты нэнатвыморэ, нинэнльуӈэнмури нутэкэлик, миӈкыри Иртыш-ваам айвачыӈӄачагты рыпъултэвык, Казахстанык чемычгайылӄыеквэгты.
Аны профессор ынкъам ынин ӈэвъэн нылгинымэльэв ныпалёмтэлӄэнат.
Ыргынан мургин майӈыстрана иничгыту нылгыӄин.
Пытӄы майыӈкы ытри ниничгытэтӄинэт аны майӈываратмэгчерэты,иӈӄун ынӄэната варатмэгчера алваӈ ымӈаргынэн нинэтчыӄин.
Аны мури ныкоргычьанморэ, иӈӄун моргынан морык странакэн мэйӈыккуврэтэвыт ырыкагты мытытвыркынат.
Пытӄъым иӈӄун профессора ымыльо мургин тывъё нинэкэлиӄин, ынкъам Бельгиягты рагтык ынӄэн нэнарамашинкалеӈкэн.
Наӄам вай мури нэмыӄэй ӄынур ӄонпы нырэгъюленӈымури ынкъам ытръэч ынӄэната мури нынэкэвкивмури.
Профессор Леерлинкына пагчеӈэты нэнамӈылёӄэн Лыгъоравэтльанотанот, нэнапалёмтэлӄэнат мургинэт пыӈылтэлтэ, ынӄо чемгъопэрагты малынӈот нивӄин: Вынъэм ӈот оттырат лыгэрак пууръу, электричество ӈан .
ээкэк пууръу.
Ӄэглынангэт ынӄэн прогресс, майӈы — прогресс.
Наӄам ынӄэната Эйгысӄын алваӈ нъэлыркын, поэтичность тъэрытвиркын.
Ӄэйвэ?
Вай ынкы гым ниничгытэтигым, иӈӄун ынин лылет панэна кувчемгъольо ныпэраӄэнат.
Гивытэгын-ым нивӄин: Вынэ вэлынкыӄун.
Ымы апоэзияка мури мытратва.
Ынӄо ӄытэӄэй авъеткынка вак, нымэльэв иквъи.
Ынӈэнвальыпоэзияка.
Вай тылетумгэ э'ӄу нылгыӄинэт тылечьыӄэйъытвыт, иӈӄун вай нымнымык тэлеӈ энмэч уйӈэ эӈэӈыльыкэ.
Вынэ ӄэйвитык ыргынан прогресс лымалё нылгыӄин.
Вачаӄ ыргынан ӄонпы таӈычьэты пэтывагыргын ныгитэӄин, миӈкыри ӄун ынӄэн пэтывагыргын ыргынан рай ченэтпэральо, поэтичныпэральо нылгыӄин.
Мури-ым коргавыльыморэ, иӈӄун ынӄэн пэтывагыргын энмэч уйӈэ, ырыкы ныпэраморэ эчичевкыльу, иӈӄун цивилизацията ымвагыргын прозальо нинэтчыӄин.
Аны вай ӄывалём, профессор, — араӄыраӄавӈыкэгты нивӄин Гивытэгын.
Ымъым вай ӄырымэн марынравъэгыргын, ыныкит таӈытвык.
Вай ынӄэната моргынан ӄэглынангэт лыгъэӄу пэтывагыргын.
Поэзия-ым моргынан элвэльинэк мытльуркын.
Ынӄэн поэзия моргынан тайкаквыргык ӈаргынэнагты, пэтывагыргэты, мургин варат гыюлетык, лыгъоравэтльанымык ӄэргатыльык электричествок мытльуркын.
Электричество ынкъам поэзия таӈалваӈ вальыт, мсье Гивытэг.
Таӈалваӈ вальыт.
Мурык-ым чимгъугйит ынӄэнат таӈалваӈ вальыт чымчаӈ поэзияк ынкъам пэтывагыргык, аны мэркычгыргын ынӄэн пэтывагыргын.
Этъым вай ымыльо капиталистцивилизациякэн а'ткэнъян, ынкэкин прозаизм, торгынан ынӈик тывъё, рыялгытаркын.
Вай-ым гынан профессор ванэван ӄычичев, энмэн вай моргынан таӈалваӈ вальын цивилизация мытынтомгавыркын, ӄырымэн капиталистыльэн.
а'ткэнъян, ынкэкин прозаизм, торгынан ынӈик тывъё, рыялгытаркын.
Вай-ым гынан профессор ванэван ӄычичев, энмэн вай моргынан таӈалваӈ вальын цивилизация мытынтомгавыркын, ӄырымэн капиталистыльэн.
Лыгэн-ым вай ынӄэн профессора ванэван ныратвыгнэн.
Вачаӄ Гивытэгнынэ энмэч рытгэваннэн, энмэн ытлён ванэван ныраӄыраӄанӈын.
Ытлён нивӄин: Вай варкыт ӈирэӄ буржуазный национализмыт, национальный чермыӈатгыргыт.
Ӄол калырогты чермыӈатгыргын.
Ынӄэн вай моргынан чеэкэй эӄу мытылгыркын.
Вай-лым ӄол национализм варкын.
Вай о'равэтльан нивӄин, энмэн ытлён ымыльоваратэн тумгытум, вачаӄ ванэван ипэ ынкэкин варатэн армагыргын пэгчиӈу нылгынин.
Ӄонпы наӄам пэгчиӈу а'ӄаян рэӄэ рулыльыт ынкъэнат вараттэ, ръэнут вай ырыкагты гэчимгъутэйкивылин.
Профессора раммыноӈэты рыгырголявнэнат мынгыт ынкъам э'тйивыльыт мыӈэпчигъэт.
Гымнан тыпчеӈинэт тылетумгыт.
Тивынэт, энмэн мури Гивытэгын пылыткук университет ынкъам ӄонпы рагтык Лыгъоравэтльанотагты, моргынан мыкыӈ поэтическъиттъыт мытраяркынат, кытӄонача прозаильын автомобиль.
Мури Красноярскагты ныпкиттылемури.
Гым чоттагнык, ӄэргычьык ӄача нылӄотытвайгым.
Гымыкы эймэквъи Гивытэгын.
Ынан энамӈылёгъэ: Иа'м ынӄэнат бельгияльыт францияльымэл нывэтгавӄэнат?
Миӈкыри ӄун ытри айвачыӈӄачайпы.
Иа'м-ым?
Миӈкыри ӄун айвачыӈӄач Бельгияк ымыльо Францияльымэл нывэтгавӄэнат.
Уйӈэ бельгияльэн чинитйилыйил.
Вай ӄэйвэ?
Ӄымӈылё чинит ытри, эвыр алымалявка риты.
Айвачыӈӄач Францияльымэл, айгысӄыӈӄач-ым Фламандыльымэл нывэтгавӄэнат.
Фламандыльымэл?
Ии.
Ынӄэн рай малголландыелыел.
Вынэ ӄырымэн.
Ытри францияльымэл нывэтгавӄэнат.
Этъым айвачыӈӄач Бельгияйпы ытри.
Льеж ӈан малайвалыӈӄач.
Гивытэгын тэнӈыткугъи.
Вай гымнан малымыльо тавалёмын.
Ыргынан мури нытвыморэ.
Рыпэт тымэчекэвкитык.
Мачыргынан чинит ытри нэкэвкитынэт.
Вай мури ванэван ырыг рээн вама мынлыгэвэтгавмык.
Вынэ ванэван.
Аны вай ыргынан нытаӈытвыморэ.
мури о'равэтльамэл мытпэраркын?
Ванэван.
Игыр таӈванэван ы'нкэтъон мэӈӄокэнаморэ.
Лыгэн ынӈин нивӄинэт, энмэн мури таӈъаачегморэ.
Ытлён рыпэт иквъи, энмэн мури ынык льежстудентык таӈыӈ: Како ӈан!
Ии, вай мэлынӈин иквъэт.
Ытри вай мурык Франциелык инэныгйивэтыльык чекалваӈ нывэтгавӄэнат.
Гынан-ым миӈкыри гатвылен Северный факультет?
Ытръэч тивын, энмэн гым ӈэнку нырэгъючечӈигым.
Ы'мтъом?
Вай-ым ытлён малынӈот иквъи.
Энмэн Северный факультет малмыркоӈ вальын.
Валёмэ?
Вэчьым, нивӄин, ымы программа ынкы алваӈ вальын.
Мыркоӈ вальын.
Рэӄын-ым гынан ытлён ивын?
Ӈан аны ытри амыргынан нывэтгаквылгыӄэнат.
Гымнан ванэван мивынэт, энмэн тывалёмыркынат.
Ии.
Ӄэйвэ.
Аны иа'м гытгытэ вай.
Лыгэнитык ымы гыт ынкы рээн натвыгыт.
Ӈан миӈкыри ӄун-ым Гивытэгын ванэван Северный факультетык ныкэлиткун.
Ынан математический нинэплыткутылеӄин.
Мургин-ым тылетумгыт нычимгъуӄинэт, энмэн лыгъоравэтльат ӄолефакультетык а'ӄакалеткоӈ ынкъам ынӄэната ырыкы ынкъам ӄолеайгысӄываратэты янрафакультет гантомгавлен — мыркоӈ вальын.
Ынкы ы'лё ынӄэн моргынан вэтгаво люӈылгэ, эргатык-ым гымнан профессоргыпы тымӈылёӈӈон Льежкэн университет ынкъам ынкы рээн нэнатвэгым ыныкагты Ленинградкэн.
Гымнан ыныкагты тытвын, энмэн мурык факультетык ванэван амайгысӄывараттэ нырэгъючечӈынэт.
Ырык рээн ымы рэгъючечӈыркыт ӄутти студентыт — лыгэн ымыльо айгысӄываратнымытвагыргэты пэгчиӈэтыльыт.
Чама тивын, ыныкит ӄол мэӈин эйгысӄыльын элвэльинэк рэрэгъючечӈы — алвафакультетык нырэгъючечӈыӄин.
Вай тэнмычьо тылгын математика факультетык рэгъючечӈыльын Гивытэгын.
О!
Вынэ колё вэймэну пытӄы тылгыӈӈогыт.
Гымнан чинит ӄонпы нэналвавэгым гыюлетык математика.
Валёмыркын, Клодин, мсье Гивытэгын ӄытлыги математик!
Китаӄун, студент, ӄынльуӈэт гынин матрикул.
Миӈкыри гыт ныкэлиткуйгыт?
Ӄэйвъэм вай ынӄэн чама мыӈэпчин, чама-ым вэнлыги, иӈӄун ы'нтанлымалявынат гымнин тывъё.
Гивытэгнынэ зачётный книгаӄай йытонэн ынкъам профессора гитэнин.
Аны качьарэты ынан рыпэтгавэты нинэнльуӈэтӄинэт мытлыӈэн рылгыт ынкъам нивӄин.
Отлично!
Отлично!
Хорошо!
Нэмэ отлично!
Ынкы вулӄытвик моргынан мытытвыӈӈогъан Хабаровск.
Гымнан тыкэтъон: Хабаровскык музейык варкыт о'птытъар гымнин нымтумгин Гэмавъенэн ваӈӄыттамэнӈытайкыёт.
Мадам Леерлинкына калеӈӈонэн блокнотык ынӄэн нынны, ынръам ынӄо рэчьэтгъи, ныгтыӄэн францияльымэл кэлик вытку валёмъё лыгъоравэтльанынны.
Гивытэгын-ым мадамык ӄача нывакъотваӄэн.
Ынан ынӄэн льунин ынкъам амъянра гамгабуква францияльымэл тывыӈонэн.
Мадам Леерлинкына кэлинин нынны, ынӄоры мэрынрэӄэй иквъи: Вай эви гыт францияльымэл вэтгавык ныгъюлигыт?
Вынэ ванэван, — игыпэтгъи Гивытэгын.
Аны иа'м игыпэркын, — иквъи профессор.
Французский — отлично!
Ынкъам ынан нэмэ рылгылгын рыкалыровнэн.
Аны колё челгыльоквъэ ынин ӈэвъэн ынкъам вамылкаёогты, иӈӄун эвнэтэнӈыткукэ, рэмыннуӈгъи.
Вачаӄ ытлён вэнлыги тэнӈыткугъи ынкъам мури нэмыӄэй ынӈин мытинмык, миӈкыри ӄун мачакавкэгты нытваморэ.
Яачы вытку профессор танӈыткоӈӈогъэ — аны янор нэналвавӄэн чичевык иа'м мури мыттэнӈыткуркын.
Вачаӄ-ым ынӄоры аны нуръэв ытлён нивӄин.
Како — вай!
Вачаӄ вай моргынан мури мытытвытык, ынӈэ ӄытлыги нывалёмэгыт.
Ай, ай, ай!
Аны таӈпэрата Байкала гэниничгытэвлинэт мургин тылетумгыт.
Вай нэмыӄэй ымы нымкыче ӈутку тальыморэ мури ӄонпы ӄэргычьэты нытлеммури.
Ӈэйиквит, лымынӄо нутэсӄычыкукин ръэттэ, ранӈэлёвъёт кытыйга эйычгит, тыленэӈъэтвыг, ыяаӈагъеквэт.
Катам пылвынтыръэттагнэты эйычгин ныпкирӄин.
Ӄол итгъи нывилык ӄолекупэк тылельын ӈан офицер гаймыёчгыма тэгрэтгъи пылвынтыръэтгыпы ынкъам байкалмэмля аймыйыръатгъэ.
Аны ымвагон гиквичилин.
Лымынӄо рэмкэ тэлеӈгырэп ныяаӄэн Аны таӈаӈӄы, священный Байкал.
Профессор Леерлинк байкалмэмля никвичиӄин, станцияк бурятгыпы-ынныӈыттыльэпы нинэркурӄинэт ыпатомультэ, нинэкэлиӄин Байкалгырап.
Хабаровск энмэч чымче.
Пэтле мури амъянра мытрэквэты.
Профессора начыгмык улвык, иӈӄун ынык ӈэвъэнэ вэлер карандаша ынрисованмык кэтъоӄаво.
Вынэ а'ӄаа'нӄатыӈ.
Вачаӄ чама э'тки рай рэӄиничгыту нэрэлгымык.
Ривыркыниӈыт рагтык.
Аны ӈан ӄаат ынкы, рыркат, чукчит.
Гивытэгын иквъи: А'мын-ым ӄырисоват.
Эченур янор гымнан тури мыфотографироваттык кэтъоӄаво.
Ынан чанлячыкойпы йытонэн тэйкыткунэӈ Фэд ынкъам станцияк нынныльык Ерофей Павлович тыӈачьывакаӈынвык фотографированнэнат.
станцияк нынныльык Ерофей Павлович тыӈачьывакаӈынвык фотографированнэнат.
Ынӄоры мадам Леерлинкына нарисоватыӈомык.
Чывиптыкэливытгырурэмил мури тэӈилюкэ вакъотвальылӄылморэ.
Гым олвыма, Гивытэгнынэ нэнатвыӄэн, миӈкыри мадам Леерлинкына ранкалыровӈынэнат мургин портретыт льежкэнагты томгэты чама ратвыркынэн, миӈкыри ытри гэгэӄэӈыльэтлинэт, гумӄэӈыттылинэт.
Мадам нытэнӈыткуӄин ынкъам нивӄин: Наӄам ымыльорык мурык тумгэ лыги — мури ванэван айгысӄэты мынрэлӄынӈымык.
Вай ынанайгысӄыӈӄач мургин йъоо — Ленинград!
Аны мачынан.
Тури авынтылягты айгысӄэты эквэттык.
Вай торгынан ноездык Москва-Хабаровск льуткы ӈирэӄ лыгъоравэтльат ынкъам ыргынан тури нэпчеӈитык.
Ынӄъом ӄутынэ лыгъоравэтльата торыкагты рыӄэвивнин ярамэмылӄай.
Эмъим мэмылӄай?
Тумгэ рыльуӈэтыйгут нэрэнтыӈын.
Ынан ӄиквынэт, энмэн тури рагтытыляма мэмылӄай э'лерэгъи, рыпэт тъылыӈогъэ.
Эмъейвэчу лыӈэ ӄэгнэвыткы ынкъам иръыӄэй тэйкыткы.
Ынан тэнуйгиръыӄэй Хабаровскык ӄыркургыткы, эченур вэтыӄун фабрикагъевӄав ӄыгтыгыткы.
Этъым аны Гивытэгын гэтэӈкэвлин мурык тылятомгэты.
Ынан ытри ӄынур кэлиткутумгыт нэнаквэтгаатӄэнат.
Ытлён нытинэнтэнӈыӈӄин морыкагты, вачаӄ ыныкит гым нытанӈыткоӈӈойгым, мадам Леерлинк нивӄин, энмэн ынӄэн тынкимылтэвыркын.
Вачаӄ портреттэ а'мын мэлнымэльэв рисованнэнат.
Ытръэчӄэвъылё, катам Хабаровскагты пыкэттыляма, Гивытэгын ытри профессор гытгытэ вак лываквъат.
Нэмэ елырачвыӈыльатыӈогъат.
Игыр-ым ыргынан ӈавтомгатгыргын гэркутлин.
Профессор нытъивъэв нивӄин, энмэн ӈавтомгатгыргын игыр вэнлыги авынръотавэты советвластя панэна варкын лыгъоравэтльанотак.
Таӈванэван имыръэнут ныӄивръив алваӈ нынъэлын, — нивӄин ытлён.
Иӈӄун ӈавтомгатгыргын ы'нынтыяатын — оратвальылӄыл рэмкын.
Миӈкыри ӄун нэнэнэт ытлыгэпы чымче варкыт.
Ынӄэната вэтыӄун ӈавысӄатэты томгыльатгыргын алваӈ нъэлыльылӄыл.
Ынӄэн ӄырым ныӄивръив вальылӄыл.
Вынэ чамъам гым тыралымалявы.
Ӄэглынангэт танръотавыӈ ӈавтомгатгыргын, ынръам чамъам рыгъюлевык ӈавысӄатэты тумгыльэтык.
нивӄин ытлён.
Иӈӄун ӈавтомгатгыргын ы'нынтыяатын — оратвальылӄыл рэмкын.
Миӈкыри ӄун нэнэнэт ытлыгэпы чымче варкыт.
Ынӄэната вэтыӄун ӈавысӄатэты томгыльатгыргын алваӈ нъэлыльылӄыл.
Ынӄэн ӄырым ныӄивръив вальылӄыл.
Вынэ чамъам гым тыралымалявы.
Ӄэглынангэт танръотавыӈ ӈавтомгатгыргын, ынръам чамъам рыгъюлевык ӈавысӄатэты тумгыльэтык.
Гивытэгнынэ мачэгыпатэты нинивӄин профессор, эннэм-ым лыгъоравэтльат ымы тэленъеп ныгъюлӄинэт тумгыльэтык ӈавысӄатэты, нэмыӄэй ымы ӄулинутэкинэмил о'равэтльамэл.
Ытлён нивӄин, энмэн ӈавтомгатгыргын игыр уйӈэ лыгъоравэтльанотак, миӈкыри ӄун таӈалваӈ нъэлги варатвагыргын, наӄам-ым ӈавтыӈгыргын ӄэглын варатвагыргэпы вальын.
Вай Гивытэгнынэ ымыльорык гыттапъоравэтльата лыги лынъё профессорэты нэнатвыӄэн, вачаӄ-ым профессор ӄонпы нивыльэтӄин: Вынэ ӄырым, ӄырым.
Аны вай ынӄэн ӄырым эӄылпэ алваӈ нъэлыльылӄыл.
Вынэ ӄырым.
Вынэ-ым микынэ ынӄэн таӈыӈ лыги, мсье профессор?
Гынан, Ленинградык ымы айгысӄыӈӄач атвакыльык?
Лымэвыр моргынан, лыгъоравэтльанотак чинит мэйӈэтыльымури.
Ӄэйвитык этъым моргынан ынӄэн таӈыӈ лыги: вай ӈавтомгатгыргын ӄэглын мурыгнутэк игыр уйӈэ.
Вай гыт ивыркын, йъарат ныӄивръив ынӄэн вагъэ?
Ӄэлюӄ-ым!
Вай-ым ынӈин мургин варат таӈытвальын!
Миӈкыри ӄун мури социализмэты катам первобытнынымытвагыргэпы мытнъэлмык, катам восӄынымыгвагыргэпы.
Лыгэн ымыльыформацият мытгалянат, ымы игыркин тургин яаё, мсье профессор!
Миӈкыри ӄоо нъыплыткунэт елырачвыӈыльыт, ыныкит мадама ытри аянотӄъока нъынтынинэт.
Ытлён иквъи, энмэн ынан таӈгэмо, ръэнут ынӄэн обществокэн формация, эвыр-ым ыныкит ыргынан ӈавысӄатэты томгыльатгыргын, натвыркын, ынан ытри рэвинрэнӈынинэт Ытръэч амыргынан ӈэвысӄэтэ,— иквъи ытлён—лыги томгыльатгыргын.
Ытлён иквъи, энмэн ӈавтомгатгатгыргын э'тки.
Мури вэтгыры мытытва.
Ынин мадам иквъи, энмэн ӈавтомгатгыргын Лыгъоравэтльанотак гатвален, миӈкыри ӄун эйгысӄыльыт эгъюлӄыльинэт нипъэв тумгыльэтык ӈавысӄатэты.
Лыгъоравэтльанотак гатвален, миӈкыри ӄун эйгысӄыльыт эгъюлӄыльинэт нипъэв тумгыльэтык ӈавысӄатэты.
Аны ынӈэ анӈэно инэлгыкэ, — иквъи талгъэӈырамынноӈэты ытлён, — ынӈэ гымыкы э'э'ткэ.
Вынэ чекыяа, гилчыку, ӄивъечыку нымытвальын ӄлявол нымэльэв а'катомгыльатыӈ.
Алваӈ линлиӈ вальылӄыл.
Лыгъоравэтльанотанот-ым панэна эйгысӄык ынкъам мадам иквъи.
Морис ӄэглынангэт ивыркын — ӈавтомгатгыргын еп лыгъоравэтльанотак варкын.
Ынӄэнагты рыпэт ымы профессор иничгытэтгъи.
Ынӈэ, Клодин, — иквъи ытлён.
Ванэван ынӄэн эйгысӄэ.
Ӈавтомгатгыргын ымы тэленъеп омнотак гатвален.
Ванэван ынӄэн гымнан мытвын.
Рай Гивытэгын иа'м галгэкачьаравлен.
Ытлён иквъи: Эвыр-ым, мадам, гынан ӄляволтэ ратгэмавӈыльо лыӈынэт ӈавысӄатэты тумгыльэтык, тратвыӈын кутыргин ӈирэнӈинӈэвысӄэтин чимгъун.
Ытри вынэ гынык чекалваӈ нычимгъуӄинэт.
Ӄутынэ Ленинградык гымнин тумгытум а'тчаркынэн, ӄутынэ-ым гым Въэӈык ринэнрынгиивы.
Этъым ынӄэн мэлытръэчтэгын елырачвыӈгыргын.
Энмэч Амур-ваамкэн увэйычгит нывытрэтӄинэт.
Ӄутти тылетумгыт энмэч о'ратытлеты мурык купэк ӄача ныгаляӄэнат.
Мури нэмыӄэй мытакватыӈо.
Тылетумгэ аны тэӈимырэӄэ нивйивымык.
Моргынан ытри нэмыӄэй.
Айпыӈӈок чеӈыл гымнан ынкачыкойпы ӄол лыгъоравэтльакнига тыгтогъан ынкъам тылятомгэты кэтъоӄаво тыйылгъэн.
Ынӄэн гымнин елыльатъёт Пушкинын стихыт.
Аны тылетумгэт ӄавэйыръэты гакачьаравленат.
Гивытэгын иквъи: Вай-ым ӈот.
Вачаӄ гыт чит ӄолекупэгты гынтэвыркын.
Кэтъоркын?
Ӄэйвъэм ыргынан ымыльо гынин мынгытъылёӈэт тывъё навалёмын?
Ӄэлюӄ-ым навалёмын!
Вэлер-ым ӄулиръэнут.
Вэлер ымы ынӄэн.
Гыт чинит иви, ӄонпы лыги ленъёлӄыл, мэӈкоры ытри етгъэт.
Вынъэм ыргин страна ымисторияэпохак морыкстранайпы пэлятгъэ.
Эвыр ынкы гымнан нэмэ ытри тыльунэт.
Ытри ковльорвычыкогты нывакъоӄэнат.
Ыргынан нэмыӄэй мури нэльумык ынкъам мытлевалытковылгымык.
Ытри рамкыльырагты Амур эквэтгъэт.
Ыргынан ӈыронъылёӈэт нырэгитэӈӄин Хабаровск, ынӄоры риӈэнэӈэтэ рэпэлӄынтэнӈыт Москвагты, Москвайпъым рарагтыӈыт Льежэты.
Муръим билеткассагты мытылӄыт.
Ынкы моргынан мытрэгйивӄэвӈынэт билетыт, Владивостокэты мытрэквэты ынкъам ынӄо Охотскаӈӄаеквэ, Берингоаӈӄаеквэ лым мытрурэле.
Гивытэгын Въэӈык практикальылӄыл, гым-ым лым Въэӈгыпы орайгысӄэты трэквэты, Лыгъоравэтльаӈӄачормэты, чычатнымэты, эргыпатколхозеты Эргыръон.
Ынкы нымытваркын гымнин ытлыгын, ынпыначгын Мэмыл, ваӈӄыттамэнӈыльын Гэмавъе, колхозкэн механик Кэльэвги, Йынрын, Кэӈъири, Гэмалӄот.
Эмӄэлелвынэ гым энмэч ынкы нытвайгым.
Эмӄэлелвынэ гым нымръэтъеквэ нылейгым.
Калеткораӄэргычьык нинэльуйгым ӈавучитель Валентина Алексеевна ынкъам гымнин увлылячакэттыӄай Тывъар; ӄолеклассык ӄэргычьык нывытрэтӄин гымнин тэлеӈтумгытум, учитель Эйӈэч, ынан рай ръэнут доскак нинэкэлиӄин.
Аӈӄачормык, кэтэм ынкы, миӈкы выквыт чемычгайыткынэты нэнанноматӄэнат эйычгитэ, ӈыроргарэ а'ачека—Унпэӈэрынэ, Ринтувйинэ ынкъам лым рай микынэ алкынвы нынтэнмавӄэн ӄэйъытвъэт.
Ынпыначгын Гэмалӄот ченэтрак тытлык ӄача нывакъотваӄэн: мэрынрэӄэй тэпъайӈагты уттытъул нэнарынӈыӄэн: вынэ вай тэленъеп оргоор танкавӈыёлӄыл, мраӈӄачпагтылгык ӈирэӄ ӈынӈыт гэмлелинэт.
Ӄэйвитык вай игыр элеръуркын, ӄырым пэтле оргоор яаёлӄыл.
Ӄэглынангэт руссильыт нивӄинэт.
Оргоор еп элек рытэнмавъёлӄыл.
Ӄэглынангэт вынэ!
Ӈан а’ткэвма итыркын ынӄэн о’равэтльан, ыныкит ынан оргоор вытку ы’летык кэтъоркынэн.
Гэмалӄот вынэ алваӈ вальын, ынан ымыльо яаёлӄыл нинэтэӈгыйипӄин.
Ынан рыпэт ымы еп этэӈэлеръукэ, рырыткоӈӈок, оргоор рэтэнкэвӈынин.
Гэк, аны вай ӈотӄо тагӈынӈын ратваа, — нытипъэйӈэӄин ынпыначгын, — о’мрыӈынӈын, лыгэтагӈынӈын.
Ытлён гатгаткок паагъэ, вынынтатгъэ ынкъам льунинэт нымръэтъеквэ рагтытыляльыт ынин эккэт — Унпэӈэр ытри Ёорэлё.
Унпэӈэрынэ ныпылмэръэв ӈэранмынга нинэнрыӄин майӈыӄэргычьытъол, Ёорэлё-ым гатанойгыкалеёчгыма, рыпэт вай ӄымэк нилюльэтӄин ынинэльык гыролмакы.
Лыгэн вай мраӈӄачайпы, ынӄоры-ым ӈачгыӈӄачайпы ныкытгынтатӄэн.
Аны ӈот нинэлгирэнйиӈӄин ӄэргычьын — ӄынур-ым вай нинэвинрэтӄин Унпэӈэр.
Гэмалӄот ӄутгъи, тэвлянэнат эръыткынгыпы чемыръот ынкъам рэгъи ярачыковты.
Пэнъёлгык ӄача ныӄитпыльэтӄин ынин ӈэвъэн Нутэӈэвыт.
Ынпыначга рэймэвнин пэнъёлгэты аны колё талянъяптагнэпы вакъосӄыёлго итыльын ръавкыванналгын, вакъогъэ ынкъам иквъи: Вэнлыги рай нэрэтыркын.
Нутэӈэвытынэ лыгэлнин ынин вэчепыгыргын.
Наӄам вай гынмыл чит аны ныкоргыграпӄэн тамэнӈанма!
Вынэ опопы ынӈэ авнанкалыровка, иӈӄун ынан льунин у’вэӄучин пыннаквыргын.
Ынкъам ӄынур вай таӈапагчеӈаткэгты, ытлён пынлёгъэ: Ръэнут нэрэтыркын?
Ръэнут?
Ынӈэ вай гынан лыги!
Ынпыначга матэватэты гитэнин ӈэвъэн.
Вынэ вэчьым ытлён эккэк рээн.
Гэмалӄотына уттытъулӄэе рыгыткунинэт вылӄытъулти, йытонэн ӄол, ӄигылгырылгэ пиринин ынкъам койӈычыко ёнэн.
Рыйынавык койӈын, вай чит татлыӈыркынэн ӈэвъэн, вачаӄ ынръам аны тагъенчальатыӈогъэ.
Наӄам тагъенчаплыткок энмэч аӄататлыӈыӈ: эккэт пыкиргъэт.
Унпэӈэрынэ ныпылмэръэв нотасӄыткынык рытрилнин ӄэргычьытъол, роляннэн рэнмык, ынкъам иквъи.
Вай мытрэтын.
Ымы мэӈин рэӄын люӈивэ итгъи.
Ытлыгэ ынӈин гитэнин Унпэӈэр, ӄынур вай ынан ӄэргычьык пууръу рэннин юргытвъиттъын.
Ынӄоры ынпыначгын о’рапэнъёлгэты тылигъи ынкъам нэмэ тагъенчаӈӈогъэ, ынӈэ-ым вай ымы мэчынкы атагъенчака таӈэтыӈ.
Ёорэлёна лыги: вай ытлыгын ынкъам ынинэльын а’ткэвма варкыт.
Наӄам-ым ӈинӄэй ынӈатал а’ткэвма нытваӄэн, ыныкит ытри нымаравӄэнат!
Ӄэйвитык-ым Унпэӈэрынэ нунтымъэв нинэчеритвыӄинэт плекыт; ытлыгын нытааӄоӄэн; ытльа, панэна пэнъёлгык ӄача ныӄитпыльэтӄин, ӄынур вай ымыльо нымэлӄин.
Вай-ым пэнъёлгэпы нылгэчачаткэӄэн тотъерыркатъол.
Мэӈин ымы епэчгин э’тйивкэ, вачаӄ Ёорэлёна нинэлгэлӄин, вай-вай аны ръэтйивчинӈыт.
Ытлён рыпэт акавкэтыӈогъэ.
Ёорэлё гынмыл чит нычимгъуӄин: вай ярак пыкиринэӈу ытри Унпэӈэр наратайкыӈӈоӈын ӄэргычьын.
Ӈан-ым ынӄэн игыр опопы авнатвыка.
А’мын вай ивкэ игыр ръэнут тывык, иӈӄун ынӄэн акавкэгты аӄочеткынкагыргын авнатвака нитын.
Ынръам вай Ёорэлёна таӈванэван ръэнут ныкэтъонэн: калеткорак эгыръылё ытлён лёӈымӈылёта нэнтыэн, вай ръэнут таӈычьыгыргын уйӈэ.
Ӈинӄэе выяннэн калеёчгын.
Ынӄоры гэпинтыӄэтлин ковлёкы рыватъё кэлитъул — журналкэн майӈыкартина.
Ынӄэн инъэ Ёорэлёна челгыкалетконаӈата томгэпы рылпууръэвнин.
Ӄаӄа ынръам чит рытгэваннэн ынӄэн?
Лыгэн вай ӄэргычьынрыльын Унпэӈэр рырынгээвтагнэпы — таӈымыльо рытгэваннэн Ёорэлёна.
Ӄыгитэгыткы аныӄун!
Ынин ытлыгын Увалягты гэквэтлин ынкъам вай ынӄоры рэннин.
Ӄыгитэгыткы аныӄун!
Нутэӈэвыт ытри Унпэӈэр и’мпыгъэт амалваӈпэральэты майӈыфотографиягты.
Ёорэлёна калевэтгавнэн: Москва сегодня.
Высотное здание на Смоленской площади.
Иквыльын ярачгын Смоленскак площадык.
Какомэй!
Ӄликкин мытлыӈэн парол, гымнан-ым тыпытӄырылгынат, кытлыги вай ӄликкин ыннанмытлыӈэн парол!
Инэнръэчевкэ, — иквъи Унпэӈэр, ынкъам нэмэ рыялгытаннэн рылгылгын ы’ттъыёлкэнагты рапытвэты.
Катам йъыйъытагнэты иквэльын яраӈы!
Ковльорвыт?
Гэмалӄотына нэмыӄэй вай таӈычьатэты нъэгитэнин ынӄэн картинка.
Аны ӈан пагчеӈгыргын гитэк, миӈкыри вальыт турыльыт Москвакэнат ярат.
Наӄам эймэвык ынкъам эккэк рилпык гыргочайпы лылепык э’тки, чама вай ынӈин итыльын, люрэӄ тэнчимгъутвильу нэрэлгыӈын.
Вай рэчимгъуӈыт, энмэн ӄэргычьын тантайкыӈ.
Вэнлыги нэрэтын, ынӈэ ынан ръотавнэн, ӄэргычьылёчгын.
Вынэ ӈот ванэван ейвэчу эӄылпэ нырэлгыгнинэт эккэт.
Вай-ым картинка.
Ыныкит ыргынан ытлыгын вэймэну нэнъылгын, мэчынкы нэнъырэтын ынкъам нэнъынльуӈэтын.
Нэгитэйвыркын, ӄынур ытри ӈутку амыргынан.
Игыр како ынпыначгын Гэмалӄот алваӈ чимгъуркын.
Ымы ӈэвъэнэ, ымы эккэтэ нылгирэнльуӈэнӈыӄин ынӄэн Москвак тайкыё майӈыльиӈын таӈпэрарайӈын.
Нутэӈэвытынэ рыпэт умнин о’рытлыгэты ӈинчьэн экык.
Наӄам вай ытлыгын панэна нанӈэнатваӄэн, ынкъам ынӄэната Ёорэлё айылгаквъэ эймэвык ыныкы.
Нутэӈэвыт пэнъёлгэты ӄытгъи, иӈӄун ынпыначгын эвнэчимгъукэ ынӈот нитын — энмэн ымы ытлён эккэк рээн; иӈӄун таӈамынан ройыръык авнатвака нитын.
Картинка-ым ынан этъоӄайӄын, ынпыначгын ӈыток, рэгитэгнин.
Лымэвыр вай эвыр ытлён нэмэ ракоргавы ынкъам анӈэнкыльо рэнъэлгъэ.
Гэмалӄотына лыги, энмэн рай Москвак игыр нылгэнэквыӄэначгыт тотъярат нэтэйкыркынэт.
Вай ынӈытэӄ нымнымэты гэрэтлин кино, ынкъам ынкы Гэмалӄотына льунин ӄол ынӈин вальын тайкыё яраӈы.
Ынӄэн ярачгын еп эплыткукыльин, чама-ым экранык ынӄэн йъарат ныйыӄъэв галясӄычатгъэ.
Ӄликкин ыннанмытлыӈэн парол рапытвыт?
Чамъам вынэ, ынкъам Гэмалӄот рыпэт матэватыӈогъэ.
Чама ынӄэн тывыркынэн Унпэӈэрынэ.
Вай ӄэйвэ имырэӄын нъивын игыр Унпэӈэр, энмэн рай митиврэльылӄылмури, — вэнлыги ытлыгын ӄырым нъалымалявын, ынӈэ вай гэлгигытъэвлин.
вынэ, ынкъам Гэмалӄот рыпэт матэватыӈогъэ.
Чама ынӄэн тывыркынэн Унпэӈэрынэ.
Вай ӄэйвэ имырэӄын нъивын игыр Унпэӈэр, энмэн рай митиврэльылӄылмури, — вэнлыги ытлыгын ӄырым нъалымалявын, ынӈэ вай гэлгигытъэвлин.
А?
Вынэ имыръэнут таӈрисоватыӈ.
Ымы ӄликкин мынгыткэн парол.
Ытлён галгэнкачьараватлен вай-ым ӄынвэр вэтгавымгольа ытлыгэ.
Ынӄэн ӄэглынангэт ынӈин вальын яраӈы.
Высотное здание!
Ӈинӄэе ынӄэн ынӈин коргэты, качьарэты тывнэн, ӄынур вай ынан — лыгъоравэтльапионера Ёорэлёна — гэтэйкылин ынӄэн таӈпэраярачгын.
Высотное, — пытӄытвынэн ытлыгэ.
Мытлыӈӄавклассык яврэна рэкэлиткугъэ, вачаӄ-ым нымэльэв росэвэтгавык еп эгъюлеткыльигыт.
Ёорэлёна ынӈатал ы’лгу нинэлгыӄин ытлыгын; Гэмалӄот колхозык ымыльорык ы’лгу нылгыӄин.
Вачаӄ-ым машинкалеё вэтгав Ёорэлёна ванэван мэтиву нылгынин.
Вай-ым ытлыгын ӄол нитӄин нэмыӄэй ныръэчетӄин, Ёорэлёна-ым ымыльо эгыттагнэты калевэтгавъё — таӈымыльо кувчемгъовты, ӄэргавэты, ӄэглынангэт вальын.
Вынэ ӄэйвэ высотное, — мэрынрэ, наӄам вэтгычемгъовты иквъи ытлён, — Вай ӈутку ынӈин гэкэлилин.
Ӄэтэв вай Нутэӈэвытынэ ӄамэтванвы э’йӈэвнинэт.
Ымыльэты ройыръын чевтычайпавъёлгык гыролмакы вакъогъат, эккэтэ рилӄунэӈэт нагтонат.
Ытлыгыт тэленъепкинэмил эрилӄунэӈкэ ныӄамэтваӄэнат, ынкъам Гэмалӄотына ӄонпы тэнӈу нинэлгыӄинэт ынӄэнат ӄамэтванаӈат.
Вай-ым ымы игыр, ыныкит ынан льунин Унпэӈэрынэ аткэвма горгыпъё эръэтъул, эрэтыльын ӄамачыковты, ынпыначгын коргавтанӈавэты иквъи: Вэлер янор нъэгъюлетын.
Вачаӄ Унпэӈэрынэ ӄынур вай лёӈвалёма рыннин.
Ынан нунтымъэв пынлёнэн: Ы’мто, миӈкы ӄэргычьын мынтэйкын?
Ӄынпааквын аны ынӄэн тывык.
Ӄырым яраӈы ӄынэквын.
Э’тки вусӄымчыку тъэнӄэркын нымытвак.
Ынкы лыгэн чинит чимгъугйит ӄынымытва.
Ӈутку-ым гым этынвэгым.
Вэнлыги-ым вай э’тйиквъэт.
Ёорэлёна аны колё ынинэльын ейвэчу нинэлгыӄин.
Мачвэчеты гэтама ытлыгын, ытлён иквъи: Наӄам вай правлениельо итыркын!
Ыныкит Унпэӈэр рантоа, гым ынык рээн трэквэтгъэ.
Вай ынпычьэ ытлыгын э’ӄу лыӈыркынин, лымӈэ-ым ӈинычьын рыгъюлевнин?
Ытлён этчывъентогъэ ынкъам мачонтымыӈ иквъи: Лыгэнитык аны рэӄыркын, Унпэӈэр.
Вай гынан лыги.
Ыннэн патгыргын ёрок тайкыёлӄыл, ӄол-ым — ярак.
Миӈкыри-ым льэлеӈкы ратваа?
Чьачаӈанма рэӄитывъиэ.
Миӈкъым ынӄэн лыгэрак ӄэргычьыт нытэйкыӄинэт?
Ратомга тэнӈу нэрэлгыгыт!
Ӈан Атыкын экык — студент, вачаӄ ванэван тымӈэлыгэрак нымытвак нычирмыӈэтын.
Аӄэргычьыка нытваӄэн.
Ыныкит ӄонпы ӈутку нъанымытван, вэтыӄун ченэтрак ӄэргычьын нъайпаннэн.
О’равэтльан ӄырымэн пипиӄылгын: ӄырым восӄырачыко атчытвальылӄыл.
А?
Ӄикви, Унпэӈэр!
Нам авъеткынка варкын?
Гэмалӄот эймэвысӄычетгъи ӄэргычьэты.
Ёорэлё рыпэт выенток паагъэ: вай ыныкит ытлыгэ раткыялгыгнэн ӄэргычьын — лыгэн ынкы ымы тайкыёлӄыл ӄэргычьын рэчимиръэтръуэ.
Ынръам ытлыгын люур иквъи: Мачгынан.
Ӄытэйкыгын.
Ынӄо ытлён нэмэ торвыӈысӄэквъэ.
Нутэӈэвытынэ румкэвнинэт чайкойӈыт.
Таӈвалёмыӈ ӈаргын тагъенчальын ынпыначгын, таӈвалёмыӈ кытоттык гатгаткольын.
Энмэч вай гивиӈит пэтле рэнъэлгъэ Гэмалӄот колхозык правленияльо льотагнэпы.
Правлениета ытлён колхозкэмэттъык завхозо итыйгу рыннин.
Колхозкэн председатель Вамче ынкы иквъи: Моргынан гыт, Гэмалӄот нымэльэв лыги.
Моргынан эпэгчиӈэткэ мэчынкы гыныкы ынӄэн мигчир мытрэйылгыт.
Вай-ым ымколхозыльэн гаймычьын — колхозвагыргыкэн колё яагты вальын.
Ытръэч гыёльоравэтльагты, гыепыткъоравэтльагты гыепынвы танйылыӈ.
Гэмалӄот вэтгыры вагъэ.
Янор вай Гэмалӄот нымачайылгавӄэн: люрэӄ аны а’ткэвма ратва.
Ӄэтэв колхозкэн счетовод Рочгыӈа.
Ыныкит Арочгыӈака, Гэмалӄот тэленъеп а’ткэвма нъатван.
Ӄэтэв-ым гытамыльа Рочгыӈана ымыльо колхозкэн имыръэнутэт гаймычьыт гарылгыленат, ымыльо ынан гэкэлилинэт кэлитъулык.
Анъым гаймычьын ынӈин мыкэльын, рыпэт ымы тэлеӈ нымэтынва ынӈин мыкэльын ванэван нычимгъунин.
Эмнуӈкы мэйӈыӈэлвыл; увэрачыко мэчынкы мыкэльын тэкичгын; аӈӄачормык нъомрыоккататваӄэнат ӄэйъытвыт; рэпалгыналгыльыт лыгъитвыт эквыытынэнатрэтъёлгыткынык; колхозтамэнӈырак механикык Кэльэвйинэ о’птытъарачгыта ӄэлпэртылячьыт.
Ымыльэты гаймычьын аӄарылгыӈ!
Аны майӈыгаймычьын гыйипыркынин Гэмалӄотына, аны колё гаймычьыльын колхоз Эргыръон!
Колхозыльа-ым а’мын ӄэглынангэт Гэмалӄот нэльуэн.
Ынан ымыльо мигчир нымэльэв рыляӈӈонэн.
Ы’ттъыёл ынӄэн тылечьыткульэ нэлгэлгъэн: тылечьымытӄэ тэнмычьыгъет пынрыӈӈонэнат.
Ынпыначга рай мэӈӄо валёмнэн, миӈкэмил мыкэльын мытӄымыт нэнаяаӄэн тылечьэ ыннанкилометрык, ынӄоры ымыльорык тылечьыткульэ ыныкы тывъёлӄыл, рэӄык наяагъан гамгалитр.
Пэтле лым вай турыльын ӄол чимгъунин: С. ымыльо гынниӈӈыттыльыт ивнинэт, иӈӄун ыргынан ы’нынпэлӄынтэвыркынэт чекот.
Янор-ым ӄутти тылечьыткульыт ынкъам гынниӈӈыттыльыт чит ӈынваӈэръогъат, рыпэт чит председатель Вамчена а’тъевыӈогъат.
Ынӄоры-ым наӄам валёмгъат ынкъам пытӄылым майыӈкы Гэмалӄот очо налгыӈӈогъан.
Аны-ым тэлеӈкинэтэ аӄанымытвальа Гэмалӄотына колё торвагыргын ы’лгу нинэлгыӄин.
Ытлён ӄонпы нымигчирэтӄин, ныӄитпыльэтӄин, иӈӄун ымыльо колхозкэн кимиттъыт гытамэты нытваркынат, лыгэн вай чинит чимгъутэ нинъэйӈэчьивыӄинэт ӄытлеянвыт.
Гэмалӄотына ымыльо турыльын ванэван э’нӄу нылгынин.
Вынэ-ым ы’твыткульэ, тылячьыытвыткынык кэвыльэ, ванэван ӄэглынангэт тылечьын гытамо ы’нылгын.
Ыныкит ытри, ӄынур ӈан Гэмалӄот еп а’ачеко вама, кэгрилти мотлытъыръотагнэты, рочавкыёлгытагнэты нъатэвыльатыркынат, ынкы ыргынан нэнъылгэлын тылечьын, гытамо нэнъылгыркын.
Ынкъам вай ымы турыльыт милгэрти.
Ыныкит ӈэнъянва чинит, ванэван валёма ынпыначгык пыӈылтэлгыпы, ипэ-ым чинитувикитэ, майӈыкэнойпы чинит увикик, лыги нэнъылгын миӈкырилы рэмкын тэленъеп ныгынниӈӈыттыӄин!
Ынкы вай ӄырым нъэӄытличьэтыркынэт милгэрчеритвыткук, мытӄэ энаркэлек милгэр.
Тылечьыт, турмилгэрти — ынӄэнат вынэ колё яаёлӄылтэ.
Анъым вай нымкыӄин турыльын пыкирыркын лыгъоравэтльанымык!
Вай рыпэт ымы кино.
Аны Гэмалӄотына тэӈу нинэлгыӄин кино ынкъам эмӄыныпкирык кинольын нымык, ытлён ӄымэк вай Ёорэлёмэл ныкачьаравӄэн.
Эченур-ым, иӈӄун микынэ эвнэльукэ нынтынин.
Оттырат, Гэмалӄотына чимгъугйит, нэмыӄэй нымэлӄинэт.
Ӄэглынангэт, оттыран лыгэрак майыӈкы чама эргыӈ вальын.
Ымы-ым вай омыӈ, пытӄылым ыныкит панрэквыргыт тэӈэйпык витъэ.
Калеткоран нымнымык колё яагты вальын, вай-ым калеткорано итыльылӄыл вэтыӄун оттыран, ванэван лыгэран.
Ымы вай колхозкэн правление оттырак кавыӈ нытваӄэн.
Ынръам-ым нымытванвы оттырагты ялгытыльыт Гэмалӄотына йъарантатыльо нинэлгыӄинэт.
Вай мургин нутэнут уйӈэ умкыкыльин, ымыльо тараӈык яаёлӄылтэ парохода ыяайпы нырэтӄинэт.
Аны-ым колё нымэйӈывилевӄин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Ӈутку пэнъёлгын, ӈутку, ранмынолгык эмыръаёчгыт уттэмыгэт.
Ӈотӄоры ёрочыковты танраӈ.
Рэлку ээкэт нынлетӄинэт, рэлкун нынӄэргавӄэн, ныномавӄэн.
Аны вай талянъяптагнэпы лыгъоравэтльат лыгэрак нымытваркыт, игыр-ым ынръам ӄутти оттырагты тагъяӈыӈогъат.
йъарантатыльо нинэлгыӄинэт.
Вай мургин нутэнут уйӈэ умкыкыльин, ымыльо тараӈык яаёлӄылтэ парохода ыяайпы нырэтӄинэт.
Аны-ым колё нымэйӈывилевӄин гэмгэуттуут.
Иам-ым ымы лыгэрачыко анымытвака?
Вай рэрэъэ — янор чоттагнэты.
Ӈутку пэнъёлгын, ӈутку, ранмынолгык эмыръаёчгыт уттэмыгэт.
Ӈотӄоры ёрочыковты танраӈ.
Рэлку ээкэт нынлетӄинэт, рэлкун нынӄэргавӄэн, ныномавӄэн.
Аны вай талянъяптагнэпы лыгъоравэтльат лыгэрак нымытваркыт, игыр-ым ынръам ӄутти оттырагты тагъяӈыӈогъат.
Ӄутырык-ым лыгэрат имыръэкимиттъэ найыръатыӈонат.
Ымы вай йылӄыёлгыт.
Миргыт, ытлыгыт айылӄыёлгыка нынымытваӄэнат.
Аны вай ныгтыӄэн ынпыначго вама алваӈ чемгъоӈӈок, алваӈ рытчык ымыльо гыролмакы вальын.
Ынӈэ вай ымыльо нымэльэв нымытваркыт: ванэван ныгытъэтынэт, гаймычьыльыт.
Раӄэты лым тэгъеӈыркыт о’равэтльат?
Ынпыначгын алваӈ рачемгъоӈыӈогъэ.
Ынан нылгинымэльэв гитэйвынин гатгаткоё ӈынӈылӄыл, ынӄо ӈирэӄэв рымэгчеравыӈонэн.
Ынан нэмэ типъэйӈэтэ тывыӈонэн, миӈкыри ратаӈпэраа тэнкэвӈыплыткук оргоор.
Ынръам вай ӄэлелвын унтымэвкыльин.
Нэмэ вай чимгъуу нинэлгыӄин ымыльо гыролмакы эӄылпэ алваӈ нъэлыльын.
Ынпыначгын рэмыннуӈгъи: ынан кэтъонэн, миӈкыри ынык ярак нъэлгъи йылӄыёлгын.
Ӄэлюӄ-ым миӈкыри, вай эккэт вэнлыги лымалё лыӈыркынинэт.
Унпэӈэрынэ рэннин йылӄыёлгын полярныстанцияйпы.
Рай мэкгыпы куннин, лымэвыр рай микынэ акватыӈок Онпаӈарына йылнин.
Йылӄыёлгын ныпэтыӄэн, ӄэптикинэт кувлюкычьыӄэгти онмыёлгыльыт, вачаӄ вэнлыги никеле ныкоргыӄэлпэратӄэнат.
Ы’ттыёл ныкитэ йылӄыёлга ымыльо тэнлюӈынйылӄэвэ рыннинэт.
Ынкаткынык атчьатгъат Унпэӈэр ытри Ёорэлё.
Экэвкитэ ытри ныкамаграръоӄэнат, ынкъам аны рэлкун пылвынтыӄаӄъата ныйыръэтӄин.
Ӄынвэр вай ытлыгын ӄутгъи, авъеткынка тиӈунин йылӄыёлгыткынгыпы ӈинчьэн экык ынкъам чит энмэч пириркынин ынпычьын, ынръам Унпэӈэр чинит вирисӄычетгъи ынкъам винрэннин ытлыгын йыток мэркычгыргыйылӄыёлгын чоттагнэты.
Ынӄоры эккэт пэнинэмил айколятгъат нотайкочаткынык, нэлгэ иниргиӈэтгъэт ынкъам йылӄэтгъэт.
чоттагнэты.
Ынӄоры эккэт пэнинэмил айколятгъат нотайкочаткынык, нэлгэ иниргиӈэтгъэт ынкъам йылӄэтгъэт.
Ынръам вай эргатык йылӄыёлгын нэмэ рэлку ганатвылен.
Ӄымэк чывипыт ы’лёӈэт Унпэӈэр ытри Ёорэлё нэнмигчирэвъюугъэн: нычеритвыӄин, нымытӄэнаркэлеӄэн.
Ынкатагнэпы йылӄыёлгын нунтымъэв нытваӄэн, инэныгъевкыльин.
Ынӄоры Унпэӈэрынэ тэйкынин пылвынтэн ӈылынтоолгын, иӈӄун ӈылгыл пэнъёлгэпы ӈаргыновты нынторкын, эвнумэкэткэ рэтэмгиӈкы чоттагнык нитыркын.
Лымӈэ-ым кытэӄэй вак ынан рэннин стол — ӄырымэн ӄамэтваёлго йъэнкы вакъотвак таӈылгыӈ вальын, аны-ым ӈан ӄымэк Ёорэлёна рэчтагнэты иквэльын.
Стол аны мэткиит найпатын: тынупыткульык рэпалгынотайкочаткынык наркычыткольатӄэн.
Наӄам-ым Ёорэлё иквъи, энмэн ӈан урокыт тайкынвы ынык вальылӄыл янравакаӈын ынкъам ӈот нотайкочаткынык калеткома аӄагъёлятыӈ тэӈкэлиткук.
Ынӈин иквъи нэмыӄэй Всеволод Ильич — калеткоракэн математикакэн учитель, ыннаны Гэмалӄонмэл ынпэльын, чама ынин тэнтумгытум.
Унпэӈэр ытри Ёорэлё гурэлвэтиӈэтлинэт столык гыролмакы — эвычайпы рэпалгытъолтэ ныйпатӄэнат, нынвэтгысӄавӄэн нотайкоч, ынкъам ӄынвэр-ым стол ӈырангытката о’мрылӄотгъэ.
Гэмалӄот ӄымэк нытэнӈыткуӄин гэтама гыргол вакъосӄыёлгыткынык кэлиткульын Ёорэлё.
Ӄынур пчеӄалгын оттыткынык, нытэнӈыткуӄин ынпыначгын.
Наӄам Ёорэлё нивӄин, энмэн ытлён мэчынкы кавэты нытваӄэн.
Ок, а’мын вай э’нӄэтыркыт ӈэнъянвыт пэтывагыргымэл нымытвак!
Вынэ-ым ымы Гэмалӄот ӄырым пэтывагыргык нъаратыркын.
Ынан ӈэнъянвык таӈыӈ лыги нитчыӄин гытъатпэтывагыргын.
Вынэ-ым вэнлыги вай ӈирэӄӄликкин мынгыткэн парол гивильын о’равэтльан чамъам эӄылпэ рэкэквъэ торнымытвагыргэты, вай вэнлыги ымыӈ ӄэйвэ таӈыӈ вальэты.
Вай-ым варкыт ӄутти ръэнутэт, ымы ӄунэче гитэк танчечавыӈ вальыт.
Чичевык нутгыӄин, кэвык-ым ныӄивръив вынэ чамъам.
Янор йылӄыёлгын ралковты нанатвыгъан, ынӄо пэнъёлгын ӈылынтоолгык нэтэйкыгъэн, стол нанатвыгъан.
Игыр-ым ӄэргычьын нэрэтэйкыӈыркын.
Вай патгыргын ярак ратвагъа.
А’мын, вай наӄам Унпэӈэрынэ ӄырым чинитиръын нъынэвнин!
Ӄоныръым ынӄэн чекалваӈ вальын!
Ӄырым патгыргын нытван, ынкы ӄэргычьын ратвагъа.
Пагчеӈгыргын ынӈатал, миӈкыри рай нарайпанӈын?
Ипэ-ым вай вэнратъёлӄылтэ, чамъам чинит ыргынан нэрэтэйкыӈын ынӄэн.
Кита мачынан ы’нрэтэйкыӈын.
Ынӄэн ӄырым мэӈин нивын, энмэн вай Гэмалӄотына гэвинрэтлинэт юргырэӄыльыт эккэт.
А’мын-ым еп гэвэты, рэӄын ривӈыт ратомгыт.
Вынэ вэчьым тэнӈу нэрэлгымык.
Пытӄылым ынпыначга — Атыкына, Мэмылына, Амтынына.
Мачынан-ым, ыныкит амынпыначга!
Ымы вай Вамче — колхозкэн председатель — лыгэн лыгэрак нынымытваӄэн, ванэван нытаӄэргычьыӈын.
Вэчьым ратомга!
Гэмалӄот ейвэчу нэрэлгыӈын.
Вынэ аны анӈэнайпыка.
Ымы мэчынкы гаӄэргычьыма тагнымытваӈ.
Амынӄэната ынӈээкык анӈэно элгыкэ!
Мури нэмыӄэй гэнэнэмури — нэмыӄэй ыргынан мури ванэван очо ы’нылгымык.
Лыгэн вай рэръэӈыркыт, эвыр ынӈин итыркыт.
Гынин-ым Унпэӈэр тэӈгынниӈӈыттыльын.
Ынин бригада колхозык янотыльо итыркын.
Ынӈин вальа эккэтэ таӈкоргычьатыӈ.
Танчемгъогырга рунтымэвнин Гэмалӄот.
А’мын-ым ӄэглынангэт ытри ивыркыт, — эмӄэлелвынэ нивӄин ынпыначгын, ӄынур вай ратомга ытлён энмэч ныпчеӈиӄин.
Вай-ым энмэч ӈирэӄэв ӈынӈылӄыл гатгаткоплытконэн.
Гэмалӄотына рытрилнин, йытонэн проткоочгын ынкъам тъатыёнэн койӈыӄай.
Аны ӈот авынтагъяӈэты эӄылпэ таӄэргычьыӈык, Ёорэлё вэнлыги эргаттагнэты а’тчагъэ.
Агагчавка, ивнин ытлён ынинэльэ, вэнлыги аӄэргычьоттыка чамъам мытрэтэйкыӈын ӄэргычьын.
Ӄэлюӄ-ым.
Ыннэн ӄэргычьын ёрок мытрайпанӈын, ӄол-ым чоттагныӈӄач.
Оттырак нэмыӄэй ӄэргычьыт ӈэранпытвакы нытэйкыӄинэт.
Ӄэйвэ гынан лыги рэӄэ Кабицкийына нинэчвиӄин ӄэргычьын?
Вэгэ!
Гымнан чинит гэльулин.
Эмӄэлелвынэ-ым ӄынур вай нинэгитэӄин: ыныкит гитэк ээчгэпы ӄэргычьычвэльын, ӄэглынангэт ӄынур вай метырнолгата нывэгылкуткуӄинэт.
Кабицкийына вай тэминӈинэӈ нинэнрыӄин.
Ныппылюӄинэӄэй эрвывыквыльыӄай тэминӈинэӈӄэй.
Алмазо нылгыӄин.
Вай-ым эргатык рэльуӈын.
Эргатык-ым Ёорэлё ытри калеткоракэн пэнъёлгынъёльын Кабицкий чеэкэй етгъэт калеткорайпы.
Ыргынан нэрэтынэт ӈирэӄ ӄэргычьоттыт, оттыметр ынкъам ковлёкы вальын замазкатъол, ынӈатал-ым чачаткэльын ынкъам чама таӈъаратка рылгэ таӈкэлетыӈ!
Вынэ Ёорэлёна гынмыеп замазкатъол нъагнаннэн, эмрэтэйкыӈэ умӄы, ыныкит вай ӄолемайӈымэгчерэты ынӄэн замазка яаёлӄылё иткэ нъитын.
Унпэӈэр энмэч ярак нытваӄэн.
Ыргынан налӄырэрыӈогъан ӄэргычьывакаӈын.
Мэчӄлигче ыргынан нынтымлятӄэн ӄол ӄэргычьоттоот лымынкы ёрок вакаӈынвык.
Вынэ а’ткэвма нытваӄэн: ёроранмыт каӈэгты вальыт.
Ок амын вай ынӄэн, ельой, моргынан люӈчимгъутэ мытынтыэн, — рыгыткома четлёвалӄылыргын иквъи Кабицкий.
Ытлён эмгынун ёрок айколяткынык вакъогъэ ынкъам чемгъоӈӈогъэ.
Ёорэлёна гэтаӈӈонэн ытлён ынкъам кэтъонэнат Тургеневын пыӈылтэлкэн руссильыт крестьянтэ.
Ынӄэн Тургеневым калеё книгаӄай ыныкы гэйытлин учителя Эйӈэсынэ еп ӄытур, миӈкыри ӄун Ёорэлёна нымэльэв гэплыткулин ӈыроӄав класс.
Учитель нивӄин, энмэн вай игыркинэт руссильыт крестьянтэ алваӈ вальыт.
Ынръам-ым вай школакэнак пэнъёлгынъёльык Кабицкийына, Ёорэлёна рай ӄынур ӄутти Тургеневын крестьянтэ нинэлкылӄинэт.
Аны ӈинӄэе нинэлгирэльуӈӄинэт ынӄэнат энэчгытэты вальыт о’равэтльат, тэӄырэвытрыӈык гыютльэт.
Вай ванэван милгэрэ, ванэван гынниӈӈытэ тэйӈэтыркыт, вай-ым ыргынан тэйӈэт нотасӄэпы нэнтыӈэвыркын!
Ыныкит вай титэ ытлён рэквэтгъэ танӈынотагты, ытлён вэтыӄун тыӈачьынтыӈавванвэты рэлӄытгъэ.
Ынан нэнакалевэтгавӄэн, энмэн Тургеневына тывъёта Герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн.
Ынкъам вай ӄынур ымы Ёорэлёна нинэлгэлӄин ынӄэн тыкэн, ӄынур вай ымы ынан лыги ӄыравытрылӄылыткэн.
Ванэван Ёорэлё ниничгытэтын техникагты, ипэ вай ынан ӄонпы чимгъуу нинэлгыӄин, миӈкыри вай о’равэтльата тэйӈэтык нэнаяаӄэн нутэсӄын.
Кабицкийына, Ёорэлёна рай ӄынур ӄутти Тургеневын крестьянтэ нинэлкылӄинэт.
Аны ӈинӄэе нинэлгирэльуӈӄинэт ынӄэнат энэчгытэты вальыт о’равэтльат, тэӄырэвытрыӈык гыютльэт.
Вай ванэван милгэрэ, ванэван гынниӈӈытэ тэйӈэтыркыт, вай-ым ыргынан тэйӈэт нотасӄэпы нэнтыӈэвыркын!
Ыныкит вай титэ ытлён рэквэтгъэ танӈынотагты, ытлён вэтыӄун тыӈачьынтыӈавванвэты рэлӄытгъэ.
Ынан нэнакалевэтгавӄэн, энмэн Тургеневына тывъёта Герасимына тыляма тыӈачьынтыӈавлыко нинэлгэлӄин тыӈаплыткоӄравытрыткэн.
Ынкъам вай ӄынур ымы Ёорэлёна нинэлгэлӄин ынӄэн тыкэн, ӄынур вай ымы ынан лыги ӄыравытрылӄылыткэн.
Ванэван Ёорэлё ниничгытэтын техникагты, ипэ вай ынан ӄонпы чимгъуу нинэлгыӄин, миӈкыри вай о’равэтльата тэйӈэтык нэнаяаӄэн нутэсӄын.
Ёорэлёна энмэч нымкыче пыӈылтэлыйго нинэнтыӄин Кабицкий, вачаӄ-ым ынӄэйына ымы ръэнут а’ӄатвыӈ.
Руссильын поляк Стефан Кабицкий еп ӈиныльу рай ӄынур кыкватвъай анӈэнкытыйга ганлыплятлен Сибирык нэкъаяӈӄачагты.
Янор чит ынан гэлӄырирлин вагыргын манэпылвынтырэрынвык, ынӄо элгарӈыттыльо гитлин, омкыеквэ гамэлгарма нычейвыткуӄин.
Ӄол итгъи Анюйярмаркагты ӄытгъи, льунин ынкы ӄол лыгъоравэтльаӈавысӄат, матанэн, нымытваӈӈоэ Лыгъоравэтльанотак.
Вай ӈутку ымы ынпэквъи.
Ытлён киткит тэплеӈӈык ныгъюлӄин, тараӈык ынкъам лымӈэ вай рэӄык, вачаӄ ӄыравытрылӄылынӈаквыргын ынан Ёорэлёмэл лыги.
Люрэӄ-ым ымы а’ӄаӈ.
Гитэплыткук Кабицкий, Ёорэлё чемгъотвагты ыныкы, аӄочеткынка вальэты иквъи: Мэй, Степан.
Мэй, Степан!
Ӄэйвэ алмаз рылейвыгъэн?
Евъев, аны ӈинӄэйӄэй, инэнкимэвкэ.
Вай, тумгот, ӄэргычьын ӄымтэк мынтэйкын.
Эвыр ынкы йичьэмиттумгыт чичеквъэт — а’м, ынӄэн ӄэглынангэт.
Ёрокэн ӄымтэн вэтгыры вальын.
Кабицкий ӄотычгатгъэ, ӄымэк левтэ рыйинин ӄымтэн.
Ынан рыгымляннэн ӄымтагты ӄэргычьоттот.
Ынӄоры школамэлӄая тэнмычьыкаленэн ӄэргычьылӄылен патгыргывакаӈын.
Мигчир ӄитпэквъи.
Унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын.
Кабицкийына чоттагнык нинэчвиӄин ӄэргычьын, нынанъомравӄэн замазката ӄэргычьоттык.
Ёорэлё-ым ныкытгынтатыльатӄэн лымынкырилы, выёльо нитӄин — тэминӈинэӈэт нинэйылӄинэт.
Чоттагнык ынан нэнатвыӄэн Кабицкийына ынкъам ытльагты Унпэӈэрын тайкыё; ынаальэты-ым пэлӄынтэтык нэнатвыӄэн, рай миӈкыри нымигчирэтӄин Кабицкий.
Лыгэн нылгиӄитпыльэтӄин ытлён апаӈъэвӈытока.
ӄотычгатгъэ, ӄымэк левтэ рыйинин ӄымтэн.
Ынан рыгымляннэн ӄымтагты ӄэргычьоттот.
Ынӄоры школамэлӄая тэнмычьыкаленэн ӄэргычьылӄылен патгыргывакаӈын.
Мигчир ӄитпэквъи.
Унпэӈэр ӄутгъи вакъосӄыёлгыткынэты ынкъам ӄымтэк тайкыӈӈонэн патгыргын.
Кабицкийына чоттагнык нинэчвиӄин ӄэргычьын, нынанъомравӄэн замазката ӄэргычьоттык.
Ёорэлё-ым ныкытгынтатыльатӄэн лымынкырилы, выёльо нитӄин — тэминӈинэӈэт нинэйылӄинэт.
Чоттагнык ынан нэнатвыӄэн Кабицкийына ынкъам ытльагты Унпэӈэрын тайкыё; ынаальэты-ым пэлӄынтэтык нэнатвыӄэн, рай миӈкыри нымигчирэтӄин Кабицкий.
Лыгэн нылгиӄитпыльэтӄин ытлён апаӈъэвӈытока.
Гэмалӄот кэливытгыр вай гачвэптыма галяк мэгчерагынвэпы рагтыгъэ.
Энмэч ымыльо гэплыткулин.
Ытлён нэнъатчаӄэн тумгэ — ынпыльэ учителя Всеволод Ильичынэ.
Нутэӈэвытынэ нэнанчайпаватӄэн учитель гакавкавпанма.
Ынӄэнат кавкавпаттэ гапатленат мэмылмытӄык.
Всеволод Ильичынэ аны тэӈу нинэлгыӄинэт ынӄэнат кавкавпаттэ, лымӈэ-ым вай Нутэӈэвытынэ нылгэнычачьав нэнапатӄэнат.
Унпэӈэр ытри Всеволод Ильич нывэтгавӄэнат.
Ыргынан ымнотакэн вагыргын нытвыӄэн.
Учитель нымынгынэлёльатӄэн.
Ӄачакэната мынга ынан нинэнрыӄин кавкавпат, ӄачакэната-ым ӄол нинэнтыӄинэт эвилюкитинлылет нинэгтыӄинэт, вачаӄ ынӄоры нэмэ нэнайпатӄэнат еӄаткынык.
Ёорэлё вайманатэты авъеткынка нытваӄэн.
Ытлён рыпэт аӄалкылыӈ нынъэлӄин, ыныкит ныетӄин учитель.
Вытку ӄэтыӈоръок, Ёорэлё Всеволод Ильичынэ рэрэгъючечӈыгъэ.
Всеволод Ильич амынпыклассык нинэныгйивэтӄин.
Ынпыклассык кэлиткульыт нивӄинэт, энмэн математикакэн инэныгйивэтыльын нылгинывичыӄин.
Ынӄэната вай, ӄэйвитык Гэмалӄотына ярак ытлён нылгинунтымъэв нытваӄэн, вэнлыги Ёорэлё нымачлеӈкамаграӄэн.
Ӄол нитӄин нэмыӄэй ныравэтгавӈыӄэн майӈыянвык рээн, йыкыргын нинэнвэнтэтӄин ынкъам эвыр ынкы рэӄын ивкэ, нинэйпыӄин чама ӈот нылгэчелгыльовӄэн вэлётагнэты.
Ӄэтэв вай, ванэван микынэ ынӄэн ныльунин.
Всеволод Ильич ытри Гэмалӄот тэленъеп нытумгыльэтӄинэт.
Ӄоо вай аӄатвыӈ ипэ иам ытри тумгу нъэлгъэт.
Вачаӄ-ым ыныкит эльувылгыткукэ ытри норатваӄэнат, ынръам вай нэмӈолыӈоӄэнат.
Наӄам вэтгаво тэӈимыръэнут нылгыӄин, мыкыӈ-ым авъеткынка нытваӄэнат.
Лыгэн ынӈин чеэкэй нывакъотваӄэнат, нытааӄоӄэнат, ытръэч кытӄонача нывэтгавӄэнат.
Вачаӄ вэнлыги ныпаӈъэвӈытоӄэнат.
Вай ынӈин нэквэтӄинэт, ӄынур ӈот ӄонпы ыргынан рай ръэнут лыгэтаӈычьыгыргын вэтгаво гэлгылин ынкъам чеэкэй рай ръэнут ганръачӈытовлен.
Рэсӄивык, Гэмалӄотына мынгаймэннэн рэмкыльын ынкъам столык ӄача вакъогъэ.
Титэ рэквэтгъэ?
Субботак.
Понедельникык энмэч Въэӈык трэпкиргъэ.
Ынӄоры-ым риӈэнэӈэтэ.
Всеволод Ильич паӈъэвӈытонвы Крымкэна санаториягты нынӈивыӄин.
Аны колё ораръэт раяагнэн Лыгъоравэтльанотайпы Крымтагнэты!
Мачмыӈапчегты Гэмалӄотына ивнин: Аны, Севалот, палӄынтатръэт антыяатка.
Ӄымэл-ым вай крымтэрка нараномаквыт ынкъам вай пэлӄынтэтык ръэнӄэтгъэ: Вынэ ӄырым,— тэнӈыткугъи Всеволод Ильич.
Вай ӈутку ӈаргынэн нытэӈӄин, наройвыӄэн.
Вай ӈутку тэнъеп мэӈин гытлёта эвъикэ.
Ёорэлёна нэналгэрагтоӈӄэн калеёчгычыкойпы нутэкэликэл, ынкы нинэрэльуӈӄин Крымтапӄаеквэн, вай нъатвынэн виноградынтыӈаквыргын.
Ынан нэмэ чит рывэнтэннин йыкыр-гын, ӄынур мэмлычыкойпы йытоо ыннээн ынкъам нэмэ, ӄынур ынӄэн ыннээн, таӈаӄочеткынка эйпынин йыкыргын.
Ы’мто, гынин тайкыё, Унпэӈэр?
Лыгэн ымыльо эккэргин тайкыё тэӈыльу нинэлгыӄин.
Вай ымы вэчьым гымнин койӈын наратаӈылынтоолгыгӈын.
Ӄэйвэ?
Вай ривӈыт.
Энмэн, иӈӄун рэлку авнанлынтока нитыркын.
Ильичынэ, кыпчытковты пэнъёлгык гыргоча йыпатытвальын пылвынтынлынтоолгын.
Лыгэн ымыльо эккэргин тайкыё тэӈыльу нинэлгыӄин.
Вай ымы вэчьым гымнин койӈын наратаӈылынтоолгыгӈын.
Ӄэйвэ?
Вай ривӈыт.
Энмэн, иӈӄун рэлку авнанлынтока нитыркын.
Ынан гитэсӄыченнин ӄъавал: ынкы чит инъэ ӄэргычьын нытваӄэн ынӄоры-ым иквъи: Вай аны, Севалот ыргынан лым нэчимгъун ӄэргычьын тэйкык.
Лыгэрак ӄэргычьын нэрэтэйкыӈыркын.
Ынӈатал таӈычьыгыргын нэчимгъуэн!
Ынӈин ивыплыткук аны лыгэчелгыльоквъэ ынкъам лыгэӄылпэ, ӄынур мэмыл ванвычыковты, рэсӄычетгъи ралковты.
Ытръэч эплегкикыет вытрэтысӄычетгъэт.
Аны вай ынӄэн колё пагчеӈгыргын!
Ӈан торанымытваркын Чукоткак, вачаӄ ӄэргычьыльыт лыгэрат ванэван ымы мывалёмынат.
Ынан рырыткунинэт кыелпынитти, пычегтывагъэ ынкъам Ёорэлёна рээн рэгъи ралковты.
Чоттагнык ымыльо авъеткынка ныпалёмтэлӄэнат.
Кытэӄэй ралкойпы таӈаӄочеткынка, рыпэт вай Унпэӈэр мачкапчачаквъэ.
Кэтэм ынкы ӄолентогъэ Всеволод Ильич: Э’ми ынръам ынӄэн мэркычгыргыт тинлылет?
Кита ӄылӄырир ӈутку Ёорэлёй.
Вай рама тынэрэтынэт.
Ы’мто?
А’мын вэлынкыӄунэйгыт.
Кытэӄэй вак, таӈалваӈ ӄолентогъэ Всеволод Ильич: Ынӈатал-ым йыӄӄай-ым!
Лыгэн ӄун вай!
Кабицкий винрэтгъи?
Ынӈатал вэлынкыӄун Степан Андреевич.
Ынӈатал-ым нытэӈтури!
Унпэӈэр капчачатык паагъэ.
Ынан коргэты гитэнин ытлыгын.
Вачаӄ-ым ынпыначга нинэлгигитэйвыӄин рымъянвыкэн пэтычыӈатгыргын ынкъам таӈванэван ныгитэнин экык.
Учитель ӈытогъэ чоттагнэты, йымнэнат плекыт ынкъам нэмэ таӈычьатэты иквъи: Ынӈатал-ым нытэӈӄин тэйкыткы, тумгот!
Амын-ым, Гэмалӄот вай гыт игыр ӄэргычьыльэгыт — игыр-ым ытръэч тъэркин тайкыёлӄыл: танӈыпэнъёлгын тайкыёлӄыл, рэнмыт, уттыӄымтэн.
Ынкъам вай таӈоттыран ратвагъа.
Вынэ ынӄэн еп ыяа, — матэватэты иквъи Гэмалӄот.
Ӄэйвэ-ым ӄэглынангэт ыяа?
Вамчена, рай Эйӈэс ивнин, энмэн вай морыкы мытлыӈэн оттырат нэрэрэнӈынэт.
Энмэн рай калепыӈыл гэпкитлин.
Ыннэн оттыран калеткорагты, учителеты, ӈыраӄ-ым колхозыльэты.
Ӄэглынангэт?
Ӄэглынангэт, Севалот, ӄэглынангэт.
Ымыльэты ройыръын — Нутэӈэвыт, Унпэӈ эр ынкъам ымы винвэӄэй у’рэвыльын Ёорэлё — таӈымыльо таӈычьатэты вэтгавыльэты ныпалёмтэлӄэнат.
Вай ынӄэн ванэван ырыкы Гэмалӄотына нытвынэн.
Ӄэйвитык-ым вай колхозык тэленъеп оттырат нытвыӄэнат, ынръам энмэн вай энмэч нэрэтыркынэт, ыргынан ынӄэн тэӈвытку навалёмын.
Ынӄэн ӄэглынангэт, мытлыӈэн оттырат морыкагты нэрэрэнӈынэт, — нивӄин Гэмалӄот.
Вамчена кэлинӈивэт гэпкитлин, правленияма калевэтгавнэн морыкагты.
Ытръэч ынӄэн епэчгин ыяа.
Ӈан-ым Сергей Лазо нынныльэты колхозеты еп пытӄыкытур ӈыроӄ оттырат нэнатватынат.
Э’митри-ым ынӄэнат ярат?
Въэӈык пыкиргъи пароход ынкъам ынкы нывилгъи: навигация пылыткугъи.
Ынӄэнат-ым ярат Въэӈык нэтэйкынэт.
Игыр-ым лазольэты ӄутти ярат нэнатватынат.
Правительствота-ым вай мури имырэӄык нэвинрэтыркынимык.
Ымы вай уттэ налпынрыркынэмык, ымы чинит ривлыркынинэт ынӄэнат уттыт ӈанӄо.
Советкэна властя тэгъеӈу лыӈыркынин, иӈӄун лыгъоравэтльат нымэльэв, ӄультурамэл, лыгэн советъоравэтльамэл нъынымытваркынат.
Ынан элеръук лазовыльык ярат нэрэныпкирэнӈынэт.
ынӄэнат уттыт ӈанӄо.
Советкэна властя тэгъеӈу лыӈыркынин, иӈӄун лыгъоравэтльат нымэльэв, ӄультурамэл, лыгэн советъоравэтльамэл нъынымытваркынат.
Ынан элеръук лазовыльык ярат нэрэныпкирэнӈынэт.
Ырыкы, вэчьым ӄэглынангэт ярат нэрэрэнӈынэт, мури-ым виин мытръатчаа.
Вэчьым-ым ымы рай епэчгин мурык яралӄылтэ уттыт энӈэкэ.
Гэмалӄотына лыгэлнин: эккэт ванэван ныгэргэтынэт ынык вэтгавгыпы ынкъам катам ырыкагты иквъи: Ытръэч ӈот мури ынӄэнагты оттырагты аӄамычвынатыӈ.
Ынӄэнат оттырат ӄырым правленияльэты, ипэ-ым ынантаӈычьэты колхозыльэты йыльёлӄылтэ.
Ынкы эвыр янотӄъогъэ Нутэӈэвыт: Ӄаӄа вай!
Мэӈин-ым мурык колхозык Унпэӈэрынэ таӈыӈ мигчирэтыркын?
Мачынан ынкы ӄытлильын Кэӈъири оттырак нынымытваркын!
А’мын вай Гэмалӄот а’ткэвма вагъэ!
Унпэӈэрынэ комсомолбригадак тэленъеп челгылевалытконаӈ нытваӄэн, ытри рыпэт ымы Комсомольская правдак гэкэлилинэт.
Ынръам-ым иам ынӈин ныӄитпъэв Нутэӈэвытынэ оттыран тывыркынэн?
Эты ӈан ытлён нэмыӄэй лыгэрайпы раялгынӈыркын?
Омакатгырга ынӄэн ратвыгнэн.
Лыгэн-ым варата тывыгъет.
Унпэӈэр-ым вынэ еп ныӈинӄин.
Ымы уйӈыльин аройыръыкыльэн.
Аны тумгытум тэнръэчетгъи, ынкъам ынӄэната Всеволод Ильич рэмыннуӈгъи.
Гыт-ым микигыт?
Ӄырымэнайгыт ытлыгэгыт?
Нутэӈэвыт — ытльа, Ёорэлё ытленъюӄэй.
Вай-ым ынӄэн ройыръын.
Лымэвыр вэтыӄун ӈавтыӈыльылӄыл?
Вынэ ынӄэн вэчьым ӄырым нуръэв а’тчаёлӄыл.
Гымнан тэленъеп тыльуркын: миӈкы Тыӈэӈы — ынкы Унпэӈэр, миӈкы Унпэӈэр — ынкы Тыӈэӈы.
Ӄэйвэ ынӈин?
Ымыльо гымнан тытэнльуркын.
Вай эвилюкитинлылетэ.
Аны гыт, Унпэӈэр, ынӈэ игыпэткэ.
Тыӈэӈы тэӈӈэвысӄэт.
Иам игыпэркын?
Гэмалӄот лыгэкоргаквъэ, иӈӄун элвэльин вэтгаво налгыӈӈоан.
Ытлён нычимгъуӄин, энмэн вай чиӄӄырым ытлён оттырата ы’нылпынрын.
Ӄэйвитык-ым ынӈин танчемгоӈ нытваӄэн.
Ытръэч ынӄэн ванэван ныратвыгнэн яральэты.
Вай-ым правленияма таӈамынын энӄэтгъи, иӈӄун тывэк оттырат.
Ок а’мын-ым ынӄэн игыр опопы авнатвыка!
Ыныкит вай наратайвыӈыӈоӈынат оттырат, ивкэ ӈан ытлён авнатвыка ы’нынтыгъэн.
Ытръэч вай ынӄэнагты аӄамычвынатыӈ, вэнлыги Унпэӈэр наратвыӈын.
Ынкы-ым вай правленията наракэтъоӈын э’нӄэтыльын оттыратывак.
Ынкъам ӄэглынангэт наракэтъоӈын!
Иам-ым, ӄэглын, рыялгытавъёлӄыл лыгэрагты эймысӄэтыльын ынпыначгын, ынӈэ вай колхозникымкын тэленъеп тэгъеӈыркыт оттырагты ялгытык?
А’мын вай ёргынпыначгын!
Гыт вай тымӈалголяӄ миӈкы рэвъиэ, эккэт-ым.
Игыр вай гынык курэ лыгэрак рапэлянӈыты Мачыргынан вэлер ӄэргычьыӄая нувичвэтыркынэтэ Мачыргынан эвыр вэлер рэръэӈыркыт, ынӈин нитыркынэтэ Ӄырым мынкимэвыркынэтэ Вай эвилюкитинлылетэ.
Аны гыт, Унпэӈэр, ынӈэ игыпэткэ.
Тыӈэӈы тэӈӈэвысӄэт.
Иам игыпэркын?
Гэмалӄот лыгэкоргаквъэ, иӈӄун элвэльин вэтгаво налгыӈӈоан.
Ытлён нычимгъуӄин, энмэн вай чиӄӄырым ытлён оттырата ы’нылпынрын.
Ӄэйвитык-ым ынӈин танчемгоӈ нытваӄэн.
Ытръэч ынӄэн ванэван ныратвыгнэн яральэты.
Вай-ым правленияма таӈамынын энӄэтгъи, иӈӄун тывэк оттырат.
Ок а’мын-ым ынӄэн игыр опопы авнатвыка!
Ыныкит вай наратайвыӈыӈоӈынат оттырат, ивкэ ӈан ытлён авнатвыка ы’нынтыгъэн.
Ытръэч вай ынӄэнагты аӄамычвынатыӈ, вэнлыги Унпэӈэр наратвыӈын.
Ынкы-ым вай правленията наракэтъоӈын э’нӄэтыльын оттыратывак.
Ынкъам ӄэглынангэт наракэтъоӈын!
Иам-ым, ӄэглын, рыялгытавъёлӄыл лыгэрагты эймысӄэтыльын ынпыначгын, ынӈэ вай колхозникымкын тэленъеп тэгъеӈыркыт оттырагты ялгытык?
А’мын вай ёргынпыначгын!
Гыт вай тымӈалголяӄ миӈкы рэвъиэ, эккэт-ым.
Игыр вай гынык курэ лыгэрак рапэлянӈыты Мачыргынан вэлер ӄэргычьыӄая нувичвэтыркынэтэ Мачыргынан эвыр вэлер рэръэӈыркыт, ынӈин нитыркынэтэ Ӄырым мынкимэвыркынэтэ Ынӈин, атвыка чимгъут, Гэмалӄотына нэнапалёмтэлӄэн Всеволод Ильич, танӈавэты нэнамӈылёӄэн Унпэӈэр, ӄэйвэ Тыӈэӈэнэ лыги ынин матальылӄылен вичычимгъун.
Вай ынӈин чемгъовты ытлён йылӄэтгъи эквэтннэӈу рэмкыльын.
Унпэӈэр еп инъэ мэгчерынвэты ӄытгъи, Ёорэлё — калеткорагты.
Гэмалӄот рэгъи ралковты.
Ынкы Нутэӈэвыт ныӈоймалеӄэн.
Ынпыначгын эймэквъи ӄэргычьыӄаеты, тэйылигнин ӄэргычьоттот, мыркопаконэн ӄэргычьын, виврэльэтгъи.
Како ӄэвъягыргын.
Нутэӈэвытынэ рулвынин кэгрил ӄэргычьыгэӈкы — ыннанвакаӈынвык, ӄолевакаӈынвык.
Вынэ ванэван ныгтыйгатын, гъомрытайкылен.
Аны ванэван ынӄэн мытвыан.
Ванэван кытыйгэпы ӄэвъягыргын, ипэ ӄэргэпы.
Ээккин ӄэргыӄэр матчетлёльын, номӄэн, рэлку нытэӈӄин.
Ӈотӄэн-ым нилгыӄин.
Ӄынур ӈаргынкэн.
Мачынан, — эмӄэлелвынэ иквъи Нутэӈэвыт, — ынан рэкэквъэ.
номӄэн, рэлку нытэӈӄин.
Ӈотӄэн-ым нилгыӄин.
Ӄынур ӈаргынкэн.
Мачынан, — эмӄэлелвынэ иквъи Нутэӈэвыт, — ынан рэкэквъэ.
Мури-ым мачморгынан, ымы вай ӈаргынойпы аӄальоӈ.
Вэчьым ынпыначга ӄырым ы’нльуэн.
Мури-ым вай, ынпыначгыморэ, мыкыӈ эвтылягты нытлеммури.
Наӄам-ым ытлён вэнлыги апаака гырголягты ӄэргычьыӄаеты нытлепӄин.
Ӄэйвэ, наравалёмӈын.
Вынэ мачынан, ӄырым ынӄэн ӈыркылё лынъёлӄыл.
Иам-ым ӈыркылё лынъёлӄыл?
Вынэ ипэ ӄырым!
Ӈэвъэнэ амратэвляӈа йытонэнат чоттагнэты айколят.
Игыр вай нылгэныгтамъав ӈоймалеркынэн рэлкун.
Гэмалӄот гыролмакы лылепыткугъи.
Энъыӄэргавъё ымыльо таӈалваӈ ныпэраӄэн.
Сталинын портрет, йыльё Гэмалӄотына капитана, нэмыӄэй эргыӈ, ӄэргыӈ нъэлгъи.
Гэмалӄотына рывайӈаннэн ээк.
Ынръам вай тэмпэнинэмил ныӄэргатӄэн.
Ынӈатал-ым аагӄэргыкэн ӄэргыӄэр чегролыӈ энъыӄэргык!
Иныкит вай игыр Гэмалӄот нанъымӈылёан: ы’мто миӈкыри ӄэргычьыӄай, а’мын вай чамъам нъатвынэн.
Ынӄэн ынан еп гэмо.
Вай малтаӈыӈ нъэлгъи рэлку, наӄам малакавкэгтыӈ.
Ытлён вынынтатгъэ ынкъам лылепгъи ӄэргычьэты.
Галясӄычатгъэ элгыйъаяӄ.
Мэрынрэ тагъэ йъытъулӄэй.
Ӄэтыӈокытыйга нымръэтъеквэ нэнанлыплятӄэнат чемыръот.
Ӈинӄэе ныпириӄинэт, увичвинэӈу нылгыӄинэт.
Ымы вай Ёорэлё, ынӈэ энмэч мытлыӈӄавклассык ныкэлиткуӄин нэмыӄэй нылгигичивэтӄин.
Чемыръот нивлыӄинэт, ӄутти вай ӄынур четлёлентат, окванавыткэльыт.
Ёорэлёна ынӄэната лентата илгэннин тумгытум, ӄынур ръарӄы тэйкынин, ынкъам ӈирэргэри ӈинӄэгти йъэчычегъэт нымръэтъеквэ: Ёорэлё — гэкэӈыльын, тумгытум-ым ӄораӈы.
вай ӄынур четлёлентат, окванавыткэльыт.
Ёорэлёна ынӄэната лентата илгэннин тумгытум, ӄынур ръарӄы тэйкынин, ынкъам ӈирэргэри ӈинӄэгти йъэчычегъэт нымръэтъеквэ: Ёорэлё — гэкэӈыльын, тумгытум-ым ӄораӈы.
Нымнымык мытлыӈэн тороттырат ныянрапэраӄэнат лыгэрамкылыко.
Ӈэраноттырак энмэч нынымытваӄэнат, ӄутти-ым ныплыткуӄинэт.
Вай ынӄо кытыйга нэнанлыплятӄэнат чемыръолентат.
Мигчир ныӄитпыльэтӄин.
Ӄолеракэн чывипыт рэсӄын энмэч гэрэтэмэтлин.
Ынкаткынык Унпэӈэрынэ бригадайпы а’ачека нынчымӄытурэвӄин толь.
Ярачыко Кабицкийына ынкъам лым ӈирэргэри ӈинӈэвысӄэтӄэе ныймэӄэнат ӄэргычьоттыт.
Ёорэлё ынкъам ынин ӄораӈы амрапаӈъэвӈытоӈа нывилгъэт.
Ыргынан тыляма о’птытъар толытъолтэ нэймитынэт.
Ёорэлё эймэквъи ӄэргычьэты ынкъам пынлёнэн Кабицкий: Степан, вай ӈотӄэн ръэгынникин нэлгын?
Ынӄэн, ельой, ӄырымэн нэлгын, — ярачыкойпы иквъи Кабицкий.
Вай-ым рэӄэ ынӄэн толь нытэйкыӄин гымнан таӈгэмо.
Ӄырым мытэмъюнтык.
Опопы учитель ӄымӈылёгыткы.
Вай-ым!
Ынӄэн вай ӄынур ӄикэлитъул — картон.
Ынан кита эргатык Валентина Ивановна мынымӈылёгъан.
Ёорэлё мэчгэргэтгъи.
Ынан таагнэн тъаетчак толь ынкъам иквъи: О’мрыкыльэн.
Нотгытъаетчаӄэн.
Опопы вай рэпалга.
Вынэ этлы, — ӄолентогъэ Кабицкий.
Ӈотӄэн-ым вай ымы элеты, ымы ы’леты айылгыкыльэн.
Ынӄэн вай о’птытъача рэтгивиэ.
Ӄырым нычимэтын — микынэ-ым расӄыткынык нынчимэвнин?
Эченур таӈъылӄапъёлӄыл.
Ӈотӄоры матъяал пылыткооттырачыко игыр нынымытваӄэн гаройыръыма Гэмалӄот.
Ытлён ӄэргычьык ӄача ръавкываннаткынык нывакъотваӄэн (кыванналгын ӈанӄо лыгэрайпы гэрэтлин ынкъам ӈыранвакъосӄыёлгык рээн яракэмэттъо нитӄин).
Ынык ӄача игыр вытку паӈъэвӈытонвэпы турыпкирыльын нывакъотваӄэн Всеволод Ильич.
Ынпыначгыт мэрынрэ нывэтгавӄэнат, мыкыӈ авъеткынка нытваӄэнат, ныпалёмтэлӄэнат мачвантытытлепы увэройпы ӄочеткынатыльыт.
Рай ынкы пэнъёлгык ӄача ныӄитпыльэтӄинэт Нутэӈэвыт, Тыӈэӈы ынкъам ынин тумгытум Раиса — полярный станциякэн увильын.
Ипэ ныӄитпыльэтӄин Раиса, Нутэӈэвыт ынкъам ынин ӈавматальылӄыл виин еп нытлепӄинэт, нывинрэтӄинэт: вынэ ӈотӄэн челгыквыпэнъёлгын ӄырымэн тымӈэпэнъёлгын.
Вай ӈутку эвычапатгыргын, духовкы, ӈирэӄ амалваӈ мэйӈэльыт патгыргыт, ӈылынтоолгын вэты лыги лынъёлӄыл — титэ айпыёлӄыл, титэ-ым рывантатъёлӄыл.
Вачаӄ-ым вай ӈотэнпэнъёлгык алваӈ вальын роолӄыл таӈыпатыӈ.
Раисана игыр ынӄэн ранкалыровӈынэн.
гэрэтлин ынкъам ӈыранвакъосӄыёлгык рээн яракэмэттъо нитӄин).
Ынык ӄача игыр вытку паӈъэвӈытонвэпы турыпкирыльын нывакъотваӄэн Всеволод Ильич.
Ынпыначгыт мэрынрэ нывэтгавӄэнат, мыкыӈ авъеткынка нытваӄэнат, ныпалёмтэлӄэнат мачвантытытлепы увэройпы ӄочеткынатыльыт.
Рай ынкы пэнъёлгык ӄача ныӄитпыльэтӄинэт Нутэӈэвыт, Тыӈэӈы ынкъам ынин тумгытум Раиса — полярный станциякэн увильын.
Ипэ ныӄитпыльэтӄин Раиса, Нутэӈэвыт ынкъам ынин ӈавматальылӄыл виин еп нытлепӄинэт, нывинрэтӄинэт: вынэ ӈотӄэн челгыквыпэнъёлгын ӄырымэн тымӈэпэнъёлгын.
Вай ӈутку эвычапатгыргын, духовкы, ӈирэӄ амалваӈ мэйӈэльыт патгыргыт, ӈылынтоолгын вэты лыги лынъёлӄыл — титэ айпыёлӄыл, титэ-ым рывантатъёлӄыл.
Вачаӄ-ым вай ӈотэнпэнъёлгык алваӈ вальын роолӄыл таӈыпатыӈ.
Раисана игыр ынӄэн ранкалыровӈынэн.
пароход Лазо нынныльык колхозык ӄача нывилгъи, йыпэнинэт ынкы пэляёк кытур Въэӈык пууръу ӈыроӄ оттырат, ынӄоры-ым ымы колхозеты Эргыръовты рыпкирэннинэт.
Мытлыӈэн оттырат таӈыннаны вальыт: ымы уттыт, челгыквыт, толь, лыгэн таӈымыльо яаёлӄылтэ, рыпэт ымы ӄэргычьоттыт.
Ымыльоомаканма Гэмальӄот мачынанъыттъыёл гатвылен.
Ынкъам вай микынэ ымы лёӈкэтъота рыннин, миӈкыри ӈан титэ правленияма Гэмальӄотына гатвыленат оттырат.
Энмэч-ым председателя Вамчена тывнэн Унпэӈэрын бригадэн таӈмэгчератгыргын, миӈкыри тэӈвинрэтыркын колхозеты гытамыльын Гэмалӄот, миӈкыри ынан гыйипыркынин варатэн гаймычьын.
Лыгэн-ым ӄынур ӈан Гэмалӄотына тэӈмигчирэ танратыӈ ӈанӄо оттырат рытчынинэт.
Таӈымыльо колхозыльыт иквъэт, иӈӄун вай ӄол оттыран Гэмалӄотына нылгынин.
Всеволод Ильич ӄутгъи ынкъам мэрынрэ ралкоеквэ чайвыткоӈӈогъэ.
Этъоӄайӄын, рагтык Унпэӈэр ынкъам Ёорэлё ынкъам ымыльо столык ӄача вакъок, ынан ратвыгнэн Черноморье, рэнльуӈэнӈынинэт фотографият, рэйылӈынинэт айвалгыпы ратъёт ӄэвийыръыт (игыр-ым ынӄэнат ӄъавалык и’нъэчыку нытваӄэнат).
Мэй, Гэмалӄот, — иквъи Всеволод Ильич, — гымнан-ым вай тэленъеп лыги нинэлгигым, вай вэтыӄун гыт таӈоттырак ранымытваа.
Аны вай-ым ванэван лыги.
Миӈкыри аны мытаӈытвын.
Ытлён нывилгъи, миӈкыри ӄун вэтгав нинэлгэлигым ынан математикак инэныгйивэтыльэ унмык атантэнмыкыльо нинэлгыӄин.
Вачаӄ лывавык льук таӈвэтгав, ытлён ӄэйыӄын вэтгавыӈоэ: восӄылыгэрак нынымытваан.
Ӄырым ӄонпы, ӄынур ръэгынник элвэтиӈэтэ ралковты нырэркыӈ.
Эвыр-ым миӈкы Сталин, ынкы вэтыӄун вагыргын эргыръэтэты рэнъэлы.
Ӄулимиӈкы ы’ттъыёл, миӈкы яачы, вэнлыги рэнъэлы.
Вынэ вэтыӄун.
Ытлён эймэквъи томгэты ынкъам лылепыткуи ӄэргычьэты.
Ымыльэты аӈӄаеквэн танльоӈ.
Ӈотӄоры аӈӄагыннэк танъёпатыӈ, мэчынкы энмыткынэты авнаёпатка.
Рэгитэнэӈэткуэ, рэльуӈын рыркы — эвыр ынкы ӄолералковты ӄыркыпчыткогэ.
Мэй Унпэӈэр, ӄъытвыткусӄикви!
Ынпыначгыт нытэнӈыткуӄинэт, коргэты нытчамыткаввылгыӄэнат.
Всеволод Ильич Ёорэлёна столӄайык ӄача вакъоэ ынкъам гэтаӈӈонэнат турыльыт мытлыӈӄавкласскэнат учебникыт, гитэнин столӄайык гыргоча йымэтвальын пэрафотография — журналгыпы йытъё: ынкы гэтэйкылин ӄол Москвакэн эквыярачгын.
Вай-ым ӈан, — иквъи Гэмалӄот, — гым вай лыгэрак вальэты ӄэргычьыӄаеты тыкэвык.
Вай ынӈэ нылгиныппылюӄинэӄэй, ыныкит ӈутку рытэнмык, тэтэпатгыргын.
Чама-ым ӄымтэк.
Ръэнут-ым ынӄо рэльуӈын?
Вытку вай ыныкит ръагатле рарэӈагаляа.
Вэнлыги аны тыкэвык, рыпэт вай йылык гыто нинэлгигым.
Мэкына-ым йылын?
Ытлён етгъи ынкъам йынаннэн корынвы ӄэргычьыӄай.
Вай гымык ярак трайпанӈыркын, нивӄин.
Вай торгынан вэнлыги ӄырым яаёлӄыл, вэнлыги тури пэтле оттырагты раялгынӈытык.
Вай гымнан ынӈин эвилкэ тыйылын.
Миӈкыри ӄун ытлён гымнин ратомгын, тумгытум.
Игыр ынӄэн ӄэргычьыӄай ынык ярак гайпатлен.
Гымык эккэтэ нэвинрэтын йыпатык.
Мэй, Севалот, гыт миӈкыри чимгъуркын: пэтле ымыльо лыгъоравэтльат оттырак ранымытваӈӈоӈыт?
Лыгипэтле, — мычвынатэты иквъи учитель.
Аны вай, Севалот, о’равэтльагты ӄэргычьын колё яаёлӄыл.
Вай гыт чимгъуркын лыги, вачаӄ-ым киткит гэмо, миӈкыри ӄун гыт еп титэ аӄэргычьыка анымытвака.
Миӈкыри-ым ынӄэн руссильымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынӈин яагты вальын лыгъоравэтльагты ӄэргычьын!
аӄэргычьыка анымытвака.
Миӈкыри-ым ынӄэн руссильымил тывык?
Светлота?
Ванэван.
Вэнлыги-ым игыр гынан чичевын.
Вай-ым ынӈин яагты вальын лыгъоравэтльагты ӄэргычьын!
Ынкы вулӄытвик ӈыток Гэмалӄотыргыпы, Всеволод Ильич мэрынрэ о’ракалеткорагты эквэтгъи.
Нымръэт энмэч тэӈэлейвыльыкэ чама таӈаӄочеткынка.
Всеволод Ильич тэгрэтгъи ръэтгыпы, катам аӈӄачормэты эймэквъи ынкъам палёмтэлыӈонэн эргыкыльэн, наӄам таӈапаакыльэн эйычгивыргыргын увпэральын ынкъам чыӄыльычгын ынык рыягнавкы норапэраӄэн Лыгъоравэтлаӈӄы.
Акватыӈок ярагты, учитель таалгылятгъэ.
Ынкы нэргыӄэргатӄэн Гэмалӄотын тотъяракэн ӄэргычьын.
Ынкъам ӄынур вай ынӄэната ӄэрга рырэмыннуӈэвнин учителен льулӄыл.
Ӄэргычьын!
С. Рочгыльыт.
Эйычгин катам гыткак ӄача иргъи, ритӄыевнинэт танӈыягыт, чыӄэпъэрыгъэ льолӄылеты.
Ынкъам вай ӄынур уйӈэ эйычгикэ — лыгэӄылпэ гынтэвпэлӄынтэтгъи аӈӄагты, ӄолеайычгэгэӈэты чыпъэтгъи, атчыгъэ.
Вынэ ӄырым ӄэнайъогэ, пограничникэгыт, ӄырым ӄэнайъогэ, ӄырым ӄинэльуги!
Сергеевына выльинтывэнэӈэтэ маленэн льулӄыл ынкъам нэмэ панэнаръэтъеквэ эквэтгъи.
Инэнывичвэвкэ, эйычгон, кэмаквыргэгыт.
Увлилилыльыт эйычгит таӈапаака ныралеӄэнат чыгайаӈӄачормэты.
Лыгэн таӈӄонпы, эмрынгиитэ.
Ыннанпэравыргырга нынтылевӄинэт выквыт кытчыгайыткыната.
Ынкы гыргоча яйвачьайӈаръовты ныриӈэмъетӄинэт йъаяӄыт, ӄол нитӄинэт нылгичивтылетӄинэт, ӄол нитӄинэт нылгиныйыӄъэв ныриӈэсӄычетӄинэт, ӄынур-ым вай найылгавӄэнат айычгэгты.
Ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат.
Ръэнутӄэгти ынӄэнат айылгыкыльэнаӄагтэ?
А’мын вай ӄытлыги ынӄэн пэкычьыт.
Манэгокканчелымгык пэгчаткоӈӈоэ илил.
Сергеев тыттэтгъи тынопыткынэты ынкъам лыгитэӈгитэнин айычгэткын.
Лыгэн вай лымынкыри нэлгыпэраӄэн.
ӄынур-ым вай найылгавӄэнат айычгэгты.
Ытръэч вай ръэпчиӄэӄэгти лявтынэлётковты таӈайылгавка катам айычгэткынык нывакъотваӄэнат.
Ръэнутӄэгти ынӄэнат айылгыкыльэнаӄагтэ?
А’мын вай ӄытлыги ынӄэн пэкычьыт.
Манэгокканчелымгык пэгчаткоӈӈоэ илил.
Сергеев тыттэтгъи тынопыткынэты ынкъам лыгитэӈгитэнин айычгэткын.
Лыгэн вай лымынкыри нэлгыпэраӄэн.
Вай вэчьым ныкэръовты ралгэйооръоа.
Вай-ым ымы игыр аӈӄак а’ӄаы’твыльатыӈ.
Ымыльо колхозкэн ы’твыт гынмыеп, гэмнуӈэтлинэт.
Ытръэч амынан Унпэӈэр гаӈэнбригадма епэчгин арагтыкыльэн.
Ӄэйвъэм вай Унпэӈэр арагтыкыльэн еп этэнйыръэткэ ы’твъэт.
Энмэч ӈирэӄэвыркын гивиркын ӈутку Сергеев, ынин ӈутку нымкыӄин тэӈтумгыт-лыгъоравэтльат.
Пытӄылым ӈиныльылыку.
Тымӈэтвама ытлён ымы ырык рээн нъытвыткуӄин.
Ынан энмэч нымэльэв лыги мыгйоо’льын э’рвытгыраӈӄаеквэн.
Нымкыӄин аӈӄаляйвыльыт ӈутку гараквачаленат.
Ӄэйвитык вай еп мыгъёойъэлгын энъэлкыльин, вай-ым ымы элек ӈутку колё ныгтайычгэръоӄэн.
Вай ӄыгитэ аныӄун эйычгиръуи аӈӄы!
Ныникъэетӄин, о’рарочгыӈӄачайпы ныгтыйгатӄэн.
Вынэ вай-ым вэнлыги Унпэӈэр гынмыеп эмнуӈэтыльылӄыл.
Игыр-ым ӄэйвитык ымы ы’твъэт нэрэтэнйыръэнӈын, вэнлыги ынпыначга нэръэйӈэчьивыӈын бригадир.
Сергеевына гитэнин аӈӄачормын.
Нымнымык энмэч ӄулимиӈкы гъорааканынлявленат: калеткорак — ынкы нынымытваӄэн ӈэнъучитель Эйӈэс, правленияк, колхозыльык ярак.
Мэтчымче ӈылетгъэт лымӈэ ӈыроӄ ӄэргыӄагтэ: ынӄэн погранзаставакэн ӄэргычьыт.
Мурыгнутэкин июлькэн ныкиритти урэкыльинэт чама ныӄэргыӄэнат.
Еп вай этэӈвусӄыръукэ энмэч нэргыръоӄэн.
Вай ынръам игыр гапылмыръолен, ынкъам ынӄэната эӄылпэ гутъэквъи.
Ынӄэната ярак энмэч о’раагнынляквъат.
Ӈаргын-ым панэна нытаӈӄэргатӄэн.
Ӄынур вай ванэван нывулӄытвин, ытръэч мэчтутъэквъи.
Мэӈин рай о’ранымгыпы нытэгрэтӄин.
Еп ыяайпы Сергеевына элкылнин ынпыначгын Атык.
Мэтэвраплыткотагнэпы, лыгэн вай айычгэръотагнэты, ынпыначгын мэлэмӄынкэливытгырык ныйопатӄэн аӈӄачормэты.
Еп уйӈэ?
Еп эвытрэткыльинэт.
Аны эпэгчиӈэткэ, атэй.
Ынан рээнӈыт.
А’ачекыт наройвыӄэнат.
Акувчемгъокыльэнат, эгъюлкыльинэт.
Ытръэч амынан ёргычьэтаройватгыргын.
Ӄоо.
Вынэ ӈан амаройвыльо, эгъюлкэ, таӈэвэнэӄляволё а’ӄанъалыӈ.
Унпэӈэр-ым лымынкы эргыпатыркын.
Ӄэйвитык-ым.
Ынпыначгын кытэӄэй выйитвыгъи, палёмтэлгъэ, ынӄо иквъи.
Ӄырымэн.
Тывэлёӄъоляк.
Вынэ ӄырым ынан ӄляволтэ ынӈин рыгыгаравъёлӄылтэ.
Ӄунэче правленияк ытлён нъэйӈэльэтын, ӈан-ым ынӈэ эргыпатыльын.
Мэчынкы ымы бригадайпы мытрэгтыӈын.
Вынэ вэчьым ӄырым ӄыгтыгыткы.
Кытэӄэй анӈэно рэлгыӈыткы, ынӄоръым ранпаавӈыткы.
Аны вай ытлён нуръэв анӈэно а’ӄалгыӈ вальын.
Вай-ым вэчьым ымы тури ӈиныльу вама унмык ванэван пылмаратгыргэты ӄычимгъутык.
Гым-ым вай ӈэнытвама — алваӈ вагыргын гатвален.
Амӈъота нъытвыткумури, гытъэтэ.
Ӈъогырга ванэван ы’нымӈылёмык, миӈкыри ӈаргынэн варкын, лыгэн ӄун вэнлыги нъытвыткумури.
Игыр-ым алваӈ вагыргын, торвагыргын, лыгъоравэтльан ӄырым раквачальылӄыл ы’твыткома: ванэван мэӈин нымнымык ныгытъэтын, ымыльо а’нӄавытваркыт.
Эвыр Унпэӈэрынэ чинит увик гыто элгыкэ, вэлер тумгыт, колхозъытвъат гыто нылгыркынин.
Ӄэйвэ?
Ӄэйвэ, — вэтгыры вагъэ Сергеев.
вай-ым гымнин Тылыӄ лымӈэнагъэ ынӄэйына ёргытвъэляволык.
Ыныкит-ым вай лыги нъэлгынин Унпэӈэрынэ ытлыгэ, миӈкыри вальо ынин экык рэмэйӈэты, ӄырым ынӈин нъэтэнынныгнин.
ытлыгэ, миӈкыри вальо ынин экык рэмэйӈэты, ӄырым ынӈин нъэтэнынныгнин.
Сергеевына энмэч лыги ръэнут ынӄэн лыгъоравэтльамэл Унпэӈэр.
Ок вынэ, ӄэглынангэт нытэӈӄин а’ачекэн нынны.
Ымы вай Сергеевына мачвалёмнэн аӈӄавыргыргылыко тылечьывыргыргын.
Ынан йыннин лымгылым, палёмтэлыӈоэ.
Гитэнэӈэткуи, вачаӄ аӈӄак нывытрэтӄинэт панэна амыргынан увэйычгит ынкъам элгыкытракыр.
Ынкъам чама эвыр ынкы ӄэргычьын гитэнэӈэкин иле нинэнитӄыевӄин.
Тэӈуйӈэ ръэнут эйычгилыку эвытрэтӄыльин, — иквъи Сергеев.
Вачаӄ вай эргыӈ ныпкирӄин выргыргын.
Энмэч аӈӄавыргыргык а’ӄанръалявыӈ.
Ынкъам вай таӈылгалыӈ: нымкыӄин тылечьыт нывыргыргэтӄинэт.
Мэӈӄо вай ӄутти тылечьыт, ынӈэ аӈӄак ытръэч Унпэӈэрын ы’твъэт.
Ок вай, вынэ люрэӄ риӈэнэӈэт?
Вынэ ӄырымэнат риӈэнэӈэт.
Сергеевына энмэч рай ръэнут эйычгилыку льунин.
Ытлён нэмэ гэтанаӈаткоӈӈоэ, кэгриле ӄэргычьыт элепы нэнагтаӄэнат.
Атыкына Сергеев аны ынӈин гэтаӈӈонэн, ӄынур вай ынык мачувпэральолӄылык ӄынур выйилгитэнэӈэк танльоӈ ымыльо Сергеевына льоо гитэнэӈэтэ.
Како вай, — мэрынрэ иквъи Сергеев.
Мургин ӄэйъытвъэт вай.
Лымӈэ рай нинъэмэтӄин лыгъитвъэт.
Ынкъам вай лымӈэ ӈирэӄ чинит нылеӄинэт, тылечьэ.
Ытръэч вай аны ръалыгъэтвычгыт.
Аны йъарат нылгинымэйыӈӄинэт.
Вай гымнан вытку тыльуркынэт.
Ӄыгитэ аныӄун, атэй, вай ӄэйвэ ынӈин вальыт лыгъитвыт лыгъоравэтльак нытваӄэнат?
Ынпыначга люӈэймитэ рыннин гитэнэӈ, ынан эмлылетэ энмэч льунинэт ы’твыӄэгти, ӄол итыльыт амэчатыльыт, ӄол итыльыт нэмэ вытрэтыльыт айычгэткынык — гэмгэвытрэтык тылеймэвтылельыт.
Вынэ ынӄэн ӄырымэнат лыгъоравэтльэн ы’твыт, — иквъи ынпыначгын.
Ынӄэн рочгыльыт.
Микынти?
Рочгыльыт.
Ынӈин вальыт лыгъитвыт амерыкальык: айванальык нытваӄэнат.
Унпэӈэрынэ вай рэмкыльыт рэтыркынинэт.
Сергеев милгэрыткуи энанӄэргавмъамэта.
Кыкватвыргыргатэты йынӄэргын гырголятгъэ ынкъам ымыльо гролмакы рыӄэргавнэн.
Рыпэт ынпыначгын гэмэччеӈыттэтлин, ынӄо-ым пагчеӈэты гэтаӈӈонэн гырголятыльын йынӄэргын.
Тылемэрынрэвэ итгъи ынӄоры-ым, вайӈыӈӈок, ытлён ӄэргатысӄычатгъэ, ынӄоры-ым ритлеръуи янрайынӄэрго.
Йынӄэргын нэльуэн ымы нымнымык, ымы погранзаставак ынкъам ӈэнку, аӈӄак — ӄайъытвыткынык ынкъам лыгъэтвыткынык.
Аплёратвака аӈӄачормын ӄулитэ йыръэтгъи, ӄынур энмыгэӈ йъаяӄа.
Ынаны’ттъыёл нымнымгыпы тэгрэтгъэт ӈинӄэгти, ынӄоры — майӈыянвыт.
Ытлыгыт ӈинъытвыткульин Унпэӈэрынэ бригадайпы кэтэм аӈӄачормык нылӄотытваӄэнат, пограничникык ӄача, етыльык заставайпы.
Ванэван мэӈин ымы нывичетын элеты ынкъам эпъэрыткольэты айычгэгты.
Ынӈин айычгэнма ныгтыӄэн амноӈатгыргын: лыгэн-ым вай ӄантаквык таӈэрыӈ.
Вачаӄ-ым вай ымы ӄэйъытвык, ымы лыгъитвык — о’равэтльат ы’твыльэнлиткульыт, ӄынур гатле рилнилюльын.
Ытри нылгэнымльав нъатчаӄэнат чевтайычгэгты, ынӄоры-ым чевтайычгэнма ныӄивримпэӄинэт.
Вай-ым ытри энмэч эмнуӈкы.
Вай-ым игыр танльоӈ — комсомолбригадыльыт таӈымыльо нымэлӄинэт.
Эвыр ынкы ымыльорык нагэтайвыӈӈонат рэмкыльыт.
Айванальыт мачегыпатэты нылӄотытваӄэнат, ырык авэръэпы нытилиӄин мимыл.
Ыргынан ныяаӄэнат амалваӈ пэральыт ӄэргоппаӈкат.
Лыгэяагты вальыт ынӄэнат уппэӈкэт аӄагнэнма игыр лыгэтанӈавэты ныпэраӄэнат.
Погранзаставакэната эрмэтэ нэнанвэтгаатӄэн топыльын, мэчынпыльын айванальын.
Ынык катам еӄачьомыткынык тинлылет: мраӈӄачкэн ӄэргычьын гачгатлен, ӈачгыӈӄачкэн-ым гантымӈэвлен.
Вэчь-ым вай ынӄэн ы’твыкин этын.
Ӈыпэнэӈу ытлён ы’ттъыюлетгъи ынкъам иквъи, энмэн вай ынан ранвэтгаанӈыркынэн руссильин этын.
Ынӄэн айванальын ынӈин нытопъав гатвален, рыпэт вай ыныкит льулӄыл эгитэкэ рытык ӄынур ӈирэӄ о’равэтльат гэрэлинэт манэгкэрчыковты.
этын.
Ынӄэн айванальын ынӈин нытопъав гатвален, рыпэт вай ыныкит льулӄыл эгитэкэ рытык ӄынур ӈирэӄ о’равэтльат гэрэлинэт манэгкэрчыковты.
Йилыльу нитӄин инэныгйивэтыльын Эйӈэс.
Янор ытлён ныйилыльэтӄин руссильэ айванальэты, наӄам вай ӄытлыги пыкитльэт мэчынкы нылыгэвэтгавӄэнат.
Мачымыльорык-ым айванальа лыги лыгэвэтгав.
Пыкитльэт ныромавӈыӄэнат: ныркыпчыткоӄэнат рэлпэпы, мачвэйпы.
Вачаӄ вай вэнлыги нытаӈпалёмтэлӄэнат вэтгавыльыт ы’твыкин этын ынкъам советкэн офицер.
Ытръэч вай ӄол айванальын — мъыӄопӄынпыначгыӄай таӈванэван ныпалёмтэлын вэтгавыльэты.
Ытлён илюкэ нылӄотытваӄэн ынкъам вай таӈӄонпы Атык нинэгитэйвыӄин.
Ытлён нытлепӄин ынӈин таӈапаака, ынкъам вай ӄынвэрлылет ыргин рырынгииквъэт.
Атыкына вай лыги ынӄэнат лылет, о’раыныкы лылепыльыт оппаӈкагэӈгыпы.
Ынръам-ым вай миӈкы ытри нинэльуӄинэт?
Ынкъам вай люур эминичгытэтэ ӄолентогъэ.
Какомэй!
Какомэй!
Ӄэйвэ ынӄэн гыт, Мылыгроӄ?
Ии, Атык, ынӄэн гым.
Гымнан гыт гынмыеп тэлкылгыт.
Вай тъэр гивиӈит ытри янра вагъат?
Вэчьым вай ӄликкин кылгынкэн парол, лымэвыр-ым вай ӈирэӄӄликкин.
Вай-ым Атык ӈавтыӈтагнэпы ынкъам паатагнэпы мигчирэтык лельутвык Джерри.
Вынэ вай матчымчаӈ.
Ӄэйвэ-ым вай ӈан еп ы’ттыёлкэн ымнотамарав атвака.
Ытри тумгу нъэлгъэт ынӈатал-ым аӄатгэвэма: лыгъоравэтльат ынкъам айванальыт ныгытъэтӄинэт.
Ымы лыгъоравэтльанотакэн вараттэ, ымы рочгыкэн ыннаны ныченувъиткуӄинэт.
Ынкы-ым а’ткэвма рэмкын гэтэйӈэтлин чама вай вилыткульэ гэнӈинвилевлинэт риӄугнэлгыт.
Ынкы-ым вай ытри танӈыӈалӄэквъат тэвыльо Джерри, амерыкальэты ръавӈыттыляльотвэты.
Вай-ым ынкы тумгу нъэлгъэт.
Вай-ым ӈэнку ымыльэты Азиякэн айгысӄыӈӄач лыгэн ратгэмавэты нытваӄэн.
Э’ӄу нылгыӄин лыгъоравэтльанотан царькэната выёльа; нотачьомыткыно нылгыӄин.
Вай-ым лыгэн этынво ӈутку нитӄинэт амерыкальыт: нынмыткоӄэнат ръэвыт эмнуӈгынникыт, нытэмъюнъюуӄинэт ынкъам нэнэвнайвыӄэнат айванальыт ынкъам лыгъоравэтльат.
Вай-ым ынӈин вальо инэнтэвыминӈэтыльу гитлин ымы Джеррикэн этын.
Ынан ӄонпы тэвыльыт нинэймитӄинэт Рочгык, чымӄык-ым Лыгъоравэтльанотак, иӈӄун ыргынан нымэльэв лыги ымыльо и’рвытгыркин гычормыт.
этынво ӈутку нитӄинэт амерыкальыт: нынмыткоӄэнат ръэвыт эмнуӈгынникыт, нытэмъюнъюуӄинэт ынкъам нэнэвнайвыӄэнат айванальыт ынкъам лыгъоравэтльат.
Вай-ым ынӈин вальо инэнтэвыминӈэтыльу гитлин ымы Джеррикэн этын.
Ынан ӄонпы тэвыльыт нинэймитӄинэт Рочгык, чымӄык-ым Лыгъоравэтльанотак, иӈӄун ыргынан нымэльэв лыги ымыльо и’рвытгыркин гычормыт.
Ӈыроӄ гивиӈит чеэкэй ытвыльэтгэт ынкы Атык ынкъам Мылыгроӄ.
Ӈыронгэвэӈэт чеэкэй нэнтэвыминӈэтынэт, чеэкэй ӄамэтвагъат, винрэтвылгыткуэт.
Ынӄоры-ым Атык ӈыпэгъи ляльотвэпы, ынык-ым яачы пэтле ымы Мылыгроӄ.
Вачаӄ-ым ытри лымӈэ о’птытъача нырэмкыльэтӄинэт, ӄол-ым нитӄинэт лыгэн а’тав нырынгииввылгыткукинэт ӄулинымык.
Ымъэрвытгыръеквэ ытри нэргыпатӄэнат: кынтэльыт, айылгыкыльэнат ы’твыльэтык ынкъам аны тэӈгырэпыльыт.
Нымкыче ытри пэлгырачвыӈгъат ытынвэрэвма чама мыӈэма.
Ынӄоры-ым мараквыргын мгоэ.
Лымӈэ о’птытъар гивиӈит галяк ӄынур армайычгэйӈын Великий Октябрькэн революциякэн пыкиргъи Лыгъоравэтльанотак.
И’рвытгырык о’мрыграница нъэлгъи, ынкъам вай турыльын, чигтурыльын вагыргын мгоэ морыкаӈӄач.
Ырыкаӈӄач-ым вагыргын пэнинэмил нылеӄин.
Гымнан гыт гынмыеп тэлкылгыт, — нэмэ иквъи Мылыгроӄ.
Ымыльорык нымык энмэч лыги: ӈыроӄ айванальэн ы’твыт гайоо’ръоленат гынунык.
Эйычгитэ нынывичвэвӄинэт ытри, ӄынур риӄукэтэ амноӈпэпэӄылгын, лыгэн вай нынлыплятӄэнат о’ралыгъоравэтльанотагты.
Ӄол-ым вай ы’твъэт авынтылягты мимле йыръатыӈогъэ: чимэтгъи ытвынэлгын.
Вай-ым айванальыт энмэч раквачанвэты нычимгъуӄинэт, ӄэтэв-ым вай ытри комсомолбригадӄайъытвэпы нэльунэт.
Ынӈэ вай колё а’ткэӈэты нэйычгитӄин, вэнлыги вай комсомолтэ винрэтысӄиквъэт.
Раквачаӈӈольыт айванальыт ченэтъытвыткынык нэйӈэнэт, лыгъитвъэт-ым э’мэтэ нэныпкирэтын.
Ӈирэӄ ӄутти лыгъитвыт ыргынан чинит пыкиргъэт.
нэйӈэнэт, лыгъитвъэт-ым э’мэтэ нэныпкирэтын.
Ӈирэӄ ӄутти лыгъитвыт ыргынан чинит пыкиргъэт.
Айваналыт калеткорак нъэлгъэт.
Янор ытри нымачайылгавӄэнат, мачайылгавэты ныгитэӄинэт пограничникыт.
Ӄэйвэ вай лымалё нэрэлгыӈынэт, энмэн ытри эчимгъукэ советаӈӄак нъэлгъэт, вай ёота ытри ӈанӄоры рылыпляннэнат’.
А’мын вай ӄолеаӈӄак ы’твыткульу ӄэйвэ ӄырым ы’нылгынэт?
Ӄэйвэ нэрэтрилӈынэт, — ыныкит-ым нэрэтрилӈынэт, ӄэйвэ ыргин тымъёт рыркат нэрэйылӈынэт.
Люрэӄ а’мын майӈымынгыквын нарагнанӈын, иӈӄун нэвинрэтынэт.
Пытӄы вай ынӄэнагты ныкапчачатӄэн ы’твыкин этын Тэпӄэльын — топыльын чимэттинлылельын айванальын.
Ытлён нэргъав нэтчывъентоӄэн, ыныкит ытлён микынэ руссильэ лымэвыр лыгъоравэтльата нинэгитэӄин ынкъам вэчеты ныӈынваӈэӄэн, ыныкит ытлён ванэван микынэ ныгитэнин.
Аны колё ӄутырык мыкыӈ ынан нынъэйӈэльэтӄин ынпыначгын Мылыгроӄ.
Ынан нинэйпыӄин ӄэгриле йыкыргын ынкъам винвэ анӈэнагты нинивӄин ынпыначгын.
Таӈавъеткынка ымыльо ынӄэн Мылыгроӄына нэнапалёмтэлӄэн, ытръэч кытӄонача нытлепӄин Тапӄальына ынпыльэ мэрэлылята.
Пэтле етгъи пограничникыргэн очоч, иквъи, энмэн гавэтгавъёлгытколен армагты.
Ынкъам эрмэтэ ынӈот гивлин: айванальыт ы’ныныткивэтынэт, ы’нынӄамэтвавынат, мэлетык-ым — ы’ныркыленэт границатагнэты.
Тэпӄэльын нытагъенчаткоӄэн, ныӄынӈэтӄин, о’птытъача нинэнвэнтэтӄин йыкыргын, ӄынур рай ръэнут нэнарамӈылёӈӄэн, вачаӄ найылгавӄэн.
Ӄынвэр вай иквъи.
Тъэтйильын-ым вай ымыльо ынӄэн?
Йилыльэтыльык Эйӈэсынэ рээн ымы Атык ынкъам ымыльо колхозникыт тэнӈыткуэт.
Игыр-ым ымы айванальыт танӈыткоӈӈоат.
Вэчьым вай коргаквъат, лымэвыр иӈӄун вай Тэпӄэльын лыгэтэнантанӈавэты ныпэраӄэн.
Ӈэрануврынныльын йыкыргын гэнвэнтэтлин: чыӈатыльын ынкъам янратыльын уппэӈкы ӄынур рынныт ныпэраӄэн, мачатынватъё лылегылгын гэннутлин, рыпэт лылялгын гэйпылин; мраӈӄачалылята-ым мачынӄувавэты ытлён аӄэргычьыкэтэнлыляйпы нытлепӄин.
Вай-ым ӄынвэр ытлён чинит тэнӈыткуи.
Ынкы вай, мачматэватэты ытлён иквъи, рыгъеватэты ӈачгыӈӄачкэн лылялгын.
Люрэӄ вай ымы турык амынгыкватка нынмэлевэтӄинэт?
Тэпӄэльын ынкъам лым ӄол айванальын, и’гнэтыльын ы’твыткынгыпы пэӈкома ынкъам рэлпатынватыльын, больницагты нэнльэтэтынэт.
Сергеев, энмэч пылыткульын инэнъюк, ытри Эйӈэс калеткорак пэнъёлгынынляквъат: ӄэйвитык вай игыр июль, вэнлыги ӈаргын нычыӄэтӄин ныкитэ, чама ныгтыйгатӄэн.
Чама-ым вай рэмкыльыт таӈавэръынкыквавыӈ пэнъёлгык ӄача.
Кита вай, Атык, ӄытипъэйӈэги, — иквъи Эйӈэс.
Иам-ым этипъэйӈэкэ?
Атык нытэӈычьэтӄин грэпык, а’мын-ым вай э’тки этэӈычьэткыльин грэпык грапӄлявол.
Пытӄы вай ыныкит тумгыт рапалёмтэлӈыркыт.
Игыр-ым вай пытӄылым: Атыкына рырынгиивнин тэлеӈкин тумгытум.
Вай-ым ытри Мылыгроӄ нымкыче гатэпъайӈарачвыӈленат.
Атык иквъи: пытӄылым: Атыкына рырынгиивнин тэлеӈкин тумгытум.
Вай-ым ытри Мылыгроӄ нымкыче гатэпъайӈарачвыӈленат.
Атык иквъи: Китъам, Мылыгроӄ, тэлеӈкин вагыргын мынкэтъон.
Тылыӄ, ӄырэтгын гымнин ярар.
Ӄытлыги вай ярар энмэч ӈутку.
Тылыӄынэ ӄытлыги гынмыеп гэрэтлин — вэчьым вай ытри Эйӈэс вэнвывэтгаквылгыгъат.
Ынпыначга ӈычвынатэты нинэгитэӄин экык.
Лымӈэ вай тъэрӄэй ы’лёт рагаляӈыт ынкъам Тылыӄ рэпэлӄынтэты Ленинградеты.
Ӄэйвэ вай яврэна рэеты ӈанӄо?
Како колё ыяа Ленинградтагнэты.
Энмэн рай кылгынча Въэӈтагнык.
Тылыӄынэ йылнин ытлыгэты ярар ынкъам уттыӄэй Эйӈэсынэ — мимле йыръыльын чайкойӈыӄай.
Атыкына ритӄыевнин эвъярарналгын, рытрунин уттыӄэе ынкъам эвыр ынкы ярарвыргыргын ӄэнтэтгъи калеткорачыкоеквэ.
Ынпыначгын тэпъайӈаӈӈоэ.
Эвыр-ым вай мэӈин аӈӄак, тыляма ӈан ратымӈэвы эӈэрэ наранкэтъовӈын, ръэт вай нэрэныгйивэнӈын.
Ӄэргонпаӈаръеквэ ръэт моргынан вай мытльуркын, ынӄэн вай нымэльэв лыги, ӄонпы аӈӄак лейвыльэтльэ.
Эвыр-ым вай ныгтыйгатӄэн, айпэты йъыйыӄ нытваӄэн, авытраткэгты эӈэрыт, ӄэргыйъыйъымэл пэральыт, миӈкыри вай ынкы итык, араквачака вай итык, микынэ рэнйэгтэленӈынин гынин ы’твъэт ынӄо, аӈӄайпы.
Уттыӄэй нилюльэтӄин гырэпыльык мынгык, ярар пыннэты нывыргыргэтӄин.
Нутку вай нынлетӄин пэнъёлгын, ӈаргын-ым панэна нилетӄин, ынкъам вай ынӄэн грэп гамгавакъотвальа ӄалялвынэты нытгэлӄин.
Ынӈин-ым вай нычимгъуӄин аӈӄаляйвыльын ёанма, — ӄэйыӄын нытипъэйӈэӄин Атык, — пэӈъивэтыльын ӈан ынкы, ӄытъыматык кытыйгэты.
Ынкы-ым вай винрэтыльу мургин ӈан Унпэӈэр ӄытгъи, йъэчычеи, ок, ӄэйъытвэ комсомолыльэн бригада.
Вай-ым ынӄэн мургин рырмэн, ӈэнъян колхозкэн, вай.
Эргыръон!
Вай-ым ӈот Унпэӈэр мургин ӈиныльын, айылгыкыльэн!
Рыегтэленнинэт ынан раквачаӈӈольыт вай аӈӄак, эӈэрги эльукыльинэт!
Этъам-ым ӈан ӄэглынангэт ынин нынны ӈот Унпэӈэр.
эӈэрги эльукыльинэт!
Этъам-ым ӈан ӄэглынангэт ынин нынны ӈот Унпэӈэр.
Ӈэнбригадир эгыпатэты нырэмыннуӈӄин, ынӄоры-ым нытэрилвыӈӄин, ынӄоры-ым нэмэ нырамынноӈыӈоӄэн.
Аны вай ытлён ныгитэйвыӄин ынкъам нынигыпэвӄин.
Чама вай ынан мэчьэӄу нинэлгыӄин ынин нынны — Унпэӈэр — ынӈэ вай ынин льулӄыл эгтиӈкыльин ынкъам кэргыпыткульын, чама-ым иквыкыльин.
Вэнлыги-ым вай ръатгыргын, иӈӄун вай Атыкына ытлён грэпык тывыркынэн.
Аны вай тэӈгырэп!
Ынӈатал-ым нытэӈӄин колхозык Эргыръон грэпыльын!
Вай вэчьым ымлыгъоравэтльанотаеквэ уйӈэ лымӈэ ынӈин вальын!
Игыр-ым вай ярар Мылыгроӄына нинэнвыргыргэвӄин — янор гыватковты, ынӄоры таӈыӈ.
Ынпыначгын-ым наӄам вай аторымгокыльэн типъэйӈэк: нытагъенчаӄэн, нычемгъотваӄэн.
Вай-ым тэпъайӈамгогъэ.
Рульӄулилын, мэчвиврэльэтыльын, вачаӄ вэтгавыт нымэлӄинэт, таӈкэтъольыт ынкъам вай палёмтэлыльыт пэтле лыгэтаӈпалёмтылыӈоат.
Ӄэглынангэт вай Мылыгроӄ ӈан титэ тэӈгырэпыльу гатвален, ӄэйвитык вай вэчьым кытӄонача ныгрэпӄин.
Ынан вай пынныгрэпык нэнатвыӄэн йъаяӄ, элгыпэральыӄай йъаяӄ йъота етъатъё гынунык.
Ёо вай Атыкына евэӄыӈ нэнатвыӄэн.
Ынан рулӄулитэ ванэван нынрулылтэвнин кытыйгын, ӈаргын выргыргэтыльын ынкъам вай ӄынур ымы кытыйгыаӈӄэн пыннытипъэйӈэн нэнаяаӄэн.
Мэрэӄагтэ нытилиӄинэт ынпыначгык пылмылыляйпы.
Ванэван мэӈин ы’нгитээн игыр ынӄэната лылетэ.
Вай вэчьым игыр ыргынан нэльуркын ӈан ручевыльын йъаяӄ вакъольын айычгэткынык.
Ытлён наркычыткоӄэн айычгэткынык, аны вай гыгаргыргын, наӄам-ым а’ӄарэӈаӈ.
Вай энмэч айычгэчгын иквэтгъи, вай-вай мылеркын ынкъам ӄулиэйычгитэ рэйпыгнин ручевыльын йъаяӄ.
Йъаяӄ нырэриӈэӈӄин, вачаӄ нылвавӄэн.
Энмэч-ым вай гэручевлин элгыпэрарэтльан йъаяӄ, ынык гыргоча эйычгин, увпэральычгын эйычгиӈ.
Люур Мылыгроӄ выйитвыгъи, эплыплыткукэ типъэйӈэн.
Вэчьым аны ӈан гэвйиръэлетлин ынпыначгын.
Ытлён тагъенчаӈӈоэ, рытрилнин ярар.
Мэрэт энмэч нытилиӄинэт льокымъоеквэ, ванэван лылек нывиврэльэтынэт.
увпэральычгын эйычгиӈ.
Люур Мылыгроӄ выйитвыгъи, эплыплыткукэ типъэйӈэн.
Вэчьым аны ӈан гэвйиръэлетлин ынпыначгын.
Ытлён тагъенчаӈӈоэ, рытрилнин ярар.
Мэрэт энмэч нытилиӄинэт льокымъоеквэ, ванэван лылек нывиврэльэтынэт.
Гынан, вай ипэ ванэван йъаяӄ грэпу ӄылгыгын?
Мылыгроӄына лёӈтатлыӈа ытлён рыннин, лымэвыр этъым лёӈвалёма рыннин.
Ванэван, — Мылыгроӄына пууръу иквъи ӈинльэн айванальын, — ынан ипэ ванэван йъаяӄ грэпу нылгынин.
Ынин экык кытур элек гараквачален.
Ынкатагнэпы ынпыначгын атванвыка нъэлгъи.
Мылыгроӄ иквъи: Аӈӄак вай гымнин экык гараквачален, вай ынӈин ӄынур игыр ёанма.
Мурык нымнымык игыр этынво Тэпӄэльын, ымыльо ӈыроӄ лыгъитвыт ынинэт.
Чит ӈыраӄ, ӄол кытур гэргэвэтлин.
Ынкы вай гымнин экык гатвален.
Ытръэчтэгын экык ӄликкин ӈыръо парол гэвэльын.
Ынкы-ым вай ыргин тылечын гэчимэтлин, — нымӈылтэлӄэн ӈиныльын айванальын.
Чит-ым вай а’ачека ивнин Тэпӄэльын, энмэн ӄун-ым вай тылечьын янор ы’нтэнкэвӈын, ынӈин а’ӄалкыӈ.
Тэпӄэльын-ым ванэван ымы ныпалёмтэлын, ытръэч вай нъэтйивчитӄин.
Ыныкит вай эйычгик ранъав мытляӈӈомык, вай ыргин тылечьын нывилгъи.
Этын-ым чинит ачгыта нытваӄэн, ӄолеы’твыткынык.
Вай-ым ынан ытри а’матъёлӄылтэ чит, ынръам э’нӄэтгъи, люӈъэмэтэ рыннинэт.
Аны вай нылгэнайылгыӄэн, чинит увик нинэрэнъэгтэленӈыӄин.
Лымэвыр-ым вай а’тав люӈъэмэтэ рыннинэт, иӈӄун страхпремия ныпиринин, ы’твык курэ.
Ынкы вай мытлыӈэн ӄляволтэ раквачаат, Тэпӄэльын-ым лыгэн ымы эчимгъукыльин.
Ытлён эквэтгъи Номэты ынкъам ынкы страхпремия пиринин.
Нымкыӄин манэт, лыгэн вай чегмыкыӈ ынкы пэтылыгъытвык вэчгыргык.
Ӈэвъэн-ым гынин нымэлӄин?
Вынэ уйӈэ амгымнан тыпэлятык.
Ӈыроӄ чит ӈээккэт татваленат — ымыльо въигъэт.
Вынэ вай, Атык, айванальыт нымкъэв нывъиткуӄинэт.
Вай нытъылыӈоӄэнат — наӄам-ым рэӄэ рэмэлевӈык?
Мэӈӄо манэт эймитык?
Ымы-ым вай атъылыӈока нымкыӄин нывъиӄинэт.
Э’тки вынэ вагыргын, ӄонпы варат ныгытъэтӄин.
Ныгытъэтӄин?
Мылыгроӄ ытръэч ныпыннъэв рэмыннуӈгъи, ӈиныльын айванальын иквъи: Ӄэйвэ-ым мурык ръэмиӈкы варкыт ынӄэнат гаймычьыт.
Мургин-ым гаймычьын — аӈӄагыннэкыт.
Игыр-ым вай мурык гынник лыгитъэттывигъи.
Вай мурык илирык ӄача, ӄулинымык амерыкальа рэӈанаӈвакъон нэтэйкыэн.
Риӈэнэӈэт нэтчыӄэначгыт, нымайыӈӄэнайӈыт, аны колёмэй нывыргыргэтӄинэт.
Гынник вай ныгынгэвӄин ынӄоры.
Ынӄэната вай ыягты нъытвыткусӄивмури — чымче уйӈэ эгынниккэ.
Ӄунэче вай гымнан чинит тыльун: амерыкальа риӈэнэӈэткульэ ымыльэты рылымкычгын пэгляръота ӄэгнэвъюунин.
Лыгэн вай нувичвэтӄин.
Рыркат нэргэвэтӄинэт, аны вай а’мын э’тки.
Мури-ым этэйӈэткэ нытваморэ, ныгытъэнмури.
Аны вай ӄыпаагэ инэнйейвэчевык, — иквъи Мылыгроӄ.
Кита ӈан ӄытвы, Атык, миӈкыри гыт нымытваркын.
Гэнэнэнэйгыт?
Ии, гэнэнэнэйгым.
Атыкына рамынноӈэты гитэнин Тылыӄ.
Эквыаачек, ӄэргычьык ӄача Сергеевына ынкъам Эйӈэсынэ рээн вакъотвальын, нэмыӄэй рэмыннуӈгъи.
Ынӄэн гынин экык, — чичеквъи Мылыгроӄ.
Гымнан еп ӄэйъытвык нинэгитэйгым ытлён — вай ӄынур ӈан титэ гымнан ынин льулӄыл нинэльуйгым.
Ынкъам вай ынӄэната гымнан гыт эӄылпэ тэлкылгыт, Атык!
Еп вай аӈӄак гыт эккэтэ гымыкагты нанкэтъоквыт.
Мылыгроӄ эюгьи.
Ытлён нывэннэтӄин, наӄам вай ваннатгыргык рээн ынин тэлеӈкин тумгытум тагнымытваркын.
Вай а’мын гыт, Атык, палӄанма гакоргавӄавэгыт!
Вай-ым игыр гынин экык, ӄынур гыт мури кынмал мэгчеранма ынкы мэркычгыргын Джеррик!
Ытръэч вай нымытвагыргын ынин, вэчьым таӈыӈ мурык вальын.
Вай тури вэчьым нымэльэв, аӈъока нынымытваторэ?
Ыныкит вай экык рэнагляты ытлыгэты ымы чимгъутэ, армагырга ынкъам ӄэргылылята — ынӈатал-ым тэӈивинильу ытлён ритгъэ.
Тылыӄ, вэчьым, таӈтэвыльо нъитын, — иквъи Атык.
Стахановыльо нъитгъэн, — иквъи Унпэӈэр.
Ӄэглынангэт, — иквъи Атык, — ытръэч вай Тылыӄ ванэван мурык рээн нынымытваан.
Ытлён нырэгъючечӈыӄин Ленинградык, ытлён студент, ӈанӄоры ытлён кытэӄэй гэмигчирэтысӄивлин, пэтле рэквэтгъэ.
Ынан нинэгитэӄин мургин колхозкэн мэгчератгыргын, гаймычьын мургин, трудоднит.
Гаймычьыгъёлыльо ритгъэ.
Ленинградык варкын вай ынӈин вальын калеткоран — Экономический отделениено нылгыӄин.
Вай-ым гъытвыткулин ытлён тумык рээн.
Гыт вай ымы Москвак гатвайгыт?
Ии, — эккэк пууръу иквъи Атык ынкъам эӄылпэ авъеткынка нъэлгъи: малйъарат ытлён калготкэркын эккэтэ.
Вачаӄ вай рэмкыльык лылегйит — ванэван.
Вынэ ванэван эмэккэтэ ытлён игыр ныкоргычьатын.
Игыр ӈан ытлён, ӄынур ымыльэты советӄэн варат, вэтгавыркын рамкыльэты Ынкъам ытлён иквъи: Морык колхозгыпы ӈирэӄ а’ачек Ленинградык кэлиткуркыт.
Ыннэн а’ачек ынкъам ыннэн ӈэвысӄэт.
Вай мурык учителен чакыгэт — ынпыначга рыгйивэннин Эйӈэс.
Лымӈэ вай ӈирэргэри Хабаровскык ныкэлиткуӄинэт.
Ымы вай гым, — иквъи Унпэӈэр, — председателя яврэна энэнатвыэ тыӈэвынво калетконвы Хабаровскагты.
Эргатык инъэ айванальыт рагтынвы тэнмавыӈоат.
Энмэч вай эргыръоӈӈок гапаален кытыйгатык, наӄам-ым панэна нэйычгитӄын.
Вай-ым ымы ыныкит аймыёчгычыко рыкамагравык мимыл — ӄээӄын этымгэвкэ нитӄин.
Ӈутку-ым, аӈӄак вынэ мыкыӈ мимыл, эӄылпэ аӄатымгавыӈ.
Айванальыт гатаӈпаӈъэвӈытоленат, ытри нэвинрэтынэт тэнкэвӈык ы’твынэлгын.
Ымыльо энмэч етъаӈ.
Выргыргэтгъэт тылечьыт.
Ӈыроӄ лыгъитвыт ынкъам ырык рээн тылельын ӄэйъытвъэт, мачаркычытковты, иичгэтгъэт аӈӄачормэпы.
Ыяа вай ытри энмэч аӈӄаӄ ынкъам Атыкына энмэч мэткиит нинэльуӄин мыӄувувикӄэй Мылыгроӄ.
Ытръэч ӈан илгылевтынкылвэтыльын Тэпӄэльын ӄонпы нывытрэтӄин.
Аӈӄачормык, ынпыначгык ӄача, нылӄотытваӄэнат Тылыӄ ынкъам Сергеев.
Тылыӄ иквъи: Эквэтгъэт амерыкальыт.
Пэлӄынтэтгъэт, — чемгъотвагты иквъи Атык.
Лыгэн вай ӄликкин мынгыткэн парол, ӈирэӄӄлигмил гивимил яал нымытваркыт.
Пытӄылым а’ӄаӈ.
Сергеев нытлепӄин о’раӈӄагты.
Ванэван вытратыльэты лыгъэтвэты, ипэ-ым рымагтэты, ӈан у’рэӈэнри, миӈкы Амерыкан.
Ынкъам вай ынан ӄынур нинэльуӄин ипэ ванэван И’рвытгыргык рочыӈкэн Амерыкакэн рытавэмэнӈатъё Кыгмин, ванэван айванальэн чематйарат, ипэ-ым эквыпэральыт Гудзон-ӄоймак эквыярачгыт гаймычьыльэн, вэлыткорачгыт.
Ынкъам вай ынкы нынкалыровӄэнат имыръэнэлгыт, котъёттэ Кыгмик, Тэпӄальынгыпы.
Айванальэн-ым, лыгъитвыт энмэч чекыяа.
Ӈыроӄ лыгикиткит вытрыльыт, амэчатыткольыӄагтэ аӈӄаӄ увпэракагтэ.
С. Кытэӄэй нинэтрилӄин, ынӄоры нэмэ нэнанпылгытравӄэн.
Ынӄэн кытыйгын.
Вачаӄ Тэгрыӈэнэ ванэван нылгэлнин.
Ытлён энмэч риӈэнэӈэчыку нывакъотваӄэн, тытыл айпэты, кытыйгын ванэван ныгаляан рэӈанаӈчыковты.
Рыпэт ымы аэровокзалыткынык вальэпы элгывэтгавъёлгэпы тэгмэткиит э’йӈэвыргыргыт таӈвалёмыӈ.
Тэгрыӈэ риӈэмъеркын Хабаровскагты.
Ынӄэн аны микынэ авытрыкэкагрэлчыӈа рыпылгытравыркынэн рэӈанаӈвакъонвыкэн въэй?
Кытэӄэй нинэтрилӄин, ынӄоры нэмэ нэнанпылгытравӄэн.
Ынӄэн кытыйгын.
Вачаӄ Тэгрыӈэнэ ванэван нылгэлнин.
Ытлён энмэч риӈэнэӈэчыку нывакъотваӄэн, тытыл айпэты, кытыйгын ванэван ныгаляан рэӈанаӈчыковты.
Рыпэт ымы аэровокзалыткынык вальэпы элгывэтгавъёлгэпы тэгмэткиит э’йӈэвыргыргыт таӈвалёмыӈ.
Эрмэтэ ӄычекытвальыт матъяал нъэлыйгу рыннинэт.
Ытри игыр эвытрыкыльинэт.
Ӄэргычьэпы танльоӈ ытръэч майӈыкытыйгыкагрэля рыпылгытравъё вытэчгытрывъаглыӈын.
Вай въаглыӈын о’раяалегты эквэтгъи, аны вай йыӄыӈ, лыгийъэчычегъи.
Мытриӈэмык, — иквъи топыльын риӈэтылельын, Тэгрыӈэнэ ы’ттъыёча вакъотвальын.
Игыр Тэгрыӈэнэ чинит льуркынин: риӈэнэӈ энмэч янратгъэ нотасӄэпы.
Въаглыӈын ныйъэчычеӄин эвыча, вэчьым вай ӈэранметрмэл.
Вынэ вэчьым ӈыронметрмэл иквэльу.
Пиӈкук-ым энмэч айылгыгыргын.
Пытӄы гырголягты, гырголягты.
Пытӄылым гырголягты!
Тэгрыӈэ рыпэт выйиръэлетгъи.
Вачаӄ таӈванэван ныкэлирээн.
Лыгэн таӈванэван мыкэлирээк, — эмӄэлелвынэ нивӄин ӈинӈэвысӄэт.
Вай Йынрына тырэкэлиӈын, энмэн ӈот таӈванэван мыкэлирээк.
Ымы ванэван нанӈэлёан.
Лыгъэтвыткынык ымы лыгикиткит айычгэнма анӈэлёгыргын майыӈкы.
Вынэ ӈотӄэн лыгъитвык чекалваӈ вальын.
Ӄынур вэчьым ӄавъелёолгын?
Нэмыӄэй чекалваӈ!
Вынэ вай таӈъаӄантэнмыӈ ынӄэн мыркогыргын, йъачычагыргын, чекгыргол вагыргын!
Риӈэнэӈ тыляӈӈоэ.
Ӈаанӄэн ӈан ръараӄай.
Ӄэйвэ вай ынӄэн аэровокзалкэн яраӈы?
Ярак ӄача нылӄотытваӄэнат о’равэтльат, нылевалыткоӄэнат.
Ынкы нэмыӄэй Тэгрыӈэнин ытлыгын, наӄам вай ытлён ӄолео’равэтльалыко аӄальоӈ.
Вай ынан ванэван игыр ытлыгын нычимгъунин, ынӄэната Тэгрыӈэ мачӈыркылятгъэ: ытлыгэ-ым вэчьым ытлён ӄонпы чимгъуу лыӈыркынин.
Ымы вай акватыӈок люнтэӈуквэтэ рыннин ынпыначгын.
Вай тумгыт окванма риӈэнэӈэк вакъойго нэнтынэт.
Мэчынкы виин авнагагчавка итык, ынръам вай ӈотӄэйына топыо’равэтльата нэнангаляӈатӄэн ы’ттъыёлягты, наӄам тыттатъёлгыӄай нычьувыӄин.
Тэгрыӈэнэ ванэван нырэнкимэвӈынин ытлён.
Вынэ-ым акавкэгыргын — вай ытлён еп ӈээккэӄэй, топыо’равэтльан-ым лыплявтыльын, аройвыльын.
Ынӄэната Тэгрыӈэнэ лыгэӄылпэ уквэннин ынпыльын Мэмыл ынкъам кытгынтыттатгъэ таттатъёлгыеквэ.
Лымӈэ ӄунэче каврагъэ риӈэнэӈ рэӈанаӈвакъонвык гыргоча, нэмэ вытрэтгъи аэровокзальяраӈы, галясӄычатгъат энмэч лыгимыӄытвильыт ӄычекытвальыт.
Эвыча-ым энмэч ӄырымэн рэӈанаӈвакъокэн вэтгысӄын, ипъэм рай ръайынрыт — элгывытэчгытрыльыт чама вытэчгытрычетлёльыт.
Легли на курс, — иквъи топыльын ӄлявол.
Тэгрыӈэнэ тэӈвытку ынӄэн вэтгав валёмнэн.
Ытлён нъымӄупӄэтӄин: иам-ым легли?
Вай ымыльо риӈэмъетыльыт ванэван натчьатынат, риӈэнэӈэткульын ынкъам ынин винрэттумгыт, нэмыӄэй ванэван ныйылӄэтынэт.
нъымӄупӄэтӄин: иам-ым легли?
Вай ымыльо риӈэмъетыльыт ванэван натчьатынат, риӈэнэӈэткульын ынкъам ынин винрэттумгыт, нэмыӄэй ванэван ныйылӄэтынэт.
Топыльа гитэнин мынгылеӈыткочьын.
Вынэ вай ванэван эмлиӈыткучьын ныгитэнин — лиӈыткучьык ӄача ынкы кампыс.
Рыгйивэтык рылгэ кампыс ынкъам ы’ттъыёлягты рыпэтгавэты мынгылгын, ытлён иквъи: О’райвачыӈӄачагты мытлеркын.
Катам о’райвачыӈӄачагты.
Ии, — рэмыннуӈгъи Тэгрыӈэ, — пэтле рэльэленръуэ.
Ӄэтыӈок-ым галгат айвалеты ныриӈэӄинэт, омнотагты.
Ынӈатал-ым таӈычьыгыргын галгано итык!
Игыр-ым вай Тэгрыӈэнэ чичевнин тылетумгин тывъё: катам о’райвалеты, Хабаровскатагнэты варкын эвытрыкыльин ръэт гырголята выенаӈӄаеквэ; риӈэнэӈэткульэ рыгырголявнэн риӈэнэӈ, гырулмыи рэӈанаӈвакъонвык гыргоча, ынӄоры-ым айвачыӈӄачагты эквэтгъи — ӄынур вай рытрилнин риӈэнэӈ ынкы ръэтыткынык.
Рытрилнин ынкъам игыр мачынан ныриӈэмъетыркын ынкы ръэтъеквэ ӄонпы ы’ттъыёлягты!
Легли на курс — эмӄэлелвынэ иквъи Тэгрыӈэ.
Ынан энмэч ванэван ынӄэн вэтгав тэнӈу нылгынин.
Пууръу вай ынкы рай ръэнут нылгинытэӈӄин нинэлгэлӄин, рай ръэнут эмриӈэнэӈэткульин.
Тэгрыӈэнэ эмӄэлелвынэ ынӄэн нэнатвыӄэн ынкъам вай ӄынур риӈэнэӈэткульу нитӄин.
Эвыр-ым вай ванэван риӈэнэӈэткульу, ипэ-ым гыюлыльу риӈэтылельу, нымкыче риӈэтэ лейвыльу.
Люур риӈэнэӈэчыку вусӄыръуи, ӈаргын ръэнут ымы аӄальоӈ, ӄэргычьыт рай рэӄэ элгычеръыпэральа эйпынинэт.
Вынэ вай ръэнут ынӄэн?
Вачаӄ ынык ы’ттъыёча вакъотвальын топыльын ӄлявол энмэч нытъирэткуӄин.
Ытлён ӄутынэ, ӈачгыӈӄач ӄэргычьык ӄача вакъотвальа татлыгнэн: Ынӄэн йыӈэт.
Мури йыӈачыковты мытрэмык.
Кытэӄэй наӄам вак, риӈэнэӈчыку ӄэргаквъэ, риӈэнэӈ йыӈачыкойпы ӈытогъэ, ӄэргычьык рымагты нэмэ энъыӄэргыӄэр.
Вай кэтэм ынӈин нытваӄэн, ыныкит поезд нотасӄычыкойпы нынтоӄэн, — иквъи нэмэ ӄол тылетумгытум.
ынӄо нэмэ нытаӈӄэргавӄэн, поезд ӈагчыкойпы нынтоӄэн — ӈаргыновты.
Гым тэнъепэчгин пылвынтыръэта элекэ, — иквъи Тэгрыӈэ.
Эвыча-ым ӈэгти, рай ръэвээм ӄынур рыратъё ӄэлпэрлента, ӈэглыку ныпыльыльэтӄин.
Ытръэч вай ӄулимиӈкы нотасӄыткынык увчеръыпэрат.
Ынӄэн йъыт, игыр-ым ынӄэн Тэгрыӈэнэ нинэчичевӄин.
Гэмгэ йыӈэк мыраӈӄач танльоӈ нотасӄыеквэ выйилвыйлти.
Риӈэнэӈ йъык гыргоча нылеӄин, Тэгрыӈэ риӈэмъеркын Хабаровскагты!
Ӄупӄыльыӄэй, таӈъымпэральын ӄонъачгынкылассык кэлиткульын ӈээккэӄэй нычейвыткуӄин амноӈъеквэ, нытыӈэчьыпрыӄин.
Наӄам уйӈэ мынгык тыӈэчьыт, ытръэч ныӄиӄин россекнига Флора Севера.
Ӈэнку страницак вытгыр ӈээккэӄэе нинэтрилӄинэт пыръёттэ тыӈэчьыт.
Ынкы уйӈэ эмӈирэюну ыннаны вальыт — амалваӈвальыт, эмыннэнъюну.
Ӈээккэӄэй и’мпык, ынин увкыттэлкин чьомыткынтэ въэйык нытруӄинэт.
Ӈээккэӄэе нинэльуӄин ынан таӈпэрачьын тыӈэчьыӄэй, нинэпрыӄин гавытвынма, нэнарылгыӄэнат пойгычьыӄагтэ ынкъам иӈӄун авнанватка ныпылмэръэв рыпылгытравыплыткок, нэнаёӄэн книгачыко.
Ынӄэн-ым ӈээккэӄэй Тэгрыӈэ, гынниӈӈыттыльин Мэмылын ӈээкык.
Ытлён ныкэлиткуӄин Въэӈык, мынгыткэнаклассыльык калеткорак.
Паӈъэвыӈытонвы-ым ныетӄин ытлыгэты, колхозеты Эргыръон.
Ытлён уйӈыльин ытльакыльэн.
Еп Тэгрыӈэ нылгиныппыльэв вама ынин ытльа гэвъилин.
Вачаӄ-ым гытлыгэ ынӈин ытри нытумгыльэтӄинэт, рыпэт вай вэчьым ванэван ынӈин ынин кэлиткутумгыт ытлыгык рээн нытумгыльэтынэт.
Тэгрыӈэнэ пылыткома ӈыраӄав класс, ырык нымнымык ытръэч торымгошкола гатвален, ӈыранкылассыльын.
Ӄэтэв вай ырыкы кынтагты кэтэм ӈэнку гивик школа ӈэръамытлыӈкылассыльо гэтчылин.
Ӈыроӄ гивит галяк о’птытъар кэлиткульэ нэплыткуэн ӈэръамытлыӈкылассыльын калеткоран.
Тэгрыӈэ ӄутырык тумгык рээн ынан таӈычьо кэлиткульу гитлин.
гэтчылин.
Ӈыроӄ гивит галяк о’птытъар кэлиткульэ нэплыткуэн ӈэръамытлыӈкылассыльын калеткоран.
Тэгрыӈэ ӄутырык тумгык рээн ынан таӈычьо кэлиткульу гитлин.
Ытлён рымагтэты нырэкэлиткуӈӄин, ынкъам Мэмылына Въэӈэты ытлён рэквэтэвнин.
Амӈырооткласстагнэпы ынан ботаника лыгитэӈу рытчынин.
Аны вай имырэӄык чегмайыӈкы ынан тыӈэчьин вагыргын пэгчиӈу нинэлгыӄин.
Ытлён ӈиныльык натуралистык кружокык старостано нэльуэн.
Ымы вай айгысӄыльаляӈэнма ынан нинэнумэкэвӄинэт тыӈэчьыт.
Паӈъэвӈытоылё кэлиткутумгык рээн тэгыльанма ытлён нэквэтӄин ӄаавээнвэты ынкъам ӄората рыгыткоёйпы ы’лчыкойпы нинэгичиӄин ватап.
Кружокык инэнтылевыльэ ӈавучителя Мария Феоктистовнана нымкыче нэнатвыӄэн калеткольэты у’рэтнутэнут.
Ытлён гъурэтлин мыкумкыльык Брянский областык.
Рыпэт ымы ынин майӈатвакаӈынвын нымным Гыргоча Умкыгынритыльу нылгыӄин.
Ӈыронӄачакэнак нымнымык ӄача лыгивылтумкуум, нымнымык-ым гамгарак гыролмакы нывытэчгытрыпэраӄэнат варэвычьысадыт.
Мария Феоктистовнана тывма умкывыргыргын, ынин лылет лыгэчемгъотвагты нынъэлӄинэт.
Ынан нинэгитэӄин чьэчеӈэ калейвыё ӄэргычьын ынкъам ынык рээн чьэчеӈкэлит нэнагэтаӈӈоӄэнат Тэгрыӈэнэ.
Тэгрыӈэнэ нинэльуӄинэт уттыт ытръэч кинок чама журналкартинкак ынкъам вай игыр ӄынур чьэчеӈъылетыльын умкуум ынык рыягнавкы нытваӄэн.
Ӄэргычьык-ым рымагтыкэн выялвыргыргын, ӄынур рай умкин выргыргын, тэнъепэчгин ынан авалёмкэё!
Элек-ым, паӈъэвӈытонвы рагтык, ынык вычготтычанляк книгак ынкъам эвиръык рээн нытваӄэнат мачмынгыткэн тыӈаӈӈольыт мэйъулет.
Ытлыгэ винрэннин ытлён тэйкык ӈирэӄ ченлет, йыръэннинэт нутэсӄэ, улювнинэт ӈэнку мэйъулет ынкъам ранмычыӈкы аӄагнэӈӄач ченлет рытрилнинэт.
Вулӄытвик чама ӈаргынэн пылматвама Мэмылына нэнанатвыӄэн ынӄэн огород.
Аны вай ынӈин ӄэтпыльатыӈогъэ, рыпэт амынан гыепыӈонэнат мэйъулет: нинимлыттъыӄинэт ваамгыпы, ныпылмэръэв (вай-ым ынӈин гивлин Тэгрыӈэ) нинэнчимытвэтӄин нутэсӄын.
Вытэчгытрывъайӄагтэ амӄынъычо майыӈкы нынъэлӄинэт.
Мэмыл ныкачьаравкэн, ратомгыт-ым ниничгытэтӄинэт.
Вай ынӈин тэӈвытку гыннэӈӈыттыколхозык Эргыръон гэнтыӈэвлин огородтыӈачьын.
ныпылмэръэв (вай-ым ынӈин гивлин Тэгрыӈэ) нинэнчимытвэтӄин нутэсӄын.
Вытэчгытрывъайӄагтэ амӄынъычо майыӈкы нынъэлӄинэт.
Мэмыл ныкачьаравкэн, ратомгыт-ым ниничгытэтӄинэт.
Вай ынӈин тэӈвытку гыннэӈӈыттыколхозык Эргыръон гэнтыӈэвлин огородтыӈачьын.
Ынкы элек Тэгрыӈэ таӈымъылёӈэт амноӈъеквэ нычейвыткуӄин, нытыӈэчьыгичиӄин.
Еп Въэӈык Мария Феоктистовнана рыгйивэтыгйит гэтэйкылин элеӈиткин ӈиныльин натуралистэн мигчиркин тэнмычьын.
Тэгрыӈэнэ нылгиныӄитпъэв ынӄэн тэнмычьын нинэнкуврэтэвӄин.
Ынан нинэлӄырирӄинэт тыӈэчьыт ӈайгыточгыеквэ, ваамчормыеквэ, ӈайыткынэты ныттэтӄин, чекыяагты амноӈэты нылӄытӄин.
Ынан нинэгичиӄинэт витъыт ынкъам уунъыт, эӈэӈтыӈэчьыт, эйгысӄыкинэт мылячмычольыт тыӈэчьыт.
Вай гамгъоравэтльан, микынэ эйгысӄыкин нутэнут ыннаны вальо, этыӈэчьыкыльу нинэлгыӄин, алван нъачемгъоӈӈогъан, ыныкит ынкы Тэгрыӈэнэ рээн амноӈъеквэ нъэчейвыткуэн.
Вай-ым ынкы элек а’ткэвма гатвален ытлыгин гитэнэӈ.
Ынпыначгык Мэмылына гатвален ӄонпы ынан рыкалготкэвъё гитэнэӈ.
Вай мылячмычольыт тыӈэчьыт румэкэвыплыткук, Тэгрыӈэнэ рэнумэкэвӈынинэт лыгъоравэтльааӈӄакэн мыргот.
Аны вай ынӄэнагты галгэкачьаравлен ынин тэленъепкин тумгытум Йынрын, ваӈӄыттамэнӈыльэн Гэмавъенэн экык.
Ытри лыгъэтвыӄайыткынык эквэтгъэт аӈӄачормынолгата, Тэгрыӈэнэ гэнлейвылин ытлыгин гитэнэӈ: ытлён вай нычимгъуӄин мимлычыку эмлылетэ а’ӄальоӈ мыргот.
Наӄам кэтэм турэквэтык ынӄэн научный экспедиция, ӈиныльэ натуралиста томгэты тывма, миӈкыри вальыт имыръэнутэт варкыт мыргок, люур вай лыгъитвъэт аркычыткоэ.
Тэгрыӈэ инэнрэтысӄычетгъи ы’твынолыӈкы, рынрыё-ым гитэнэӈ рэрэннин мэмлычыковты.
Йынрын ытри Тэгрыӈэ чыпъэтыльэтгъэт ӄэвъяӈӈотагнэты.
Ымы вай августык ынаномычьатъылё лыгъоравэтльааӈӄак ытръэч амыргынан умӄэт альэӄатык нытэӈычьэтӄинэт.
Чама-ым вай чыпъанма ӄымэк нэтрилгъэн ы’твъэт: энмэч вай эйычгитэ гэниичгэвлин — мэткиит альэӄата найъоан.
Вай-ым вытку вулӄытвик ытри рагтыгъат — галгэӄэвъяӈӈоленат, гитӄыевлинэт; уйӈыльинэт амыргокыльэнат ынкъам эгитэнэӈэкэ.
Вынэ ӈан-ым гитэнэӈ аны лыгэӄылгэлёгыргын.
вытку вулӄытвик ытри рагтыгъат — галгэӄэвъяӈӈоленат, гитӄыевлинэт; уйӈыльинэт амыргокыльэнат ынкъам эгитэнэӈэкэ.
Вынэ ӈан-ым гитэнэӈ аны лыгэӄылгэлёгыргын.
Ӄэтэв вай ытлыгын уйӈэ ярак: ытлён правленияк омакатынвык нытваӄэн.
Тэгрыӈэнэ малейвынэн гылгын, омаквъэ, кыкватавэръэпыгъэ.
Миӈкыри аны вай тывык ытлыгэты рытымӈэвъё гитэнэӈ?
Игыр-ым, ӈирэӄ гивит галяк, рэӈатыляма Хабаровскагты, Тэгрыӈэнэ кэтъома ынӄэн рэмыннуӈыркын.
Ӈан-ым ӈэнку вулӄытвик ытлён аӄатанӈыткоӈ нытваӄэн.
А’тчак лывавык ытлыгын, Тэгрыӈэ ратомгэты ӄытгъи — ваӈӄыттамэнӈыльэты Гэмавъена.
Ынкы таӈымыльо нунтымъэв нытваӄэн: мэгчерчемгъотвальа ваӈӄыттамэнӈыльа рыпэт ымы люӈльутэ рыннин итӄыевыльын Йынрын, рыпэт ымы лёӈымӈылёта рыннин, иам Йынрын элвэльинэтэ авэръэпыӈӈоэ.
Ынӈатал-ым таӈамалваӈ нычимгъуӄинэт ынкы капчачавыльыт Тэгрыӈэ ытри Йынрын!
Вынэ-ым мыкыӈ аны нылгайылгавӄэнат: миӈкыри авнатвыка рытык Мэмылына рытымӈэвъё гитэнэӈ.
Янор чит Тэгрыӈэ рэгынтэвӈыгъи, еп эплыткукэ каникулыт, Въэӈэты.
Йынрын-ым нивӄин: мынгынтэвмык нотагты, чычаткэнагты, ӄолеӄорагынрэтколхозык нымытвальэты; Въэӈык эӄылпэ нэрэльумык, эмнуӈкы-ым таӈатчыӈ.
Ымыльо ынкэнат чимгъут лёӈоратвальыт, йъарат аны ёргэты вальыт: вай-ым эвыр ынкы ытлыгэ чеэкэй нъэчимгъунинэт: рытымӈэвъё гитэнэӈ ынкъам тымӈэвыльын ӈээкык, лыгэн гынтаквырга наратвыӈынат.
Ярак пэлятык ынкъам тымӈэтвальо рапэраӈык?
Вай-ым ӄырым пэтле рытымӈэвъё ныльунин, гэтанаӈъёчгын пэнинэк ныймэтваӄэн — мэӈӄъом ныльунин, энмэн, эйыръыкыльин?
Вынэ-ым ынӄэн ымы э’тки.
Ӈирэчеӈыроча гэвэты рэткивы.
Ынӄоры-ым вэнлыги тывъёлӄыл, ӄымэл-ым ытлыгэ мэӈин рай тульыльу рэлгыгнин — вынэ ынӄэн пытӄылым а’ӄаӈ.
Ӄынвэр-ым Тэгрыӈэнэ вэтгычемгъонэн ымыльо тывык ытлыгэты.
Йынрына чит Гэмавъе йилюткульу лыӈыркынин, вачаӄ ынӄэн Тэгрыӈэнэ э’нӄу лыгнин: чинит энарач — чинит-ым мачынан ы’нъэйӈэльэтын!
Ытлыгын янор рыпэт лёӈлымалява итгъи.
Гэтанаӈъёчгэты ӄытгъи, рывэнтэннин, тэӈгитэнин, ӄынур вай гитэнэӈ миӈкы ӄъавалык таӈатчыӈ.
Ынӄоры эймэквъи Тагрыӈана ынкъам пынлёнэн: Иам тэргатыркын, ӈээккэй?
Мачынан аны, гымнин лылет еп ныӄэргыӄэнат.
Гымнан ымы эгитэнэӈэкэ ынкы тырэльуӈын гынник, микынэ ӄырым ымы ръэнут ныльунин.
Гынан-ым ӈан ӄонпы нинэнлейвигыт.
Ӄэглынангэт ӈээккэй.
Вынэ-ым вай рыпэравынвы, калготкэнвы.
Ӈот-ым ымы ынпыначгыт ӄол нитӄинэт ӄынур ӈинӄэйӄэгти нытваӄэнат.
Вай ыныкит ӄэглынангэт тывык, гымнан гитэнэӈ ытръэч кытӄонача нэнаяайгым.
Ы’твыткома-ым энмэч кимэвӄэву нитӄин.
Вай-ым гынниӈӈытысӄивык вэтыӄун ытръэч яаёлӄылтэ рыляйвыёлӄылтэ.
Тэгрыӈэнэ-ым нинэчичевӄин — ынӄэн пычеӈиркынин, ынкъам ынӄэната пыткылым мыкыӈ нытилиръуӄинэт мэрэт.
Аны атэргатка, ӈээккэй, — нытъивъэв ивнин Мэмылына.
Ытръэч пэчгыян ынкъам анӈэнаян рытымӈэвъёгты нытэргатӄэнат.
Вай-ым амӈылёка тэймитгъэн!
Иӈӄун опопы янот нъэнамӈылён.
Вачаӄ вай мури чеэкэй вальыморэ: гым — гынинэйгым ытлыгигым, гыт-ым — гымнинэйгыт ӈээккэйгыт.
Ынкъам имыръэнут ымыльо мургин чеэкэй яаёлӄыл.
Ынӄэната вай гынан чиниткин гитэнэӈ рытымӈэвын, Тэгрыӈэй.
Вынэ ӈыркычгыргын ынӄэн тэрго лыӈык.
попы ӄытвыгын, ръамыргот торгынан нинэлӄыриртури?
Ынкъам ынан пагчеӈэты Тэгрыӈэнин пыӈылтэл палёмтэлыӈонэн: ӄытлыги вай мыргойпы нытэйкыӄин иод ынкъам бром, ӄутти мыргот ынан таӈычьык калейнотасӄынтаӈытватык ныяаӄэнат.
Игыр-ым Тэгрыӈэ чичеквъи: вай Мэмылына ытлён пынлёркынэн, иӈӄун гитэнэӈ эвнэчимгъукэ нынтыркынин.
Ӄэйвитык ратгэмавӈэн, люрэӄ ӄэглынангэт ытлён пагчеӈатыӈогъэ ынкъам ванэван унмык гитэнэӈ ӄылгилю нылгынин.
Ытлён аны эпичгыкыльин.
Ытръэч гыёлятгыргэты ытлён ныпичгыӄин.
Ынкъам вай ынӄэната вэчьым ымы ынин ӈээкык гэнаглятлен.
Тэгрыӈэнэ ӄэтъонэн, миӈкыри ынӄэн гитэнэӈ ытлыгык нъэлгъи.
Ытлён-ым ӈан ынкы еп мъыӈээккэӄэю нытваӄэн.
Ытлён вэчьым мынгытгэвэльо гатвален, лымэвыр мынгыткэн ыннэн парол гивильу.
Ынкы рай нымнымэты гэпкитлин учёный, ынан нинэнумэкэвӄинэт варатэн грэпыт ынкъам лымӈылтэ.
Ытлён Мэмылына нэнӈивыэн, миӈкыри ӄун нымнымык Мэмыл ынан таӈычьо пыӈылтэлыльо нылгыӄин.
Ымволӄытвэӈэт палёмтэлык ынкъам ымыльэты тетрадь кэлийвык, учёный иквъи: Аны гымнан тэленъеп ванэван ынӈин вальын таӈпыӈылтэлыльын мыльуэн.
Ӄэглынангэт гыт эргыпатыркын.
Вачаӄ вай ымыльо гынин тывъё ипэ фольклоро а’ӄалгыӈ.
Ынӄэнат вай ипэ пыӈылтэлтэ, ӄырымэнат лымӈылтэ.
Ынӄэн таӈычьыгыргыт гыныкайпы нымытвагыргэпы пыӈылтэ.
Ӄол итыркын-ым нылгинытэӈъэв чиниткинэмил тывыркынат ӄутти руссильэпы литературайпы.
Вай гынан тывыркынат пыӈылтэлтэ Гоголын, Горькийын.
Гымнан-ым гынан чинит чемгъотайкыё тыравалёмӈыркын.
Лымэвыр томыкайпы валёмъё, тымӈалголяӄ.
Ипэӄун вэты фольклоро ынӄэн итыльылӄыл, чинит варата рытомгавъёно.
Вынэ вай талымӈылӈык гым эгъюлеткыльигым, — тэнӈыткугъи Мэмыл.
Ынӄэнат-ым россекнигакэнат пыӈылтэлтэ ратомга лыгэпагчеӈэты ныпалёмтэлӄэнат, миӈкыри ӄун ынӄэнат нипӄинэт пыӈылтэлтэ, лыгъоравэтльамэл-ым еп тъэркин книгат.
Лымӈылтэ-ым.
Ынан лымӈылтэ ынкъам грэпыт ӄолеярак равалёмӈынат.
Эргатык кынмал мынылӄыт ынпыначгэты Атыкына.
Ытлён ынан чинит нытэгрэмӈыӄин, ӄырым лым ымморыгнотаеквэ таӈыӈ вальын гырапӄылявол ӄыльугын.
Учёный киквъи.
Иӈӄун эвнэнэкэвкивкэ авынральыт, ытлён чит чоттагнык атчьатыркын.
Мэмылына ытлён ивнин: Вай-ым ынӈот нитӄинэт лыгъоравэтльат: ыныкит гыныкы етгъи рэмкыльын, гыт-ым уйӈэ уттыкэ, ӄынчимэв утту оргоор, иӈӄун рэмкыльын номавын; эвыр-ым уйӈэ ымы орвыка — яракэн ӄол ульив увинтинэӈу ӄынчимэв.
Вынэ чамъам гыт чоттагнык рэйылӄэтгъэ.
яракэн ӄол ульив увинтинэӈу ӄынчимэв.
Вынэ чамъам гыт чоттагнык рэйылӄэтгъэ.
Тэгрыӈэнэ рэлку айколяннэн рэмкыльын.
Ынан айколё рыраннэн умӄэнэлгын.
Ынӄэн-ым умӄы Мэмылына пытӄыкытур ганмылен.
Рэмкыльын атчьатгъэ ынкъам рай ръакнигы калевэтгавыӈонэн.
Мэмылына пынлёнэн, ръакнига ынӄэн, ынкъам рэмкыльэ татлыӈык пууръу калевэтгавыӈонэн о’раӈ.
Ынӄэн ӄытлыги Некрасовын стихыт.
Тэгрыӈэнэ ытри Мэмыл лыгитэӈу нэлгынэт ынӄэнат стихыт.
Ытри вай ынӈин пагчеӈэты ныпалёмтэлӄэнат, нымкыче пытӄыкалевэтгавыйго нынтыӄин, рыпэт акватыӈок, учёныя йылнин ырыкы книгы.
Мэмылына э’нӄу люӈылгэ рыннин.
Ытлён иквъи.
Эвыр вай ораляйвыма рылеивыркын ынӄэн книгы, этъым аны ӈан лыгитэӈу лыӈыркын.
Пууръу ынан учёныйына рыӄэвивнин умӄэнэлгын.
Аны вэлынкыӄун, — иквъи учёный.
Вай-ым ынӈин Мэмыл гитэнэӈэльу нъэлгъи.
Ынӄэн гитэнэӈ ынан нэнаяаӄэн Тэгрыӈэ мыргоэнаертагнэты.
Ӄэйвитык ынӄэн мыргоэнаергыргын гэплыткулин альэӄатыльатык чьымимлык Лыгъоравэтльаӈӄак, вэнлыги Тэгрыӈэ панэна ныпэгчиӈэтӄин тыӈачьэты.
Ӈирэӄ гивит галяат, ӈээккэӄэе нымэльэв пылыткунин школа энмэч ынин рагъёчачӈыё ванэван ботаникано, ипэ-ым агробиологияно нылгыӄин.
Наӄам пэнинэмил ынан мэчынкы нъурэнчичьэтыркынинэт ромакавъёттэ тыӈэчьыт, нъатвыркынэнат садыт, тэнъеп ынан чинит альокэёт, нъэчимгъуркынинэт смородина ынкъам клубника, тыӈэльылӄылти ынкы вакаӈынвык, миӈкы тыӈэркыт епэчгин амыргынан рыттыт, челгоонъыт, эйгысӄуунъыт.
Тэгрыӈэ вэтыӄун кэлиткусӄивыльылӄыл институтэты.
Ынӈин нивӄинэт учителыт, ӈэнрилы нытэгъеӈӄин нэмыӄэй Тэгрыӈэ, э’птэ-ым ынӈин нивӄин ынпыльын Мэмыл — ӄэйвитык ынӈэ нылгэглёӄэн ӈааккагты.
Хабаровск вынэ энмэч ӄырымэн Въэӈ!
Въэӈгыпы Тэгрыӈэ ныетӄин ӈирэче ыннэн гивик — элек каникулык ынкъам льэлеӈкы.
Лымӈэ-ым ӄунэче льэлеӈкы Мэмылына нэнаёпатӄэн ӈээкык.
Игыр-ым ытръэч элек, ӄунэче ыннэн гивик, рарагтыркын Тэгрыӈэ.
Льэлеӈкин каникулыт урэкыльинэт.
Хабаровскайпы аӄапкэрыӈ.
Ымы вай кэлинӈивыт ӈыроча ораӈ рэлеркыниӈыт.
Ӄэйвитык вай Атыкын экык пыткы ыяа нырэгъючечӈыӄин — Ленинградык.
Вачаӄ-ым Атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт.
Мэмылын-ым тэӈытръэч амынан ӈээкык.
элек, ӄунэче ыннэн гивик, рарагтыркын Тэгрыӈэ.
Льэлеӈкин каникулыт урэкыльинэт.
Хабаровскайпы аӄапкэрыӈ.
Ымы вай кэлинӈивыт ӈыроча ораӈ рэлеркыниӈыт.
Ӄэйвитык вай Атыкын экык пыткы ыяа нырэгъючечӈыӄин — Ленинградык.
Вачаӄ-ым Атыкын ынпыӈэв еп ныегтэлӄин ынкъам ӄутти нэнэнэт ынык рээн нымытваркыт.
Мэмылын-ым тэӈытръэч амынан ӈээкык.
Вачаӄ Мэмылына ванэван ныръарэгнэн ӈээкык.
Пууръу вай!
Мачынан нырэгъючечӈыркын, мачынан лыги нытчынин ымыльо агъёляткэё Мэмылына, мачынан ыныкагты нывэнтынэт ымыльо ръэттэ тэленъеп айпытвальыт лыгъоравэтльагты.
Ытчая Нутэӈэвытынэ акватыӈок мэмылмытӄык ыпаннэнат кавкавпаттэ.
Тэгрыӈэ акватыӈок етык, энмэч кавкавпаттэ гантэнмавленат, ынйивэ Гэмалӄотына ныпылмэръэв гытамманэгытъоля рычымкэннинэт, гыргоча-ым тэнуйгытъуле, иӈӄун ръэнут эвнэнмытӄынръэчумкэвкэ ченлечыку.
Аны кыкэ иам ынӈин мыкэльын!
Кавкав тыляма ӄырым итчыӄэву нитын — чемгъовты иквъи Гэмалӄот, — эвыр ыннанъылёӈэтэты эквэтыркын, ӈэръамытлыӈъылёмэл ӄытаӄъагэ.
Эвыр-ым аӈӄаеквэ тылеркын, ӈирэче мыкыӈ ӄытаӄъаркын, — нэмыӄэй иквъи Нутэӈэвыт.
Ӄэймит, Тэгрыӈэй, гынан вай тэӈу нинэлгигыт ынӄэнат кавкавпаттэ.
Ымы Мэмылына тэӈу нинэлгыӄинэт.
Тури ыяагты эквэтыркынитык, тыляма рэнуӈыткы.
Аӈӄаеквэ мури ытръэч Въэӈтагнэты мытрэлеэ.
Ытлыгэ ытръэч Въэӈтагнэты гым ринэркылеэ.
Ынӄоры-ым риӈэнэӈэтэ ринэнэквэтэквъэ.
Ынӄэн иӈӄун медаль гымнан тыпириэн.
Ынан ынӄэн тэленъеп энатваннэн.
Риӈэнэӈэтэ?
Ыныкит вай вайӈыльа Туарына лыги нъэлгынин, энмэн вай ынин Тэгрыӈэ рэрэгъючечӈысӄивы Хабаровскагты!
Чама-ым вай гырголята рэквэтгъэ, риӈэнэӈэтэ!
Ынӄэната ымы Гэмалӄот, Тэгрыӈэ ынкъам Нутэӈэвыт нэчичевын ынкэкин риӈэкин чимгъуйыръын.
Вай-ым ытри энмэч ынӄэнагты кэквъэт, ымы рыпэт ынпыначгыт тылекэвэ итгъэт.
Кылгынкэн-ым гивиӈит яал, еп ягталма Туар, ынӄэн вай ытръэч лымӈылык таӈытвыӈ.
Ынӈатал вэчьым Туарына пэгчиӈу нъэлгынин ӈээкык!
Чама вай ынӈатал колё корго нъэлгынин чычеткин ӈээкык!
Джуг-Джур ӈэгйиквик.
Хабаровскык вэтыӄун ытлыгэты гитэнэӈ тырэркурӈын, — эмӄэлелвынэ иквъи Тэгрыӈэ ынкъам ынӄэната чимгъутэ ӄынур рыӄэргавнэн ынин льулӄыл.
Тэгрыӈэнэ люур вай чичевнин, чимгъут, ынӈытэӄ вэтгыльо, эргыльо вальыт, авынвагты ръэчетыркыт, пылмэты нъэлыркыт, ӄынур вай йыӈэчыку нъэлыркыт.
Элкымъятэты ымы ӈан нытваӄэн.
Этъым вай риӈэмъетэ ытлён рильэннин ынкъам ытлён тъэраткоӈӈоэ.
Вай ынан гым энанэнагляквъэ, — эмӄэлелвынэ иквъи Тэгрыӈэ, гэтама ынык ы’ттъыёча вакъотвальын топыльын тылетумгытум.
Гымнан-ым ӄонпы ымыльо гынрыру лынъёлӄыл.
Ӄымэл-ым ынантаӈычьыгыргын вама тырэйылӄэты.
Топыльын тылетумгытум вэчьым ӈан географ.
Лымэвыр геолог.
Вэчьым ӈан экспедицияк игыр варкын.
Миӈкыръим ӄун мынгык, лиӈыткучьык ачгыта кампыс.
Чама-ым ӈан йылма рыляйвыёт ченлет, ынан йылнин ытръэч мэйӈымэнигъинъэн, ӈырантанйыръаткарманыльын.
Лыплявтыльын, ынин льулӄыл кувчемгъовты чама онтымэты нытваӄэн.
Ытлён геологиякэн профессор, — вэтгычемгъоэ Тэгрыӈэ.
Рай лыгимэйӈывитльэн нотагаймычьын.
Манэпылвынтын, мытӄымыт, лымэвыр апатитыт.
Ытлён ныгагчьав Москвагты нэтвээн тывынвы ынӄэн пыӈыл правительствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлӄыл пыӈыл.
нотагаймычьын.
Манэпылвынтын, мытӄымыт, лымэвыр апатитыт.
Ытлён ныгагчьав Москвагты нэтвээн тывынвы ынӄэн пыӈыл правительствогты.
Игыр-ым ытлён ванэван вэчьым нытъирэткуэн, ипэ-ым чимгъуркынин тывъёлӄыл пыӈыл.
Ӄэйвитык-ым ынӄэн тылетумгытум ымы ӄырым геолого, ипэ-ым инженеро-тараӈыльо таӈэтыӈ лымэвыр бухгалтеро-ревизоро, Въэӈэты эквэтыльу эмрэнчичьэнӈэ рай ръафинотчёт.
Вачаӄ-ым Тэгрыӈэ эмӄэлелвынэ энмэч нинэвинрэтӄин чимгъук Совет Министрэты пыӈыл: — вай ынӈин нъивын Тэгрыӈэ ынык вакаӈынвык вак.
Вэймэну лынъёторэ тумгытури министрторэ.
Аны вай тылгэкоргычьаркын гым, иӈӄун тытвыркын торыкагты майӈыльоо, винрэтыльылӄыл гаймычьавык мургин Родинакэн ӄолеыяанотанот, льуплыткук ынӄэн нотасӄыгаймычьын.
Вэчьым рай игыр лым ӄутти нотасӄыгаймычьыт варкыт ӈэнку районык.
Ытри вэтыӄун льоолӄылтэ ынкъам вэтыӄун мытрэльуӈынэт!
Ӈэнку нутэн мигчитльэлӄылти энмэч игыр нырэгъючечӈыӄинэт.
Гымык рээн гэриӈэмъетлин ыннэн лыгиӈинӈэвысӄэт.
Ытлён нырэгъючечӈысӄивӄин… Тэгрыӈэнэ рыпэт рытгэваннэн, энмэн вай ытлён ипэ агробиологияльо ванэван геологияльо ныринӈыэн.
Ӄутти-ым тылетумгыт Тэгрыӈэнэ мэчлыги.
Ытри ынан лыги рытчынинэт еп аэровокзалык, а’тчама риӈэнэӈ.
Ытръэч вай ытлён катам акватыӈок пыкиргъи.
Тыляма-ым мытӄытыёма, ытлён кытэӄэй чейвыткуи амрамылявӈа, ынӄо выквыткынык вакъоэ, йытонэн кэликэл ынкъам рай ръэнут калеӈӈонэн риӈэнэӈэткульэ акватыӈок айӈавтагнэты риӈэтылельыт.
Лыгэн-ым вай Тэгрыӈэнэ люӈэлкыле ипэ мэӈин ынӄэн топыльын тылетумгытум.
Ӈирэӄ Главсевморпутык мигчирэтыльыт командировкайпы нырагтытыляӄэнат.
Ӄол вай — эргыпатыльын риӈэнэӈэткульын, Герой Советкэн Союзкэн, чекыяагты риӈэмъетык эргыпатыльын ымнотагты Тэгрыӈэ еп мъыӈээккэӄэю вама.
Игыр-ым ытлён энмэч мэчынпыльын, мэйӈэрмэну нитӄин.
Ынныконсервазаводкэн стахановыльын Рэнтыгыргын ынныпромышленностык тэгмигчитльэк омакатынвэты нылеӄин.
Союзпушнинакэн уполномоченный — мачьыръылыляоравэтльаӄай, чинит ӄынур ятъёлӄай, вай ӄынур ванэван гыргол, ипъэм ченэтмэгчервакаӈынвык нытваӄэн.
Ынан майӈычетлёгылгыкалеёчгычыкойпы нэнагтойвыӄэнат кэлинчымкэтти, нинэнчичьэтӄинэт цифракалейвыёттэ кэлитъулти, о’мчелгыкалетконаӈата ныкэлиткуӄин.
Крайисполкомык президиумык вальын ынкъам крайгазеткэн кэлимигчитльэн нэмыӄэй рай вэчьым нымкыче риӈэлейвыльыт.
Ытри нычьумэткуӄинэт.
Тэгрыӈэнэ тэӈвытку льуркынинэт ынӈин вальыт чьумэт: чьоматкоёлгык пууръу — манэёчгывытрын гэлгыльыма ынкъам гувыльыма гаквадратӄайма; чьумэт нывычгыӄэнат, пластмассайпы тайкыёт, ынкъам вай ытри чьумэткульэ нынвытгиӈэвӄинэт квадратӄайык патгыргэты.
Чьумэткульыт галгэгаймавленат, рыпэт ымы ванэван э’мпытвак ныпаанат, таӈванэван ӄэргычьэты нытлепынэт.
А’мын-ым вай, ымы Тэгрыӈэ энмэч урэриӈэмъетыркын.
Ынан йытонэн калеёчгыӄагчыкойпы книга ынкъам чит ракалевэтгавӈыркын.
Вачаӄ таӈылвавыркын: ӄынур вай ӄэргычьа ӈан ӄонпы лылет тиӈуйвыркынинэт, ынкы-ым рай ӄонпы вытрэтыркын ынӈатал таӈамалваӈ вальын таӈпэральын имыръэнут.
Ыныкит риӈэнэӈ киткинуӄэй ӈачгэты наркычатӄэн, Тэгрыӈэнэ чьумэткульык эмпытвальык левтык гыргочата нинэльуӄин ӄэлпэратыльын аӈӄаткын.
Ытръэч ӄунэче ынан льунин аӈӄаеквэ тылельын пароход, наӄам таӈӄонпы — эмӄынэйычгитэ тэркыӄэлпэратыльын орааӈӄаткын.
Мыраӈӄач-ым, Тэгрыӈэнэ ӄэргычьык ӄача рымагты — ӈэгти, ӈэгти, ӈэйымкын.
Иквыӈэгйиквин, армапэральыт ы’летыльыт ӈайыткынтэ, эквыӈайыткынкэн вэтгысӄыт.
Ӄэйвэ ынӄэн ӄырымэн Оймэконкэн ӈэгйиквин?
Вынэ ӄырымэн.
Оймэконкэн ӈэгйиквин гынмыеп мытрэӈагаляан.
Топыльа тылетумгэ ӄынвэр-ым рывэнтэннинэт лылет.
Тэгрыӈэнэ эвыр ынӄэн раяагнэн.
Вай эвычагты лылямма, — иквъи ытлён, — ӄынур вай ӄырымэн лыгинутэнут, ипэ-ым вай нутэкэликэл.
Ӄыгитэгыткы аныӄун, ӄынур нутэкэлик.
Ӄэглынангэт?
Ии.
Пытӄылым гыргол рэӈатыляма нутэсӄын майыӈкы нутэкэлимил ныпэраӄэн.
Игыр вай эви ванэван чекгырголята мынриӈэмъенмык?
Игыр?
Тысяч метрыт!
Вай лыгэн километр нотасӄытагнэты?
Ии — ӄун.
Гыт-ым, ӈан вэчьым вытку риӈэтылеркын?
Тэӈвытку.
Вай ынӈин тыгтыпэраркын?
Вынэ аны этлы.
Лыгэн ӄынур вай мачьаӄальоӈ.
Ӄэглынангэт-ым нутэкэлимил гырголяйпы нутэсӄын пэраркын.
Вай нутэкэликэл еп риӈэнэӈэк чекъыттъыёл гантомгавлен.
Ынкъам вай нутэкэликэл ӄэглынангэт пэраркын, ӄынур гырголяйпы гэтаё нутэсӄын.
Ынӈатал-ым ынӄэн гымык чимгъугйит таӈычьыгыргын.
Ӄэглынангэт— географ!
Вай ытлён таӈванэван ынӈин нычимгъуэн, эвма энмэн вай гырголяйпы нутэсӄын нутэкэлимил пэраркын.
Тэгрыӈэ нэмэ лыляпыткоӈӈоэ ӄэргычьэты.
Ӈутку ӈэгти гынмылкинэк алваӈ вальыт.
Уввытэчгытрыпэральыт, ынӄэн вытэгчытрыпэран авэтгыкыльэн, ынӄэн ӄырымэн ипэ ӈэйин пэрагыргын.
Ынӄэн ӈан майыӈкы рай ӄынур рэӄиничгытгынникин мэйӈыӈэлвыл ӈайгыточгык нэвииӄин.
Вынэ ынӄэн ӄэйвэ: уввытэчгытрыпэрамкын Тагрыӈана рай иам эюльыльу ныпэраӄэн.
Умкуум!
Ивкэ вай ӄиникви, — пынлёнэн ынан топыльын тылетумгытум, — ӄэйвэ ынӄэн ӄырымэн умкуум?
Умкуум.
Ынӄэн-ым ипэ ӈэйкин умкуум.
Умкыкыльин эмнуӈйиквин тэленъеп мытгаляан.
Умкыт!
Лыгиумкуум!
Ынӈатал-ым тэленъеп ынан нинэрэльуӈӄин умкуум!
Ынык у’рэтнымык, лыгэрак ачгыта энмэч о’птытъар оттырат.
Рырытковты ынӄэнат ярат парохода нэрэтынэт — мыкыӈ мытлыӈӄылеккэнак уттыт ыннанпароходыткынык.
Нымръэтнолгата нытвэтчатваӄэнат уттынпыт, ынкаткынык кытыйга рыӄавъелъёвъёттэ ныймэтваӄэнат электроораакӄагтэ.
Уттынпыт — ынӄэн ымы уттыт, гэмгэуттуут-ым чит эюльыутту гытлин — чит нынӈэӄин, нывытэчгытрыпэраӄэн, рытлыт кытыйга нэнанкамагравӄэнат, ӄынур-ым ӈан уттытумгыт винвэ нэнанвэтгаатӄэнат.
Тэгрыӈэнэ нымкъэв ынӄэн нэнакалевэтгавӄэн, нинэгитэйвыӄинэт уттыт картинак.
Ыныкит вай таӈымыльо уттыт мурык нымык вальыт, — нычимгъуӄин Тэгрыӈэ еп ӄонъачгынкылассык калеткома, — люур нъэюнэт, нъэлӄутынэт, вытвыта нъавэръэпынат.
Вэчьым аны ӈан ымыльыомкоом нъатваана рыӄавъелъёвъёттэ ныймэтваӄэнат электроораакӄагтэ.
Уттынпыт — ынӄэн ымы уттыт, гэмгэуттуут-ым чит эюльыутту гытлин — чит нынӈэӄин, нывытэчгытрыпэраӄэн, рытлыт кытыйга нэнанкамагравӄэнат, ӄынур-ым ӈан уттытумгыт винвэ нэнанвэтгаатӄэнат.
Тэгрыӈэнэ нымкъэв ынӄэн нэнакалевэтгавӄэн, нинэгитэйвыӄинэт уттыт картинак.
Ыныкит вай таӈымыльо уттыт мурык нымык вальыт, — нычимгъуӄин Тэгрыӈэ еп ӄонъачгынкылассык калеткома, — люур нъэюнэт, нъэлӄутынэт, вытвыта нъавэръэпынат.
Вэчьым аны ӈан ымыльыомкоом нъатваана Ӄэтыӈок эйычгитэ нымкъэв нынноматӄэнат аӈӄачормэты мэйӈуттыт.
Вачаӄ уйӈыльинэт авытвыткыльэнат, рытлыт гэмчеткулинэт вачаӄ вай панэна маляётвальыт.
Тэгрыӈэнэ нылгинуръэв нинэгитэӄинэт ынӄэнат номыльыт аӈӄайпы уттыт лыгэн вай Мэмылына лымэвыр рай ӄутынэ микынэ тынылвэнаӈаткотагнэты ынӄоры оргоор лымэвыр тэвэнаӈ эмрэтэйкыӈэ.
Игыр-ым вай Тэгрыӈэ умкылӄык гыргочата риӈэмъетыркын.
Умкывыргыргын, — нычимгъуӄин Тэгрыӈэ, — аны миӈкыри рай вальын?
Ӄынур эты выялвыргыргын лымэвыр эйычгивыргыргын?
Этъым лымэвыр ӈан ӄынур риӈэнэӈтылечьывыргыргын?
Ытлён вэтгычемгъоэ: лыгэн вай пыкиринэӈу Хабаровскак ынкъам институтык нъэлыплыткук, вэтыӄун чымчаомкэты рэлӄытгъэ.
Лымэвыр рэквэтгъэ, эвыр умкуум ыяа ратваа.
Рэтэйылигнинэт рылгэ эюльыльыт уттыт, рэгитэгнинэт о’ракытыйгэты рытле левалыткольыт, рапалёмтэлӈынэнат выргыргэтыльыт.
Ынан чит пынлёркынэн тылетумгытум: ӄэйвэ варкыт умкыт Хабаровскак ӄача, ынръам вай ытлён энмэч гилкымъетлин.
Тъирэткуркын, лымэвыр элкымъятэты чимгъуркын, иӈӄун авнанваӈэлтавка?
Вынэ-ым вэнлыги ӄырым ытлён пынлёльатык рываӈэлтавъёлӄыл.
Авынральоӈэты таӈымыльо рэӈатыляма, вай тылетумгэ нэныгъевын Тэгрыӈэ энмэч ыныкит риӈэнэӈ вакъоэ Хабаровскак.
Акватыӈок таӈымныкэрэт Тэгрыӈэнэ ганвэтгаатлен въэӈкэн тумгытум.
Ырык Тэгрыӈэ ытри Мэмыл гэнвитлинэт.
Атэ ӄулирэлку ныйылӄэтӄин, тумгыӄэгти-ым катам эргыръотагнэты люнйылӄэтэ.
Ынӄэната, чама акватыӈота, льоойвыёта рэӈатыляма рыпэӈъивэннин Тэгрыӈэ.
въэӈкэн тумгытум.
Ырык Тэгрыӈэ ытри Мэмыл гэнвитлинэт.
Атэ ӄулирэлку ныйылӄэтӄин, тумгыӄэгти-ым катам эргыръотагнэты люнйылӄэтэ.
Ынӄэната, чама акватыӈота, льоойвыёта рэӈатыляма рыпэӈъивэннин Тэгрыӈэ.
Ӄырым рымагтэты мынриӈэмык, — иквъи топыльын тылетумгытум, рыема Тэгрыӈэ рэлпэпы.
Тэгрыӈэ ӈытогъэ рэӈанаӈчыкойпы.
Лыгэн тэӈвусӄымчыку, ӄынур льэлеӈкы.
Лыгъоравэтльанотак августык ымы эмгынунныкитэ ванэван ынӈин нывусӄэвын.
Тылетумгык рээн ытлён вэтгысӄыеквэ ӄэргыаэровокзалеты эквэтгъи.
Ӈэнрилы ымы ыргин кимиттъык нэрэтынэт.
Амын ӈот риӈэпкиртык тумгытури!
Мытлыӈэн минутат галяк автобус рэпкиргъэ.
Тургин-ым вай, Юрий Николаевич, ковльоргоор ӈутку, — ивнин дежурнильэ крайисполкомык президиумык вальын.
Амын йыӄӄайъым, — иквъи Юрий Николаевич.
Ӈыроӄ вакаӈынвыт варкыт.
Вэлынкыӄун, — татлыгнэн ытлён эргыпатыльа риӈэнэӈэткульэ.
Вай-ым гыт мачынан трапэлягыт.
Гыт Хабаровскак ӄонпы вальэгыт.
Вай-ым тумгыт ӈутрилы вытку пыкирыльыт мэчынкы трэйӈэӈынэт.
Амын етий, Игорь!
Гымнан-ым, Тэгрыӈэй, гынин чеӈыл.
Какомэй!
Нылгинитчыӄин.
Вэчьым вай книгат?
Книгат.
Мачамкынигат.
Вай-ым тэӈынӈин гым тычимгъуэк.
Ымы-ым вай гыт, тумгигыт Холмогоров, рэмкыльигыт э’птэ гымык ковльорва ӄэквэтги.
Холмогоров — ынӄэн топыльэн тылетумгин нынны.
Ытлён иквъи: Гым-ым вай турык Хабаровскак нымкыче нытвайгым.
Чама-ым вай амгымнан ковльоргоор тырэйыръэнӈын.
Вэнлыги ымы ытлён Юрий Николаевичына рырвинрынин.
Город ныӄэргыпэраӄэн, вачаӄ Тэгрыӈэнэ ымы ръэнут а’ӄальоӈ: ытлён эмгынунык нанвакъовын, мыраӈӄачкэн ӄэргычьын агтанэн Холмогоровына, ӈачгыӈӄачкэн-ым — Рэнтыгыргына.
Ытри ӈирэргэри амгынон городык ӈытоат, рамкыльырак Амур ӄача, ынӄо-ым ковльоргоор пединститутык нымытварагты йъэчычегъи.
Равытгырэты пъултыэт, ынкы тэӈуйӈэ ымы ыннэн о’раак.
Ытръэч ковльорвъораака нычьувъэв нэнанӄэргавӄэн ръэт.
Ынӈатал-ым э’тки, — ныӈынваӈэӄэн ынӈин Юрий Николаевич, ӄынур вай ынан чинит а’ткэвма гэтэйкылин равытгыр.
Чывипыт йъилгын торымготагнэты калеткогыргын нъэлгъи, вачаӄ-ым еп анӄэргавка ӈотӄэн вакаӈын.
Вай-ым ӈотӄэн турыльын район, вытку мыттараӈыркын ӈутку.
Вынэ вай морыкы ӄивыткуй, Тэгрыӈэй, ыныкит ынӄэн а’ткэвма ратваа.
Ковльоргоор нывилгъи, ковльорвыткольа йытонэн Тэгрыӈэнин чеӈыл, тытлык ӄача рытрилнин ынкъам пэлӄынтэтгъи.
Наӄам ытри люӈэквэтэ итгъэт тытлыркыпчыткольын Тэгрыӈа татлынтагнэты коменданта.
Евъев, евъев, — ӄочеткынатгъэ рачыкойпы йылӄыӄулиӄул.
Кытэӄэй вэтгавыплыткок ынан о’мрайпэчгыт йыннэнат.
До свидания, Тэгрыӈэй!
До свидания!
Ковльоргоор ныпылмэръэв тылигъи ынкъам эквэтгъи.
Тэгрыӈэ таӈамынан пэлятгъэ.
Кытыйгыръоэ, гыргол рай ръэвыргыргыръуи — ӄынур рай кытыйга нэнанлыплятӄэнат кыкватпэӈамкын ынкъам нинэнытруӈэтӄинэт рэпалгык.
Ынръамым мэӈӄо августык пиӈэпиӈ?
Вынэ вай ынӄэн ӄынур мыкрилвыргыргын — вай кэтэм ынӈин нытваӄэн, ыныкит лыгичивтыл, киткит левтык гыргоча нырэӈагалясӄычатӄэн гачгамкын.
вай кэтэм ынӈин нытваӄэн, ыныкит лыгичивтыл, киткит левтык гыргоча нырэӈагалясӄычатӄэн гачгамкын.
Комендантӈав гъомрайпэчгыма пэлӄынтэтгъи ынкъам рывэнтэннин тытыл.
Тэгрыӈэ рэгъи ралковты ынкы энмэч ӈирэӄ ӈээккэӄэгти ныйылӄэтӄинэт.
Ипэ-ым вай амынан ыннэн ӈээккэӄэй ныйылӄэтӄин, ӄол-ым гэгъевлин ынкъам аплёратвака Тэгрыӈэ атчьатыплыткок, пынлёнэн ытлён.
Ӈээккэӄэй, ванэван еп ӄыйылӄэтги?
Епэчгин.
Микигыт-ым?
Тэгрыӈэйгым.
Тэгрыӈэйгыт?
Тэӈвытку ынӄэн нынны тывалёмыркын.
Тэгнынны.
Гыт Чукоткайпы?
Ии.
Гыт-ым микигыт?
Гым Светланайгым.
Нычигмъэв — Светайгым.
Иам-ым гыт кимылтэти?
Вай пэтле экзаменыт рэплыткуӈыт.
Гым-ым энмэч институтык гэнъэлигым.
Вай документыт гымнан почтата тынӈивынэт ынкъам никвым, вай энмэн институтык гэтчигым.
Медалыльэгыт?
Ии.
Ытръэч вай гымнин серебромедаль.
Вэнлыги-ым экзаменка.
Ынӈатал-ым йыӄӄай-ым!
Вынэ ӄыйылӄэтги, вэчьым аны тыляма пэӈъивэти.
Урэтылей?
Ванэван.
Риӈэнэӈэтэ.
Ванэван ӄайылгав?
Таӈванэван.
Ынӈатал-ым таӈычьыгыргын!
Эргатык ымыльо морыкагты нымэльэв ӄытвыгын.
Гым вай тэнъеп эриӈэтылекэ.
Мынйылӄэнмык, эргатык ипэ мури консультациягты ӄытыльылӄылмури.
Ӄыйылӄэтгъи.
Ынръам вай кытэӄэй вак Светлана нэмэ винвэӄэй иквъи: Тэгрыӈэй, гыт еп эйылӄэткэ?
Епэчгин.
Ръафакультетык гыт рэкэлиткуэ?
Естественник.
Гыт-ым?
Гым литературальык.
Руссийилыкин ынкъам литературальын факультет.
Ымы Варя литфакык рэкэлиткуэ.
Вай ӈотӄэн ӈээккэӄэй, мургин нымытватомгын.
Ытлён Варяно нъэйӈэвӄин.
Гым чит ымы литературальык факультетык нырэкэлиткуӈигым.
Ытръэч вай гым никвым, энмэн ӈэранфакультетэты чамъам.
Вынэ ӄэглынангэт ӈэранфакультетык кэлиткук нынъотавӄэн.
Ии-ӄун.
Вай гым никвым татлыӈык, энмэн литература гымнан мэчынкы ымы кружокык тырэрэгъючечӈыӈын.
Ӄэглынангэт, литературальын кружокык.
Ынкъам чама вай.
Мэй, вай аныӄун ынӈот гым тычимгъук.
Миӈкыри?
Вай ынӈот.
Гым нэмыӄэй естественный наукагты нырэгъючечӈигым.
Вай-ым ынӈот мынвэтгаквылгымык: гымнан гыныкы ымыльо мурык факультетык гыёлятъё тыратвыркын, гынан-ым гымыкы ымыльо турык гыёлятъё.
Ва?
Ии вай.
Ӈот-ым вай мытвэтгаквылгымык.
Игыр-ым мынйылӄэнмык.
Ӄымэл-ым вай ыныкит гым ӈанэнӄач а’ткэвма тыратваа экзаменма, мургин вэтгаквылгыгыргын раӄылӄылё ратваа.
Ӈээккэӄэгти выйитвыэт, вачаӄ нэмэ лыгикытэӄэй.
Игыр-ым вэтгавымгоэ Тэгрыӈэ: Светланай!
Гой?
Светланай, вай ытръэч ӄунэче тырамӈылёгыт.
Гынан лыги, вай миӈкы ӈутку таӈыркорыӈ гитэнэӈ.
Ръэнут?
Гитэнэӈ.
Гитэнэӈ?
Ӄэлюӄ-ым таӈыркорыӈ.
Ӈутку таӈымыльо таӈыркорыӈ.
Гым вай ӈутку энмэч вэлыткораеквэ гэмэчлейвигым.
Гым вай нэмыӄэй тэӈвытку Хабаровскак.
Мэӈӄоры-ым гыт?
Комсомольскайпы.
Иам-ым гыныкы гитэнэӈ?
Ынӄэн э’тки оратывъёлӄыл.
Увэӄучилӄыле тыӈивыйгу рыннин?
Вынэ ынӄэн ӄырым уваӄочелӄылеты.
Ынан эргатык тыратвыӈын.
Ӄыйылӄэтги.
Ӈээккэӄэгти, ӄынвэр вай, йылӄэтгъэт.
Инъэ Тэгрыӈэ ӄэргычьайпэчгык выюнтыльэ катамльолӄылеты тиркыӄымчучьэ рыгъевнин.
Йылӄыёлгык ӄача, стулыткынык ынин танӈыӈавэръын ныймэтваӄэн, танӈыӈавэръэты-ым гэтиплин кэлиӄэй.
Тэгрыӈэнэ йыннин ӄэлиӄэй ынкъам калевэтгавыӈонэн: Ӈэвысӄэтӄэй, мури консультациянвэты мытылӄынмык (вынэ вай йылӄанма гынин нынны тынтыяатын: вай ытръэч лыги — нылгинытэӈӄин, ытръэч-ым миӈкыри ипэ вальын тынтыяатын. )
Люӈыныгъевэ мытынтыгыт, миӈкыри ӄун лыгэкавычьэты ныйылӄэтигыт.
Вай мурык ченлечыку таӄъат вальыт ӄынур чиниткинэну ӄылгыгынэт.
Вэтыӄун чанлячыковты ӄытлепги, ынкы рай чачаръанотат варкыт.
Ыныкит рараяагӈын утюг, комендантӈавгыпы ӄыгнатгын.
Ытлён ытчай Дуняно нъэйӈэвӄин.
Энмэч ток варкын электроутюг танъяаӈ.
Света ынкъам Варя.
Вынэ ӄэглынангэт утюг яаёлӄыл.
Игыр вай эӄэгниркын, таӈыйпыӈ элгымычыквын, ынръам рай вэчьым ченлечыку кымъукэтгъи.
Таӄъат-ым ӈан Варяна ынкъам Светана ченлечыку вальыт.
Аны рай ръачачатакэчгыт ынкы?
Вынэ а’ӄаанӄатыӈ, ыныкит вайманэты наранӄамэтвавӈыркынэгыт.
Ынан вай ыныкит ӈээккэӄэгти рарагтыӈыт, Тэгрыӈэнэ ытри Нутэӈэвытынэ ыпатъёта кавкавпата ранӄамэтвавӈынэнат.
Ытръэч вай ӄэйвэ наранчачальавӈынат ыргынан мэмылмытӄык ыпатъёттэ кавкавыт?
Этрилкэ кэлиӄэй, Тэгрыӈэ нэмэ вынынтатгъэ чотчотыткынэты ынкъам кавычьатэты э’мйиргъи.
Ынӈатал-ым вай миӈкыри алваӈ вальыт ӄэргычьайпэчгыт!
Кэргыпыткульыт рай.
Ӈан ынӄэнат кэргыпыт ныкамаграӄэнат!
Ытри нывиврэльэтӄинэт, о’ралвагты нылиӄинэт, нувэвӄинэт ныӄэргавӄэнат!
Тэгрыӈэ илкымъетгъи, нэнэнэӄэймил кэгрилӄэе маленэнат лылет.
Вынэ вай ӄырымэнат ынӄэнат кэргыпыт, ынӄэн рай ръэвыйилвыйилти ӈаргынойпы.
Ынӄэн вай.
Ынкъам люур вай Тэгрыӈэнэ чичевнин, энмэн рай ынӄэн оттывытвыттэ ӄэргычьык ӄача вальыт.
Вай ынан ынӄэн нытъивъэв нинэчимгъуӄин, ынӈэ вай чинит гэмо, мэӈӄо ынӄэн тъэватгыргын.
Вэчьым-ым рай титэ, ӈан ръакинок, ынан гэльулинэт ынӄэнат тэркыӄэлпэрат, кытыйга рэлёёк вытымкык.
Игыр-ым ынан нытъивъэв лыги: ынӄэн эюльыльыт уттыт ыныкы вайманэты рытле нылевалыткоӄэнат!
Эплеккэ аммычыквыльын Тэгрыӈэ кытгынтагъэ ӄэргычьэты, рывэнтэннин.
Ӈирэӄ таӈпэральыт иквывылгилти ораыныкы нырытлынпэтгавӄэнат.
Вай ӈотӄэнат вытэчгытрыльыт, чыӄыльыт вытвыттэ, ытри тантайылеӈыӈ рылгэ, таӈынтымлятыӈ ылпэты, йыкыргычормэты.
Тэгрыӈэ о’рэвтылягты нытлепӄин.
Вай ӄэйвэ, ӈирэӄэв пытвыран.
Вай этъым айвэ вулӄытвик, ытлён эвыча ӄотытвама, ытчайым Дуня омрайпэчгынтагъэ.
Ӄэйвэ-ым мэӈӄо ӈутку нытваан гачгамкын?
Вай ытръэч Тэгрыӈэ экэвкыльин: тыӈэчьыт мэчынкы таӈвыргыргатыӈ ванэван амынан нотасӄыткынык, мэчынкы-ым ымы чекгыргол.
Ынӄэн вылгилти нывыргыргэтӄинэт айвэ вулӄытвик ынык гыргоча, ынӄэн вылгиле ӄынур вай нывэймэнэӈинмэтӄин ытлён турыпкирыльын.
С. Тумгыт.
Сентябрь-йъэлгын.
Айвалыӈӄачкэнат ӈайгыточгыт нывытэчгытрыпэраӄэнат, ынкэлыку увчелгыпэран — ӄынур кэлиннилын — ынӄэн уунъыт чама рыттыт.
Ыныкит галяк ынӈэнгыточгыеквэ, эвыр ынкы култэт уунъымычутэ нувпэраӈӈоӄэнат.
Амгынотъылёк тиркытир еп нымачгытлягнаӄэн.
Вачаӄ ыныкит йъытъуле нинэйпыӄин ытлён — аны ныӄэвӄин: вай льаляӈръоӈӈон энмэч лыгичымче.
Аӈӄайпы нычьыкытыйгатӄэн.
Чывипыт йъилгын галяк лымэвыр киткит мыкыӈ, Лыгъоравэтльанотанот ръылетгъэ.
Ӈэгвытгырык-ым чама айгысӄыӈайгыточгык еп кытурльэлеӈкинэт кытавыльыт еӄаеквэт, ӄэлюӄ-ым ымаляӈэт ванэван тиркытир ӈэнрилы нъээкуэн.
Еӄаеквэгэӈгыпы эвтысӄыеквэ о’раӈкагты вээмӄэгти ныпыльыльэтӄинэт.
Вачаӄ ымы ынӄэнат пэтле раӄэтыкванӈыт.
Ныкирит эӄылпэ нывусӄыръуӄин.
Игыр ӈаргынэн ныӄивритутъэвӄин, ынкъам, эчги тиркытир намэчатӄэн, Тэнмавына маякык электроораак нинэнынлевӄин.
Маяк ынанэквыэнмыткынык нытваӄэн.
Ынкэкин чычамыткавыльын ӄэргыӄэр ыяайпы нывытрэтӄин, ынкъам И’рвытгырык галяльыт аӈӄаляйвыльыт колё ныръэгӄинэт Тэнмавына.
Кымъыргин бригада ныпэлӄынтэттылеӄин Ӄытрыӄоймайпы.
Ӈэнри ытри гатылячьымытӄынталенат ынӄам чама гагтыленат учебникыт.
Палӄынтаттыляма рай ръэгъи тылечьын: ӈылынтольатыӈоэ, ӄынур а’ӄапэнъёлгын, нывэлыльатыӈоэ, ынӄоры ӄынвэр ӄонпы нывилгъи.
Чама вай айычгэръоӈӈогъэ.
Наӄам ченэтнымтагнэты лымӈэ ымъылёӈэт ынкъам ымныкэрэт тылельылӄылти!
Тэва эмнуӈэтгэт, нагтон ӄэйъытвъэт.
Кымъын ӄытгъи Тэнмавына маякэты, вэтгавъёлга рымӈылявынво рыннин председатель колхозкэн Эргыръон, энмэн вай ытри кимылтэтгъэт.
Ӄэтэв вай тылечьын чымче маякгыпы чимэтгъи, ӄымэл-ым ымы вай а’ӄанымӈылявыӈ яральыт.
Ыныкит Кымъын виргъи энмыткынгыпы, ӄэйъытвык ӄача энмэч гэнылӄутэтлин манэгран.
Ынкы ӄача ратамманэгытъолыткынык рырыткоё тылечьын нытваӄэн.
Тылечьыткульэ Йынрына мытӄыръэчумкэтыльэ, увпэраля нылгиныпылмэръэв нинэгитэйвыӄин гэмгэчывипыт тылечьыкин ынкъам кытӄонача гэватэты нырилпынилюӄин.
Бригадир эймэквъи тылячьыткольэты ынкъам пынлёвты вай ӄынур мачьайӈальатэты чама ейвэчу лыӈэты гитэнин.
Вачаӄ лыгэнитык: линтъылыльын тылячьычематэты тылечьыткульын ымы люӈытлепэ итгъи гырголягты, пыкэрыльэты Кымъына.
Ынкы Кымъын пытӄы чымчагты эймэквъи ынкъам пынлёнэн: Ы’мто?
Йынрын вэнлыги нъэмпытваӄэн.
Ынан пылягкагноткынтэ нинэгитэӄинэт ынкъам таӈавъеткынка нытваӄэн.
Аны вынэ э’тки, — иквъи вакъома ратамманэгытъолык ӄача Кымъын.
Ынӈэ вай колхозык нъатчаркынэмык.
Пэтле агновты рэмкын рарыркаӈыттысӄэвы, муръим ӈутку.
Вынэ э’тки, — вэтгыры вагъэ Йынрын.
Ымы гынмыеп рыпкэратъёлӄыл мытынкимэвыркын, — ӄэйыӄын нывэтгавӄэн Кымъын.
Энмэч сентябрь-йъэлгын.
Ӈинӄэгти калеткорантагъат.
Ытри аны рай рэгъючечӈыльылӄылти, вачаӄ ӈот учебникыт ӈутку мурык ы’твычыку.
Гыт, Йынрон ныӈинигыт, уйӈыльигыт энэнэнэкыльигыт.
Кымъынэ эмӄэлелвынэ ӄынур вай льунин, миӈкыри ытлён колхозпредседателя Вамчена ынкъам учителя Эйӈэсынэ ӈынваӈэно нэлгыркын.
Рыпэт ынӄэната Кымъын этчывъентогъэ.
Вусӄыръугъи.
Вытку эргатык ы’лё тылечьыткульэ ӄэйыӄын рэтэнкэвӈыгнин тылечьын.
Кымъын иквъи: Йынрон, манэграгты мынрэмык.
Вэнлыги вусӄымчыку ӄырым ымы рылгычьомыткынтэ ӄыльугынэт.
Мынчаё ынкъам мынйылӄэт.
Ынан эргатык, еп этиркининикэ трэныгъеквыт.
Ынан люрэӄ инъэ тылечьын рэтэнкэвӈыӈын.
Ӈотӄоры чымче — нымным.
Ынкы нымкыӄин Кымъынин чычеткинэт нынымытваӄэнат.
Кымъын нымкыче ырыкайпы нытаӄэн: ытлёнъым игыр ӄырым ӈэнри нылӄытын.
Манэграчыко бригадак рээн рэткивы.
Ынӄэната ӄырым ымы мэӈин нивын, энмэч тылячьычематвама Кымъын ӄонпы чычаткэнагты нылӄытыльэтӄин ынкъам ынӄэната ванэван ныгагчавын.
Э’тки ӄун Кымъын колё ныкорыӄэн.
Вынъэм ымы киткинуӄэй ӄырым мэӈин ынӈин нъэчимгъун, ыныкит Кымъын чычеткинэк нъэткивын: колхозык ытлён ымыльорык тэӈу чама лымалё нылгыӄин.
Вачаӄъым йъарат колё увэгнэнтатэты, ымы председателык Вамчена тывъёк майыӈкыӈ, нымигчирэтӄин Кимъын.
Манэграчыко ӄутти нычайпавӄэнат, ӄутти-ым натчьаттэнмавӄэнат.
Ымыльобригадак ытръэч амынан ӄытльэлявол Кэӈъири апыннытвакыльэн.
Ытлён ыннаны лымынкы танйылӄатыӈ, эченур эвнэмигчирэткэ.
Вачаӄ э’птэ ытлён нырапагчеӈатпэраӈӄэн, ынкъам ынӈот ытлён иквъи: Аны эӄэтылечьыткульигыт, Йынрон!
Аны эӄуликэ, — вэчепэты иквъи Кымъын, иӈӄун Кэӈъири ытри Йынрын авнамаравка нитынэт.
Мэнигрэнмык рымагты навалёмын ӄаврыткын.
Коргылыляльын, элгыкырвэтроссеаачек э’мпэты манэграчыковты рэгъи.
Танӈэръын энмумкылевкыльин.
Йъыпэрамычыквык рымагты волвыкалеаӈӄамычыквын.
Вай Кымъына телеграмма.
Тэнмавына ӈанӄо рэтыйгу рыннин.
Кымъынэ рыпэтгавнэн кэликэл.
Янор эмӄэлелвынэ калевэтгавнэн, ынӄо о’раӈ: Вынэ вэтыӄун эӄылпэ ӄырэпкирӈытык.
Ӈанэнӄач ымколхоза мытрэӄэтвыткусӄивы.
Вамче.
Валёмтык?
Мытвалём, — очыткогъэ атчьанма Кэӈъири.
Айычгэнма тэва аӄэтыӈ, — иквъи йъыпэрамычыквыльын аачек.
Ынан ванэван нычичевнин ӄытлимыӈэпчильын Кэӈъири.
Ынӈот мынит, — мэрынрэ иквъи бригадир, ынӄо кытэӄэй выйитвыгъи.
Чемгъоӈӈогъэ.
Ыныкит инъэ Йынрына рэтэнкэвӈыгнин тылечьын, — йыӄӄайъым.
Ралвавӈынэн — мынпэлян ӈутку ы’твык Йынрын, муръим чейвэ ӈагъеквэ мынэквэнмык.
Тылечьымытӄымыт ынкъам учебникыт ынан мытримтиӈынэт.
Ӄэглынангэт, — иквъи ынпыначгын Ӈоӈӈо.
Тылечьымытӄымыт бакчыковты мыныттъын.
Ынан лым ыннэн бак Тэнмавгыпы мыныгнатын.
Ынан ынӈин мэчынкы ымыльо мытрэныпкирэнӈын.
Ымыльо ы’твыльыт вэтгыры вагъат.
Вай ынӈин таӈэтыӈ, ӄэйвитык ымыльо рэӈъэленӈыт.
Ытръэч ӈот Кэӈъирин лылет гэлгипыннэвлинэт.
Ӄынур вай люур лыгэрыннытъылыӈогъэ.
Ытлён иквъи.
Ӄэйвэ.
Мэчынкы вэчьым имыт мытрэныпкирэнӈын.
Ытръэч вай ярак ы’твыкэ мури раӄылӄылморэ.
Рэӄэ-ым мытръытвытку?
Раӄылӄылё чейвыльымури колхозык нэрэлгымык.
Вэтыӄун гъытвыма мынэквэнмык ӈэнри.
Ыныкит вай кытӄонача Кэӈъири ӄэглынангэт рэӄын нивӄин, аны мачӄонпы ръэнут э’тки нэнатвыӄэн.
Люрэӄъым ӈагъеквэ тури тыляма гымнан тылечьын трэтэнкэвӈыӈын?
Ыныкитъым ралвавӈын тэнкэвӈык?
Ыныкит, ыныкит.
Вай лыгитэгъеӈыркын вэчьым гыт ӈутку пэлятык.
Китъам ӄикви, миӈкыри мынит?
Таӈавъеткынка.
Кэӈъиринэ-ым ӄэглынангэт ръэнут бригадира тывъёк таӈыӈ вальын ванэван ымы ныраӈэнтогнэн.
Ӄэглынангэт ытлён нылгъэнӄэтӄин ӈагъеквэ чейвык.
Пытӄылым эмтэтковты.
Китаӄун мынгитэн тургин тылечьын, — иквъи русильын.
Вайъым турык тылечьыткульык рээн мынъимтин тылечьын маякэты.
Ынкы тамэнӈырак мынъыгитэн.
Ы’мто, тумгытум бригадир?
Люрэӄъым мынъытэнкэвӈын.
Бригадира гитэнин механик.
Льулӄыл ынин эргаквъэ: Вынэ вай ымколхоза мытрэвэлынкыӄунэтгыт.
Йынрын ытри механик ӄувръэтӄагъеквэ ӈайытӄынэты тыттэттылеркыт.
Йынрына нинимтиӄин тылечьын.
Аӈъачгыргын эмтэгты тылечьын вусӄымчыку и’ӄупэтык ӈайыткынэты.
Ымы рыпэт армъаачек Йынрын нъигнэтӄин.
Мэчынкы.
Механика ныпылмэръэв Йынрына рэлпыткынгыпы рывиривнин тылечьын.
Тылетумгыт выквыткынык вакъогъат.
Йынрын о’раӈайыткынэты лылепгъи.
Ынкы ныӄэргатысӄычатыльатӄэн о’раӈӄагты ӄымчучьын.
Механикъым о’рэвычагты нытлепӄин: рай ынкы ӈыронкилометрмэл урэльу нымкин йынӄагтэ нывытрэтӄинэт.
пынлёнэн Йынрына тумгытум.
Ы’мто тъэркин?
Вайъым ӈутку гыролмакы лыгитъэркин о’равэтльат.
Таӈымыльо майӈыян лыги.
Ымъым вай гэмгэӈинӄэйӄэй гымнан тэнлыги.
Механика секырэтъёчгын йытонэн.
Ӄэйыӄын нывэтгавӄэн: Гым Анатолийыно нъэйӈэвигым.
Нынны гынин нэнаалёмэгым.
Нытааӄойгыт?
Тумгыт тааӄомгогъат.
Мэлгыӄэрганма Йынрына льунин: рай иам Анатолийын льулӄыл нырэмыннуӈӄин.
Вай мэӈин ӄол ӈинӈэвысӄэт ванэван тэнтумгу ӄылгыгын?
Аны иам игыпэркын?
Ымы вай аӄамӈылёӈ?
Йынрына тэӈгитэнин Анатолийын льулӄыл, ынӄо секырэчгыпы тыттунин пиӈпиӈ.
Варкын ӄэглын гымнин ӈэвылӄыл.
Ытръэч вай игыр ытлён ыяа Хабаровскак.
Ынкы нырэгъючечӈыӄин.
Иамъым энамӈылёй?
Вайъым ӈот.
Ынан этъоӄайӄын тратвыӈын.
Мынэквэт!
Анатолийына эмтэйпысӄычаннэн тылечьын ынкъам нэмэ о’рагырголягты ръэтӄагъеквэ эквэтгъи.
Мэй!
Евъев!
Кита гымнан мимтин!
Вынэ ӄырым, ельоӄай.
Гымръам.
Маяккэн тамэнӈырачыкон электричествота нылгэӄэргатӄэн.
Тэминӈэттылечьыт, тэминӈинэӈэт ныӄэлпэратӄэнат, ӄынур маравъытвыткынык.
Этъым вай ӈуткукин этын ныгтамӄэн.
Колё ӄэргыӄэр!
Ӄэлюӄъым.
Ымы ӈан аӈӄы нэнанӄэргавморэ.
Китъам мынгитэн, миӈкы ӈутку чематгыргын.
Ӈирэӄэв чывипыт кэливытгыр галягъэ.
Ӈирэче тумгэ нэтрыткун, ынкъам нэнйылгэтын тылечьын.
Наӄам чематгыргын уйӈэ.
Анатолий ӄынвэр иквъи.
Ӄоо аны миӈкыри вай.
Чематгыргын уйӈэ, вачаӄ рэквэтэвык тылечьын мытылвавыркын.
Вынэ вэлер кытэӄэй, Йынрын, мынпаӈъэвӈытомык.
Мынтааӄомык.
Анатолий гынмыеп гиръытвылин.
Игыръым тылечьымытӄэ увэтыльын, ӄынур Йынрын, ытлён нотайкочаткынык нывакъотваӄэн.
Гыт, ельой, ӈутиннымык нытвайгыт?
Кытӄонача.
Вай ӈутку ӄол ӈинӈэвысӄэт нымытваркын.
Ӈавучителё нитӄин.
Вайъым ӈанъым этъым мыттомгыльатыӈо.
Ноябрьйъэлгык, празднигма, ӈавтыӈгэчеватгыргын мытрэтэйкыӈын.
Ӄыет морыкы, рэмкыльу риты.
Трэеты.
Эвыр ринъэйӈэвы ӈавтыӈгэчеватынвэты, вэтыӄун трэеты.
А’мынъым.
Ӄынур вай малкамчечы тынъэлык.
Вай вулӄытвик маякык вак тылвавыӈок.
Лыгэн эвыр мигчирыплыткук ныльувтэвигым, навэръэпэгым ынкъам эӄылпэ — калеткорагты, ӈавучителеты.
Тычичевык, — тэнӈыткуи Йынрын.
Ръэнут чичевын?
Раӄэты тэнӈыткуркын?
Вай тычичевын, иам гынан гэмгэӈинӄэй тэнлыги!
Анатолий ымы нылгитэнӈыткуӄин.
Ынан пиринин Йынрын рэлпэпы, чит нэнаройӈэмтэӈӄэн.
Наӄам акавкэгты ытри тэйкэвык, миӈкыри ӄун ӈирэргэри нытааӄоӄэнат ынкъам ныпылмэрэтӄинэт, иӈӄун эвнэнылвэтвылгыткукэ.
Кытэӄэй тэйкэвыплыткук (ӈирэргэръим нэрмэӄинэт, ӄынур ӈинкэйӈыт), ытри вакъогъат, нэтчывъентоӄэнат.
Ӄэглынангэт чичеви.
Ӈавучительгыпы ымы таӈымыльо ӈинӄэгти тумгу тытчынэт.
Ырык рээн ымы калеткоран калеткомгонвэты мытынтэнмавын.
Ӄэр-гычьыт мыттэйкынэт.
Ӈутку тамэнӈырак дианозитивкэн о’раак ырыкы тытэйкын.
Мури Нина ынӄэн о’раак мыттэйкын, — ӈэвылӄыл гымнин Нинано нъэйӈэвӄин.
Йгыръым ынан гым мынгытӄавкласс пылыткук нинэвинрэтӄин.
Яврэна институтык трэкэлиткуэ.
Эмӄынвулӄытвик ныкэлиткумури.
мынгытӄавкласс пылыткук нинэвинрэтӄин.
Яврэна институтык трэкэлиткуэ.
Эмӄынвулӄытвик ныкэлиткумури.
Иамъым игыр люӈылӄытэ?
Читъым тылӄытыркын, ытръэч люӈыпкирэ титык.
Тэнмавына иниквъи.
Кымъына телеграмма ӄынльэтэт.
Ӈэйгиӈкы ыргин ы’твъэт.
Рымагты-ым гынан лыги.
Люрэӄ аны мэчынкы игыр таӈылӄытыӈ?
Вынэ ӄылӄытги, ва?
Гыт ӄылӄытги, ынан гытгытэ гымнан чинит.
Миӈкыри аны инэнӈивыркын, ельой?
Вай ӄыгитэ лиӈыткучьын.
Ныкиръуи энмэч.
Вайъым вэчьым ытлён а’тчак лываквъэ, атчьатгъэ.
Амынъым вай вэнъым тааӄок.
Вынъэм аны вай миӈкыри?
Аны акапчачавка Йынрын.
Нина рэчичевы, ӄырым нъээтын.
Анъым вай гынан гым вытку инэльуй.
Роравэтгавчетгъа?
Анатолийына ытръэттэгну тиӈунин сикырис, ринтынин пэнъёлгычыковты, ынӄъом нэмэ рычечьатыӈонэн тылечьын.
Малмытлыӈэн минутат галяк, ынан мыӈапчегты гитэнин Йынрын.
Тыляма ӈан гынин ӈэвылӄыл тымӈылён.
Ыныкит вай гыт гымыгваӄаӈынвык нъатван ынкъам эвнэвинрэткэ нъэнтын тумгытум, вэчьым ӈан ӄонпы э’ӄу нэнъытчыгыт?
Вайъым!
Ӄыгитэ ӈот вэчьым ӈотӄэн чематгыргын!
Кымъын ынанъыттъыёл кыеквъи.
Манэграчыко еп нытотъытваӄэн.
Ытлён вакъогъэ, гитэнинэт йылӄыльыт.
Йынрын еп уйӈэ.
Нэмэ чемгъотваӈӈогъэ Кымъын.
Кэӈъири ӄэглынангэт иквъи.
Ымы ыныкит имыт рыпкирэтык, вэнлыги ӄырым ӄэтвыткук ытри тэӈвинрэтыльу нитынэт.
Этылечьыкэ а’ӄарагтыӈ.
Бригадир ӄутгъи ынкъам ныпылмэръэв ваӄатэты йылӄыльыт, ӈытогъэ манэграчыкойпы.
Ӈоон ръэтӄай нымгыпы о’рамаякэты.
Ынкаеквэ ныгагчавтыляӄэн ӈинӈэвысӄэт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынӄэн ӈуткукин ӈавучитель, ытлён Кымъынэ чакэттык нынымытваӄэн.
ӈинӈэвысӄэт.
Вай нывилгъи, гапойгычьыма пырнин рыттылгын ынкъам комсомолзначокык ачгыта йыпаннэн.
Эвыр вынынтатгъэ, Кымъынэ ытлён элкылнин.
Ынӄэн ӈуткукин ӈавучитель, ытлён Кымъынэ чакэттык нынымытваӄэн.
Калеткомгонвэты тырэпэлӄынтэнӈыркын.
Чеэкэй мынэквэнмык.
Ръэтӄай нылгиныӄувӄин, ӈирэнлеӈу ачгыта а’ӄаляӈ.
Кымъына ы’ттъыёча тылейгу рыннин ӈавучитель.
Вачаӄ эмвэймэнэтэ ынпыянвэты, Нина Ивановна ванэван ръэтъеквэ нылен.
Ытлён ръэтнолгата оонъыеквэ нылеӄин.
Кымъынэ нинэльуӄин: пэтле ынин элгытанӈыпляккэн култэт увэтгъэт уунъымычутэ.
Ӈан таӈъаачек, ныгтиӈӄин.
Кымъынэ Нина Ивановнан льулӄыл ванэван ныльунин.
Ытръэч вэлёлгын ынкъам ылпылгын галгэчелгыръоленат, янор ылпылгын.
Кымъын чичеквъи, ӈавучителя механик нэмыӄэй гытиӈыльу нинэлгыӄин.
Механикэн гытэӈгыргын лым атвыка, Кымъын иквъи: Рэнльуӈэнӈын, миӈкы ытлён нынымытваӄэн?
Анатолийын яраӈы нъомрайпытваӄэн, вачаӄ тамэнӈырачыко рай иам панэна электричество нынлетӄин.
Нина Ивановнана тамэнӈыракэн тытыл умнин.
Нотайкочаткынык оммачайпывылгэты ныйылӄэтӄинэт Анатолий ытри Йынрын.
Рэтэммэниг, айколманэгык пууръу, рыватъё мытӄыӄипуӄиръын, чотчотык пууръу — вай ынӄэн ыргин айкол.
Толяй!
Вынэ ӄулитэ ытри игыр а’ӄаныгъявыӈ!
Ынӄэн йылӄэтыркыт тэӈмигчирыплыткульыт а’ачекыт.
Вэчьым вай ытри эргыръотагнэты гэмигчирэтлинэт.
Ӄынвэръым пэӈъивэтыльыт эӄылпэ, ӄынур мъынэнэнэт, йылӄэтгъэт.
Нина Ивановна пирӄыгъи ынкъам рэлёйвыӈӈонэн Анатолий.
Янор Анатолий рай рэӄын ӈынваӈэгъэ, ынӄо лылепгъи, вакъосӄычатгъэ ынкъам аны энэчгытэты гэтаӈӈонэнат Кымъын ытри Нина Ивановна.
Йынрын ымы гэгъевлин.
Янор ытлён нылвавӄэн чичевык, иам ытлён ӈутку тамэнӈырачыко.
Вачаӄ Анатолий валёмык, ынан ымыльо кэтъонэн ынкъам тумгык рээн нэмыӄэй иквъи: Чавчывата ивнин: Етти!
Ии, тыетык!
Чавчывата пынлёнэн: Рэӄысӄиквъи?
Кэйӈэ татлыгнэн: Вай-ым гым ныраӄаанӈаӈэгым.
Чавчывата ивнин: Эвыр-ым рараӄаанӈаӈыркын, игыр гымнин ӈэлвыл ӄыгынритгын ы’лё ынкъам чымӄык мыйылгыт ӈэлвыл.
Кэйӈэ очнэн: Ээй, вынэ мыгынритын!
Чавчывата ивнин: Виин гым мрагтык!
Эчги тиркытир рэмэчивтылетгъэ, ӈэлвыл ӄынрагтатгын!
Кэйӈэ ивнин: Миӈкы-м яраӈы варкын?
Чавчывата татлыгнэн: Ӈоонко ӄэнъевчыку.
Кэйӈэ чавчыв ивнин: Таам, вынэ ӄылеркын ярагты, ынан ӈэлвыл трэгынритыркын!
Чавчыв рагтыгъэ.
Кэйӈын ӈэлвыльык пэлятгъэ.
Кит-кит мачволкытвэӈӈогъэ, ӈэлвыл аммана тагъяӈыӈогъэ.
Кэйӈэ ӄэйвэ чеэкэй нинэрэнтыӈӄин, вэнлии авынраномакавӈэты манаӈчергъэ.
Ӄынвэр кэйӈын анӈэнайпыгъэ.
Ӄораӈы лыгэн чымче рытчыё нэнамӈылёйвыӄэн: Ытлён ръэнут ӄыритйивыркыниткы?
Ӄынвэр ӄулилыръугъи: Ытлёнӈын ӈэлвыл ръэгъи?
Наӄам ымыӈ вэлер пынлёк гаалёма!
Ынӈэ тивыркынэт.
Ръэнут ӄыритйивыркыниткы?
Лыгэн и’мпычейвыткуръуркыт, вэлер гататлыӈыткота!
Кынвэр ӈэлвыл пэлянэн, чавчыв ярак вальын йъонэн.
Пыкиргъи.
Чавчывата пынлёнэн: Ӈэлвыл э’ми?
Кэйӈэ татлыгнэн: Анны тытаӈылвавын румэкэвык.
Лыгэн гытэквэтгъи, маӈанчергъэ.
Ытлён ръэнут нылӄыриркин?
Наӄамымыӈ пынлёк вэлер гататлыӈыткота.
Ӄэйвэ нэнамӈылёйгым; Ръэнут ӄыритйивыркыниткы?
Лыгэн авъеткынка ныкымъыгилиръуӄинэт!
Чавчывата ивнин: Каакомэй ынръам, иа’м пэлян ӈэлвыл?
Э’рыкур раӄаанӈаӈыркын!
Кэйӈын айычгырэтчальатыӈогъэ: Мэй, мэй!
Эчену ынӈэ энанмыка!
Чавчывата ивнин: Эӄуликэ!
Кэйӈын ӄулильыръугъи: Оккой, анны энанмыркын!
Ӄынвэр чавчывата кытгынтыпэнрынэн.
Кэйӈын гынтэквъи: Оккоймэй.
Ӄытлыги чавчываварат йъарат аӄаварат!
О’равэтльата рырынгиивнин кэйӈын.
О’равэтльата ивнин: Етти!
Ии!
Кэйӈэ пынлёнэн: Ръапыӈыл?
О’равэтльата татлыгнэн: А’м, уйӈэ.
Гынин-ым ръапыӈыл?
Кэйӈэ татлыгнэн: А’м, ытръэч-ым пэтле трэйылӄэтгъэ.
Миӈкри-м пэтле ръылетгъэ.
О’равэтльата пынлёнэн: Титэ-м рэгъеквъэ?
Кыткытык.
О’равэтльата ивнин: Ынӄэн игыр рэйылӄэтгъэ, вытку кыткытык рэгъеквъэ?
Ии, миӈкри-м гым ымльаляӈэт ныйылӄэтигым.
О’равэтльата ивнин: О’тчоймэй, ынӈатал-ым нурэйылӄигыт!
Гым ытрэч ныкитэ ныйылӄэтигым, эргыръок ныгъевигым.
Гыт-ым, кынур въильигыт, ымльаляӈэт ныйылӄэтигыт!
Кэйӈын урэйылӄык курык ӈыркычаквъэ, льоӈатчыӈатэты эквэтгъи.
О’равэтльан нутэк ныйылӄэтӄин.
Кэйӈэ йылӄыльын катамтылянво лыгнин.
Кэйӈэ йыӈотконэн.
Йыӈоткок кыеквъи о’равэтльан.
Лыгэн илюкэ нытваӄэн о’равэтльан эмъэӄэлиӈэ.
Кэйӈэ эмтэйпынэн о’равэтльан арычгытвальын.
Эквэтгъи кэйӈын, нинимтиӄин о’равэтльан.
Эмтэма о’равэтльан милгэтгъи.
Кэйӈын рыгрыгык йынымнэн.
Рыгрыг кэйӈин ӈылетылетгъи.
Кэйӈэ эмтэё о’равэтльан ринтысӄивнин.
Кэйӈын мэмлеты и’рэгъи.
Мимлык чыпъылетгъи, ӈыленӈылет рыпиӈкувнин.
Чыпъынтогъэ, ӄулилыругъи: Оккоймэй, чаӈыттыгыргын!
Мытив гэвъилин!
О’равэтльата тъарыгнэн: Вэлер ӄун гынан-ым a’м раӄычгааркын!
Гынтаквыргэгыт, йылӄынвык рагэлечгааркын гымыкы!
Кэйӈэ э’йӈэвнин о’равэтльан: Мэй, тумгытом, ӄыетги!
О’равэтльан ӄытгъи.
Кэйӈэ ивнин: Ынӈатал-ым тычеӈыттэтык.
Конпыӈ игыр ӈоткатагнэпы ӄырым ымыӈ оттылгын мынрэӄэвыркын, э’тки гынтаквыргын!
О’равэтльата ивнин: Э’тки!
Ымыӈ гым конпыӈ тымчек нутэк йылӄэтык!
Кэйӈэ ивнин: Таам, вынэ мылеркын!
О’равэтльата ивнин: Ии, вынэ ӄылеркын!
Вэлер чиниткинэт увикит мытынымчеквылгынэт!
Тыӈэскын ныӄаарэркэн гытгак.
Йъороръогъэ, наӄам эӄэвиръыльын, ӄэвъяӈӈогъэ.
Кайӈыран льунин, ынкы рэсӄиквъи.
Кэйӈын рагтыгъэ.
Яраӈы йыӈоткойвыӈонэн, чама гыролмэвыӈонэн.
Ӄынвэр рылгъэ.
Тыӈэскын кыпчевнэн, эвиръыт тъаётчайвынэнат.
Ӄынвэр Тыӈэскынэ ивнин: А’мын тъылгыргэгыт!
Кэйӈын ӄулильыругъи: Каакомэй, иа’м гынмыеп ивкэ!
Кэйӈэ пынлёнэн: Мэӈко етгъи?
Тыӈэсӄынэ татлыгнэн: Ӄаарэтльэгым, эмӄивъетэ ӈутку тырэсӄивык.
Кэйӈэ ивнин: Ээ, опопы-м гымыг рээн ӄыльэлеӈитги.
Ытрэч-ым вай гым ымльаляӈэт ныйылӄэтигым.
Тыӈэскынэ очнэн: Ээ, мачынан-ым ымыӈ гым трэйылӄылетыркын.
Кэйӈэ ивнин: Эченур-ым ынӈэ рыйиткутэ инэныгъевкэ, лыгэн выква эвытлым уттэ левтык ӄэнаркыплыркын.
Йылӄэтгъэт.
Тыӈэсӄынэ йылӄыльын кэйӈын мэрынрэӄэй рыгрыкгыпы рыеткоӈӈонэн.
Кэйӈын ӄутысӄычетгъи: Оккоймэй, ръэнут етгъи?
Вэчьым кэлы?
Тыӈэсӄынэ ивнин: Мэй, аны гымнан тынйиткугыт.
Кэйӈэ ивнин: Гынтаквыргэгыт, иа’м рыйиткутэ инэныгъевыркын!
Нэмэ йылӄэтгъэт.
Ӄолетъылё нэмэ рыгъявыӈонэн кэйӈын Тыӈэсӄынэ.
Выквылгын пиринин, левтык кыплынэн кэйӈын.
Эвыр-ым кэйӈын валёмгъэ.
Ивнин: Рэръэӈыркын?
Тыӈэсӄынэ татлыгнэн: Трарагтыӈыркын.
Кэйӈэ ивнин: Ии, опопы ӄырагтыгэ.
Ӈутку ӈэйык рымагты гынин яральыт варкыт.
Рагтыгъэ Тыӈэсӄын.
Пыкиргъи ярак.
Гаӄолема нокватпэнрыгъан, намӈылён: Миӈкы нытвайгыт?
Кэйӈык рээн нытвайгым Кэйңын ынкъам о’равэтльат О’равэтльат рэлку нытваӄэнат.
Люур кэйӈын рэсӄиквъи.
О’равэтльата кытгынтыпэнрынэн, оммачайпынэн.
Рынэнин ӈаргыновты, рытайкаватыӈонэн.
Кэйӈэ о’равэтльан рыпирӄынин ранмыткынык.
Рэлку вальа о’равэтльата ралкойпы тынпынэн пойга рэнмык тынупэтыльын.
Мытив кэйӈын, ӄытлыги о’равэтльан.
Катам нанӄык тынпынэн.
О’равэтльан тынпыё тъылкамаграръогъэ: Иикыккаа!
Йъэлии гым энанмыркын!
Кэйӈын и’рэгъи.
Кытгынтынтогъэ тынпыткольын ралкойпы.
Эвын гэвъилин о’равэтльан, тынпыё нанкык.
Кэйӈын льунин и’рэмйыльын ралкойпы тынпыткольа.
А’йӈавъевыӈонэн: Мэй, ӄыетги!
Кэйӈын энмэч гэвъилин!
Ынӄо-м гитэнин въэтвальын о’равэтльан.
Ӄулилыругъи: Ӄаӄамэй, мытив кэйӈын тытынпын, ӄытлыги о’равэтльан!
Э’рыкур нычимгъуйгым кэйӈын тытынпын, ӄытлыги о’равэтльан!
Ӄол а’ачек колё никвыӄин, наӄам мачтотъэты вальын.
Ӄол рыннин, ытлыгэ кэйӈыгилийгут рыннин.
Ынӄэн а’ачек кэйӈыгилигъи.
Ынкъо-м чемгъотваӈӈогъэ.
Ӄынвэр иквъи: Китаӄун-ым мымӈылёнат ӈуткэкинэт эвыр рантоӈыт!
Ӄол йильэӄэй ӈытогъэ.
Пынлёнэн: Мэй, гыт кэйӈигыт?
Йильэӄэй еп туръэйӈэвкы авынъайӈаровты рылысӄычатгъэ: Чи-к-к-к!
О’равэтльан лыгэн иквъи: Каакомэй, вэлер гататлыӈыткота, йъэлии тэнӈу инэлгыгъи!
Нэмэ ӄол ӈытогъэ.
Нэмэ пынлёнэн: Йильэқ’эй рылысӄычатгъэ авынъайӈаровты: Чи-к-к-к!
Ӄынвэр а’ачекычгын кытгынтакватгъэ.
Акватэты иквъи: Каакомэй, ынръам кэйӈэ тэнӈу нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн: А’мто, кэйӈын тымын?
Эккэтэ татлыгнэн: Ванэван, э’тки, кэйӈыт тылвавынат пынлёк.
Пынлёк йъэлии тэнӈу нылгигым.
Ытлыгэ ивнин: Каакомэй, мэвын пынлёта ӄынмыгын кэйӈын!
Эккэтэ ивнин: Аны миӈкри-м, гымнан кэйӈын эйгулеткэ.
Ынкъам ынӄэната нэнамӈылёйгым эмрэйгуленӈэ.
Наӄам пынлёк-ым йъэлии нытлысӄычатӄэнат, наӄам гым тэнӈу нылгигым.
Ытлыгэ ивнин: Вынэӈын, ӄыпаа кэйӈыгилик.
Яйвачгыргэгыт, кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыльэгыт кэйӈук!
Эккэтэ пынлёнэн: кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыльэгыт кэйӈук!
Эккэтэ пынлёнэн: Ынръам ръэнут пипиӄылгын?
Ытлыгэ ивнин: Каакомэй, ынръам ӄэйвэ гэчимгъуйгыт?
Ымыӈ пипиӄылгын эйгулеткэ!
Эккэтэ ивнин: Китаӄун-ым нэмэ мыкэйӈыгилик!
Ытлыгэ ивнин: Вынэ чамъам рэкэйӈу, миӈкри-м ымыӈ пипикылгын еп гэмо лыӈыркын!
Эккэтэ ивнин: Итык-ым вэлер мыпипиӄылгыгилик!
Ытлыгэ татлыгнэн: Ээ, китаӄун-ым ӄыпипиӄылгыгили!
Экык пипикылгыгилигъи.
Нылеӄин ӄэнъевӄэйык гырголягты, кэйӈын льунин.
Чамэтанэн, чымчеӄэй рытчынин.
Ӄэгнэвнин, тымнэн.
Йъонэн, нинэгрулмыӄин.
Ӄынвэр ӄулилыръугъи: Колёмэй, нымэйыӈӄин пипиӄылгын!
Ынӄо-м ынӈин энвэнӈыкэ рэмтэйпыӈыӈонэн.
Лывавнэн эмтэйпык.
Ӄынвэр пэлянэн.
Акватэты иквъи: Колёмэй пэпэӄылгычгын нитчыӄин!
Ярак пыкиргъи.
Ытлыгэ пынлёнэн: А’мто, пипиӄылгын тымын?
Эккэтэ татлыгнэн: Ии, тынмын, кытъаткэ тылвавын эмтэйпык—колё Нитчыӄин, ӄоныры колё нымэйыӈӄин, ӄынур маёлгын!
Нитчыӄин, ӄоныры колё нымэйыӈӄин, ӄынур маёлгын!
Ытлыгэ ивнин: Ынръам ынӄэн ӄэйвэ, этлы ӄинэтэмъюӈ?
Алымы пипиӄылгын гымнан ымыӈ яатрылга тъынилгитын!
Эккэтэ ивнин: Аны колё нымэйыӈӄин, наӄам колё ӄэргыльычгын, ӄынур ныглёльычгын.
Ымыӈ гыткачгыт нъомӄэнайӈыт, ымыӈ у’муттык омыӈ вальычгыт!
Ытлыгэ ивнин: Вынэ ынӄэн инэтэмъюнйивыркын!
Гымнан люнльутэ тынтын гынник у’муттымил омгыткаяальын!
Эккэтэ ивнин: Ивкэ ӄун-ым мынйъогъан, ынкъам ӄыльугын!
Найъогъан.
Пыкиргъэт тымкайӈык.
Ытлыгэ экык ивнин: Каакомэй, вынэ ӄырымэн пипиӄылгын, вай кэйӈын!
Экык иквъи: Каакомэй, наӄам нивӄинэт.
Кэйӈын ымыӈ ӈэйык майыӈы'ӈ валmын.
Ытлыгэ ивнин: Вынэ ӈоткэн кэйӈын, игыр ӄыйгулетгын!
Эккэтэ очнэн: Ии, вынэ игыр тыйгулетын кайӈычгын.
Ытрэч-ым пипиӄылгын тытчын эйгулеткэ.
Итык кэйӈын тыйгулетын!
Кэйӈын нэнвэнӈыгъэн ынкъам нанрагтатын.
Ярак пыкирык, эккэтэ ытлыгын ивнин: А’мын ръэтитэ пипиӄылгын трэйгуленӈын?
Ытлыгэ татлыгнэн: Ӄырым игыр, ыннэнныкитэ ӄыйгулетгын пипиӄылгын !
Эккэтэ очнэн: Ээ, итык-ым раӄылӄыл эвнэйгулеткэ.
Ӄоныры-м лыгэн итык ӄырым вэтгавтомго мылгын.
Ӄэйӈун йъэлии тэнӈу рэналгыӈогъа!
Ӄынур айвэ кэйӈэ, лыгэн итык ӈыркычгыргын Пипиӄылгық’эй чавчывалявтыткынык Чавчывачга ӈэргэрык ы’лё ӈэлвыл яргыткынык нинэнлийвыӄин.
Пипиӄылгыӄэе йъонэн.
Чавчывачгын нытвэтчатваӄэн.
Пипиӄылгыӄэе яалейпы чамэтаннэн, ынӄо-м чавчывайӈык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгыӄин ыныкаткынык вальын пипиӄылгыӄэй.
Пипиӄылгыӄэе лявтыткынгыпы пынлёнэн: А’мто, нитчигым?
Чавчывачгын пынлёк лыгэн ӈалгылегты лылепыткуръугъи.
Чавчывачгын эквэтгъи ӈалвылыӈӄачагты.
Пипиӄылгыӄэй ынык лявтыткынык нывакъотвӄэн.
Пипиӄылгыӄэе нэмэ пынлёнэн: А’мто, еп эпэӈъивэткэ?
Чавчывачгын пынлёк лыгэн яалегты таалгылятысӄычатгъэ.
Ынӄо-м иквъи: Ытлён ръэнут вэтгавчерыркын?
Пипиӄылгыӄэе ивнин: Ӄоо, ытлён ръэнут?
Ӄынвэр чавчывачгын авынӄолельыровты гыролмыс-ӄагтыткольатыӈогъэ: Мэй, мэй, мэй!
Ытлён тырэӄыркын?
Ръэнут вэтгавчерыркын?
Пипиӄылгыӄэй кэӈкэлетгъи чавчывачгэпы, ынӄо-м чавчывачгык ы’ттъыёча вэтчагъэ.
Ынӄо-м чавчывачгын ивнин: Ытлён рэӄыркын, ӄулильыльэтыркын?
Чавчывачгын вэтчасӄычатгъэ, наӄам ӄымэк нытлепинтыӄэтӄин лылептилыльэтык.
Ынӄо-м равэтгавӈыӈогъэ: Вай-ым э-э-э-э.
аны вай-ым э-э-э-э.
Пипиӄылгыӄэе ивнин: Аны, эӄылпэ ӄывэтгавыркын!
Чавчывачгын пиӈкусӄычетгъи, ынӄо-м нэмэ равэтгавӈыӈогъэ: Мэй, вай-ым, вай-ым э-э-э-э.
ӄыпалёмтэл, ытлён мэӈин э-э-э-э.
у’риӈан ныръэӄин?
Ӄынвэр пипиӄылгыӄэе кытгынтыпэчасӄэвнэн.
Акватэты иквъи: Каакомэй- ынръам гэръэлин чавчывачгын ёргымтакычгын!
Чавчывачгын ынкы тымӈамынан панэна нырамӈылтэлӈыльатӄэн: Э-э-э-э.
ытлён вай ръэнут э-э-э-э.
Ӄынвэр эквэтгъи.
Акватэты иквъи: Э’тки, опопы ӄырым мытвын!
Ӄаарэтльан колё гэлгипэнъ'ивэтлин.
Яраӈӄачагты пэлӄынтэтгъи, нылвавӄэн тылек.
Ӄынвэр вакогъэ.
Люур тилмытил льунин риӈэмъетыльын.
Э’йӈэвнин: Риӈэнэӈ, ӄыетги!
Тилмытил ӄытгъи.
Ӄаарэтльаята ивнин: Ръапыӈыл?
А’м уйӈэ.
Тилмэ ивнин: Гынин-ым ръапыӈыл?
Ӄаарэтльата татлыгнэн: А’м ытрэч-ым гыт гымнан ивкэ риӈэнэӈэну мылгыркынигыт!
Тилмэ татлыгнэн: Эвыр-ым тэгъеӈу ринэлгыркын, риӈэнэӈэну ӄинэлгыги!
Ӄаарэтльата ивнин: Кытъаткэ, миӈкы травакъогъа?
Тилмэ татлыгнэн: Этыӄун ӄэлелвынчыку чамъам?
Ӄаарэтльата ивнин: Вынэ, мэчынкы!
Китаӄун мравакъоӈгъак!
Тилмэ йыкыргын рааӈкавнэн.
Ӄаарэтльан о’равэтльан ратлыӈылятыӈогъэ тэлмыйыкыргэпы.
Лываквъэ рылык.
Тилмытил чимгъугъи.
Ынӄо-м иквъи: Китаӄун, ынръам гыткагты ӄинэнрэтги!
Ӄаарэтлmfн иквъи: Ээ, вынэ ӄэйвэ!
Гыткагты инэнрэтгъи ӄаарэтльан, тилмэ рыриӈэвнин.
Тилмэ рэӈамъянма ӄаарэтлmfн нэнамӈылёӄэн: Миӈкэтэ мынлеркын?
Ӄаарэтльата нинэныгйивэтӄин: Ӈоткэн вээм гырголягты.
Тилмэ ӄаарэтльан рыпкирэннин ярак.
О’равэтльат ӈыторъогъат.
Тилмытил ваъогъэ.
Аръаля ӄаарэтльан намӈылён: Ынръам ынӄэн ръэнут?
Татлыгнэнат: Вай-ым гымнин риӈэнэӈ!
Ынык вэтгавма тилмытил риӈэгъи.
Вэтгавыплыткок гитэнин тилмытил, эвын уйӈэ.
Ӄулилыръугъи: Оой-оой, э’ми гымнин риӈэнэӈ?
Миӈкы атчыгъэ?
Ӄырэтъевыӈонэн гамгатымкыгэӈгыпы.
Наӄам ныӄулильыръуӄин: Э’митлёнайгыт гымнинэйгыт риӈэнэӈэйгыт?
Ымныкэрэт ӄыриннин тымкыгэӈгыпы.
Ӄынвэр лыгипэӈъивэтгъи.
Рагтыгъэ, йылӄэтгъи.
Кыевкы намӈылёгъан: Э’ми гынин риӈэнэӈ?
Ивнинэт: Ръэриӈэнэӈ?
Никвъэн: Айвэ-ым гынин еткин.
Татлыгнэнат: Наӄам-ым айвэ рэӄэ етгъи гыт?
Ивнинэт: Ӄун уйӈэ гымнин риӈэнэӈ!
Рэӄыльэтыркынитык пынлёльатыркынэтык!
Никвъэн: Ээ, а’м раӄылӄыл, ӄоныры-м ӄырымэн риӈэнэӈ, ынӄэн тэлмычгын!
Риӈэнэӈ пылвынтэн, микынэ а’ӄанчемавкы вальын ымыӈ мъэмитэ!
Тилмытил-ым ымыӈ уттэ кыплык рэлевтычимэты!
Тыӈэлӄут ваамъеквэ ныгалгагэлеӄэн.
Риӈэнэӈ выргыргыӈогъэ.
Палёмтэлыӈогъэ Тыӈэлӄут.
Гырголягты лылепгъи.
Ынык гыргоча риӈэнэӈ ныриӈэмъетӄин.
Льунин, иквъи: А’мын тытэӈэт, ръанотайӈын?
Наӄам э’йӈэръуркын.
А’мын тытэӈэт энанмыркын!
А’тав ӈутку мыпирӄык.
Ынкы пирӄын.
Эчги амэчатгъэ риӈэнэӈ, Тыӈэлӄут иквъи: Ӄэйвитык амэчатгъэ, вачаӄ-ым эӄылпэ мрагтыркын.
Кытъаткэ вэчьым миӈкы атчыгъэ.
Ӄэйвэ-м мачынан мрагтыркын.
Ынан эвыр рэнапэнрыӈогъа, мыӄулильыръук.
Юрэӄ тъагтатын ӄулитэ!
Эквэтъи ярагты.
Пыкиргъи ярак, пыӈылтэлыӈогъэ: Гымнан игыр тыльун ынӈатал-ым нымэйыӈӄин тэлмычгын!
Наӄам колё ныӄулильыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
тэлмычгын!
Наӄам колё ныӄулильыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
Ытлыгэ ивнин: Ӄэйвэ гэчимгъуйгыт?
Риӈэнэӈ тилму рытчын!
Тыӈэлӄутынэ ивнин: Эвӈан риӈэнэӈ?
Ытлыгэ татлыгнэн: Ии, игыр ӄыйгулетгын ынӄэн риӈэнэӈ!
Тыӈэлӄут тэнӈысӄиквъи: А-а-а-а!
Какамэй, риӈэнэӈ э’ӄэлиӈу тытчын!
Игыр-ым тыйгулетын риӈэнэӈ.
Ӄонпыӈ игыр ӈоткатагнэпы ӄырым э’ӄэлиӈу мылгыӈон риӈэнэӈ!
Чавчывата ванэван ныгынриннин льэлеӈкы ӈэлвыл.
Ӄынвэр ыныкӄач нымытвальын о’равэтльан иквъи: Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыльэты ӄытгъи эргыръок.
Ӄаачыкойпы ляйвыма льунин о’равэтльан нинэвэнӈэтӄин.
Йъонэн.
Инэвэнӈыльэ ванэван ныльунин ыныкы тылельын чавчыв.
Чавчывата пыкиринэӈу ивнин: Оой, унмыӈан-ым иа’м ынӄэн тымын!
Инэвэнӈыльэ ивнин: Эӄуликэ, гынтаквыргэгыт, энмэч ӄывинрэтыркын инэвэнӈэтык!
Чавчывата ивнин: Ээй, вынэ мынвинрэтгыт,ытрэч-ым иа’м рэквыт тымын унмыӈан-ым?
Инэвэнӈыльэ ивнин: Миӈкри-м нивигым—ынкъам нымчен, мачынан ӈотӄэнмынмыгъан.
Ынкъам нынпаавнэн эмӈэлвыл рытык.
Чавчывата очнэн: Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым у’риӈан и’ны варкын, ынӄэн майӈыа’ӄалеӈгыргын.
Нымкыӄин ӄораӈы ранмыткоӈынэн Ныгыттэӄин Тэленъеп ӄол о’равэтльан ганымытвален.
Колё ныгыттэӄин, чама колё ныръыӄин!
Ынкъам лыгэн Тэмъюӈыткуръэну нылгыӄин.
Ытлён ӄол итгъи нылеӄин ваамгырголягты.
Киткит ныйӈэтӄин.
Ӄол о’равэтльан рырынгиивнин.
Тэмъюӈыткуръэнэ пынлёнэн: Миӈкри нылейгыт?
Вай-ым ныгынникгилийгым.
Тэмъюӈыткуръэнэ ивнин: Ӈотӄэн ваамӄалетлы ӄэквэтги!
Ӈутинвээмык эвыча гыныкы нъатчаӄэн тыльун кэйӈын.
Гынникгилильэ ивнин: Вэчьым инэтэмъюӈыркын?
Тэмъюӈыткуръэнэ ивнин: Аны, ванэван мытэмъюӈгыт!
Тэмъюӈыткуръэнэ пынлёнэн: Гынан гымнин нынны лыги?
Гынникгилильэ татлыгнэн: Ванэван!
Тэмъюӈыткуръэнэ ивнин: Наӄам-ым иа’м мэтиву инэлгыркын?
Гынникгилильэ ивнин: Ээ, вынэ гынин нынны гымнан лыги!
Тэмъюӈыткуръэнэ пынлёнэн: Микигым-ым?
Гынникгилильэ татлыгнэн: Ынӄэн-ым Тэмъюӈыткуръэйгыт!
Тэмъюӈыткуръы э’ӄэчьусӄычеквъи, вэвральатыӈогъэ.
Ӄынвэр иквъи: Ытлён рэӄын ивыркын?
Ӈыркычгыргэгыт!
Титэ гэйгулетлин гымнин нынны?
Гынникгилильэ татлыгнэн: Ынӄэн-ым тычичевыркынигыт—рэтэмъюӈыткуӈыркын гымыкы!
Тэмъюӈыткуръы еп аплывэтгавка гынтэквъи.
Лыгэн акватэты иквъи: Колёмэй ынръам, о’равэтльан кывчемгольын!
Гынникгилильэ гынтэвтылельын нинивӄин: Каакомэй!
Ынръам гэръэлин о’равэтльан?
Колёмэй танӈаквыргын!
А-а-а-а!
А’мын эналваквъэ тэмъюӈкы!
Ӄол рэмкычигъи рамкэты.
Пыкиргъи рэмкык.
Никвъэн: Етти!
Ии!
Намӈылёгъан: Ръапыӈыл?
А’м, ытръэч-ым гым нычимгъуйгым: этъым гым гамгъоравэтльак гыттаӈ вальэгым.
Ӄутиинэ ивнин: Нырэӄын-ым мынгыттэчит, эргатык нэмэ ӄыетги.
Эченур ӈачыӈкэн ръэт ятэты ӄыркылегын.
Гыттакалыръольын рагтыгъэ.
Эргатык ӄытгъи гэкэӈэ.
Ӈачыӈкэн ръэт кыленин.
Ръэтык льунин калеплякылгыкай.
Ынкы ныпэрӄытваӄэн гыттакалыръоё.
Рычичьэтыплыткунин пылякылгыӄай гыттакалыръольа, эквэтгъи.
Пэрӄытвальа ынкы, пылякылгыӄай эӄылпэ рыльэтэннин ӄолеръэтэты, нэмэ ынкы пирӄыгъи.
Гыттакалыръольа нэмэ льунин пэнин пылякылгыӄай ӄолеръэтык.
Льунэӈу ӄулильыръугъи: нэмэ льунин пэнин пылякылгыӄай ӄолеръэтык.
Льунэӈу ӄулильыръугъи: Каакомэй, гынмылкинын тантакалгын!
Вынэ мыгтын гынмылкин ӈотӄэнына такалго!
Йыннэн чейвэ, ӄаат ынкы вуннинэт.
Пэрӄытвальа ӄаат рыгынтэвэннинэт.
Пыляӈӈытальын каагты ӄытгъи.
Ӄаат уйӈэ, наӄам йытъё пылякылгыкай лывавнэн льук.
Кулильыръугъи: Каакомэй, колё ныгыттэӄин о’равэтльан!
Иа’м тивын.
Гамгъоравэтльак гыттаӈ вальэгым!
Лыгэн итык аӄаака тынъэлык!
Ръэтгымнэн ӄаангынтаватыльын.
Ярак нытваӄэн йъонэн.
Ӄаангынтаватыльа пынлёнэн: Гыттакалырольа айвэкэнына ивнин: Ынӈатал-ым ныгыттэйгыт.
Пылекэ аӄаака рытчыткуркын!
Каангынтаватыльа ивнин: Чейвэ ӄырагтыгэ, ӄырым ӄаат мыйылгыт.
Чеӈэт-ым гыт чинит рэгыттэчинӈыгъи!
Чейвэ рагтыгъэ гыттакалырольын.
Ынӄэн гатвален тэленъеп аӄалыльанма.
Ӄол о’равэтльан ӄонпыӈ э’ӄэльэ ванэван ы’нынрэӄэвын.
Ытръэч нымӈылёӄэн, ынӄо-м ныпэляӄэн.
Э’кэльэ льук нымӈылёӄэн: Микигыт?
Нэнататлыӈӄэнат: О’мйъаяӄэгым.
Нэмэ нымӈылёӄэн: Нырэӄигыт?
Нэнататлыӈӄэнат: Ныкымъырэрэйгым.
Ынӄо-м ныпэляӄэн.
Ӄол рыннин кымъылгын колё нымкыӄин румэкэвнин.
Ынӄо-м кымъынчыку рытыӈонэнат.
Э’кэльыт рырынгиивнинэт ӄликкин.
Намӈылёан: Микигыт?
Татлыгнэнат: О’мйъаяӄэгым.
Нэмэ намӈылёгъан: Нырэӄигыт?
Татлыгнэнат: Иръын нинэмлюйгым.
Ивнинэт: Ивкэӄун-ым, ӄыетгытык, гымнин мымлыт торыкы мынкалыровынат.
Э’ӄэльыыт ӄытгъэт.
Кымъымкын кымъынчыку рытъёт рыкалыровнэнат.
Э’ӄэльыт гынтэквъэт еп эплыгитзкэ кымъыт.
Гынтавакватэты иквъэт: Колёмэй, мэйӈымымлыльын!
О’мйъаяӄына тэнӈу рытчынинэт: А-а-а-а!
А’мын колё э’ӄэльыт тынчеӈыттэвынэт!
А’мын эвӈан кывчемгъольэгым — эмрэӄу-м э’ӄэльыт мынъэӄэлиӈэвынэт!
Ынӄо-м нэмэ кымъыгэлеӈӈогъэ.
Пипиӄылгыӄэй льунин, пиринин.
Эквэтгъи, пипиӄылгыӄэй нинэнрыӄин.
Нэмэ ыннэн рырынгиивнин э’ӄэльын.
Льунэӈу э’ӄэльын, О’мйъаяӄ вакъосӄычатгъэ.
Э’нныкагыргын ы’ръымлёӈӈонэн.
Э’кэльэ пынлёнэн: Микигыт?
О’мйъаяӄэгым.
Э’ӄэльэ пынлёнэн: Нырэӄигыт?
Вай-ым колё гэмымлынӈэйгым, иръын нинэмлюйгым.
О’мйъаяӄына ивнин: Ивкэӄун-ым ӄыетги, гымнин мымыл ӄыльугын!
Э’ӄэльын ӄытгъи.
О’мйъаяӄына ивнин: Ӄилкымъет!
Э’ӄэльын илкымъетгъи.
О’мйъаяӄына э’ӄэльин мынгыӄач пиринин.
Пипиӄылгыӄэй почьачыковты ёнэн.
Э’ӄэльын ы’сӄагтыткоръогъэ, ӄулильыръугъи: Мэй, мэй!
Мымлычгын, мымлычгын!
Гарыглен, гарыглен!
Ӄынвэр пипиӄылгыӄэй ратрочыко нъэлгъи.
Э’ӄэльын пытӄылым ӄулильыръугъи: Колёмэй, ръанотайӈын ратрочыко нъэлгъи, нъэлгъи!
Ытлён у’риӈан тыръэгъэк!
О’мйъаяӄына тэнӈу рытчынин: А-а-а-а!
Ымыӈ мымлык ролыӈ вальын э’ӄэльын!
Ӄынвэр э’ӄэльэ пиринин пипиӄылгыӄэй ратрочыкойпы лейвыльын.
Ынръам мынгык юуткугъи пипиӄылгыӄэй.
Ӄынвэр э’ӄэльын гынтэквъи, ынӈин пипиӄылгыӄэй мынгык ёоткотвагты.
О’мйъаяӄына гынтэвтылельын э’йӈэвнин: Мэй, ӄыетги!
Гымнин мымлычгын мыгтын гынык мынгэпы!
Э’ӄэльын пэлӄынтэтгъи, панэна пипиӄылгыӄэй мынгык ныйготкотваӄэн.
Э’ӄэльин мынгытлыӈын гэнмутлытъыръувлин пипиӄылгыӄэе.
О’мйъаяӄына йымнин пипиӄылгыӄэй а’ӄальымынгэпы.
Ынӄо-м э’ӄэльын гынтэквъи.
Гынтавтыляма нивӄин: Колёмэй, эрвыванныльын мымлычгын!
О’мйъаяӄына тэнӈу нинэлгыӄин гынтэвтылельын: А-а-а-а!
А’мын вытку тыльун о’равэтльан вэнъым ынан тотъэты вальын!
Наӄам вэнъым ынан нырулӄин!
Валвыйӈа льунин эчьытъул ӄорэн, мэчнымэйыӈӄин, о’равэтльэн раратъё.
Авынтанӈыткольатэты пиринин: А-а-а-а, кок-кок-кок!
А’мын вэлынкыӄун трэчьытъулюльэты!
Оттыткынэты рыльэтэннин, ынкы роӈӈонэн.
Тыргук амӄынлывавкы роо тэнӈу нинэтчыӄин: А-а-а-а, колёмэй, ынръам ачьыйӈын ныгтыӄэн!
А-а-а-а, кок-кок-кок!
А’мын вэлынкыӄун микынэ гымыкы гапэлялен!
Ятъёлӄая э’йӈэръульын валёмнэн, чамэтанэн.
Эчги валвыйӈык ванвык уттык ынкэгиӈкы нъэлгъи, э’йӈэскыченнин: Эй!
Валвыйӈын эмчеӈыттэтэ рыпэт гароома эрэтгъи.
Араттыляма ныӄулильыръуӄин: Кок-кок-кок!
Ынръам poo ръэгъи?
Ятъёлӄай авынӄолельыровты гынтэквъи: Ооккоймэй!
Ооккоймэй!
Валвыйӈын эрэтык рыпэт гъылчыкутлин.
Ы’лчыкойпы ӄутгъи.
Ятъёлӄай и’рэмйылтыльын льунин, а’йӈавъевыӈонэн: Роо, ӄыетги!
Ынӄо-м риӈэгъи.
Рэӈамъянма нивӄин: Какамэй, ынръам роо гынтэквъи!
Пипиӄылгыӄэй тымкыгэӈгыпы нылейвыӄин.
Пипиӄылгыӄэе льунин валвыйӈын, э’йӈэвнин: Апай, ӄыетги, мымлюгыт!
Ӄытгъи валвыйӈын.
Пипиӄылгыӄэе мымлёӈӈонэн.
Мымлёма йылӄэтгъи валвыйӈын.
Лыгэн йылӄэтгъи валвыйӈын, льулӄыл кэлийвынин пипиӄылгыӄэе валвыйӈэн вылӄэ.
Льулӄыл кэлийвыплыткунин, эквэтгъи пипиӄылгыӄэй.
Йылӄыльын пэлянэн валвыйӈын.
Кыеквъи валвыйӈын, ӄулильыръугъи: Кок-кок, э’ми пипиӄылгыӄэй?
Ынӄо-м риӈэгъи валвыйӈын вээмык гыргоча.
Рэӈамъянма нинэгитэӄин мимыл.
Льунин чиниткин выйилвыйил мимлычыку.
Ӄулильыръугъи: Ынръам мэӈин?
Китаӄун мыйъон!
Йъонэн чиниткин выйилвыйил.
А’йӈавъевыӈонэн чиниткин выйилвыйил: Мэй, ӄыетги!
Ӄынвэр мэчэлкылнин: Ынръам мэлгымнин выйилвыйил!
Ӄынвэр тэӈэлкылнин.
Ӄулильыръугъи: Вынэ, ӄэйвэ гымнин выйилвыйил!
Чемэт ынӄэната пипиӄылгыӄэй гынтэквъи льукэлиткыльуйгым э’ӄэлиӈу эмлыӈэ!
Пчиӄэтэ ӈээкык ивнин: Ӄаймыгэ!
Ӈээккэтэ ивнин: Мэмлеты трэкувлытку.
Ытльата ивнин: Омкэты ӄинэнрэтги!
Чамъам тринэнрэтгъэ — умкыт рэлпиӈыт.
О’мромкэты ӄинэнрэтги!
Трамынгытаргъа.
Ытльата ивнин: Ӄылейпыгэ!
Лилит рэчимэнӈыт.
Тититэ ӄыннигынэт!
Титиӈы рэмлегъэ.
У’мтитэ ӄыннигынэт!
Трэрылгэюпы.
Ӄывэлепыгэ!
Вэлывэл рэквгъэ.
Ытльата ивнин: Ынӈатал-ым нъэнӄэйгыт!
Ӄырымэнайгыт эвӈан гымнинэйгыт ӈээккэйгыт!
Ӈээккэтэ ивнин: Евъев, маймыгъак, гынинэйгым ӈээккэйгым.
Кэйӈын ваамӄалетлы нылеӄин.
Челгырэӄокалгын ралӄаӈынвык йъонэн ныталёӄэн.
Пыкиринэӈу кэйӈэ пынлёнэн челгырэӄокалгын: Нырэӄигыт?
Челгырэӄокалга татлыгнэн: Вай-ым ныталёйгым.
Кэйӈэ очнэн: Ээ!
Ынӄо-м челгырэӄокалгын ивнин: А’м вынэ, виин мынымӈылтэлыркын!
Кэйӈэ ивнин: Янор гым мымӈылтэлык!
Кэйӈын мгогъэ пыӈылтэлык: Ӄол титык,а’ачеко вама ӄэнъевӄэйык гырголягты нылейгым.
Эчги крыткынык тынъэлык, люур рэвымрэв катам тантэӈӈок риӈэсӄычетгъи!
Аны колё гэчеӈыттэтигым!
Рыпэт-ым эмчеӈыттэтэ ы’сӄагтатык ӄу-лиӈэйык рымагты тирык!
Челгырэӄокалгын энэчгытыльатыӈогъэ: О’тчоймэй, а’мын ныеэпиӈкуйгыт!
Кэйӈын нивӄин: Ии, э’тки-м а’ачеко вама гамлытвэйгым.
Кэйӈын иквъи: А’м гым ратанӈавӈэн, гынръам!
Челгырэӄокалгын мгогъэ пыӈылтэлык: Аны гым ‘ол титык йыӈэчыку нылейгым яргыеквэ.
Пипиӄылгыӄэй тынрынгиивын.
Аны ынръам иниквъи.
Гымнин магны ӈоонко ӈайгытолыӈкы варкын, колё мыгтэкичгыльын!
Тэкичгыт ӄынусӄиквынэт!
Эвыр-ым гым амраӄамэтваӈа ӈайгытолгэты тылӄытык.
Аны ынръам ӄликкин ы’лёӈэт тымагрэрык.
Ӄэйвэ ӈэвэӄ ы’лё, ныкитэ нэнарэрэгым.
Аны ӄынвэр ӈайгытолгын энарэрыльатык тынмэрвэтын.
Ӄынвэр тынпаавын ӄырирык.
Аны колё гэпэӈъивэтигым магрэрык!
Аны ӄэлюӄ-ым рыпэт ӈайгытолгын энарэрыльатык гыргочагнотасӄын уйӈэ тытчын.
Лыгэн ръылӄылю тытчын.
Ынӄэн ӈайгытолгын кытур тыльун.
Вытку киткит нымэчвъэйининиӄин.
Вай алымы ӈирэӄӄликкин гивиӈит галягъэ панэна ръылкыльын.
Челгырэӄокалга кэйӈын ивнин: А’м гым тыплыткук!
Кэйӈэ ивнин: Ээ, а’м ратанӈавӈэн!
Энмэч мынлеркын!
Челгырэӄокалга ивнин: Ии, вынэ мынлеркын!
Амъянра эквэтгъэт.
Ӄэпэр майык нытваӄэн.
Йъонэн челгырэӄокалга.
Челгырэӄокалга пынлёнэн ӄэпэр: Нырэӄигыт?
Ӄэпэрэ татлыгнэн: О’равэтльэн магтэ нинэнчичьэтигым.
плеэн ӈутку ръэнутэт гапэляленат.
Челгырэӄокалга ивнин: Ынӈатал-ым гыт нытульигыт!
Ӄэпэрэ ивнин: Ръэнут-ым тытульэтын?
Челгырэӄокалга татлыгнэн: Ынӄэн-ым игыр нытульэтигыт, тыйъогыт майык!
Ӄэпэр тульык курык ӈыркычаквъэ, гынтэквъи.
Челгырэӄокалга гынтэвтылельын нинивӄин: Ӄапатчыӈын тольарайӈын!
Ӄол итгъи кытэпалгыӄай вылтумкыӄэнъев гырголягты эквэтгъи.
Кырыткынык нъэлгъи, вэтчагъэ, нытлепыткуӄин ӈалгыл ӄанъяврочгылгэты.
Люур кэйӈын льунин ӄыргочыкойпы илюльыльын.
Нинэгитэӄин.
Ӄынвэр таӈъора нъэлгъи.
Кытэпалгыӄай эмӄэлелвынэ нивӄин: Ынръам о’равэтльэн ёройӈын оонъыгэлеӈӈоэ.
Ӄынвэр иквъи: Китаӄун мыйъон.
Нэнайъоӄэн, нэначамэтаӄэн.
Эчги чымче рытчынин, пирӄыгъи умкыгиӈкы, ынӄо нинэвинвыгитэӄин.
Ӄынвэр кэйӈын кытэпалгыӄайык чымчеӄэй нъэлггъи.
Кытэпалгыӄай тэнӈысӄиквъи: А-а-а-а!
Ёройӈын!
Кэйӈын чеӈыттэтык авынӄолельыровты ы’сӄагтыткоръогъэ: Каакомэй, ёройӈын, ёройӈын!
Нэмэ кэйӈын чайвыткоӈӈогъэ.
Кытзпалгыӄая нэмэ э’йӈэсӄыченнин: Мэй, гыткалыёройӈын!
Кэйӈын ӄулильыръугъи: Мэй, гыткалгыйӈын!
Ӄынвэр кэйӈын емгымгыёгъэ, умкыт нинэгитэсӄычетйивыӄинэт ынкъам чиниткинэт гыткат.
Ынко-м ум-кыкэгти пынлёйвыӈонэнат: Мэй, ръаёроӈы?
Э’ми ёроӈы, миӈкы варкын?
Кытэпалгыӄая ивнин: Ӈотӄэн!
Кэйӈын рычеӈыттэвнин.
Авъаӄ!
Ӈотӄэн!
Кытэпалгыӄая тэнӈу рытчынин кэйӈын: А-а-а-а!
Ёройӈын нычеӈыттыӄин!
Кэйӈын гынтэквъи авынӄолельыровты: Оккоймэй, ёройӈын!
Кытэпалгыӄая тэнӈу рытчынин: А-а-а-а!
А’мын ёройӈын нычеӈыттыӄин!
Кэйӈын амэчатгъэ.
Кытэпалгыӄай паагъэ тэнӈыткук, эмӄэлелвынэ нивӄин: Какамэй, эвӈан о’равэтльат чаӈыттыёрольыт!
Наӄам ымыӈ вэнъым мэйӈыӄулильын ёрочгын.
Наӄам ымыӈ мэлюунъульын.
А’мын ӄэйвэ этлы мырэтыляк, выткукин гэӄулилин ёроӈы тыльун!
ымыӈ мэлюунъульын.
А’мын ӄэйвэ этлы мырэтыляк, выткукин гэӄулилин ёроӈы тыльун!
Ӄынвэр эквэтгъи.
Акватэты иквъи: Э’тки, юрэӄ нэмэ трэльуӈын.
Опопы мылеркын, э’тки паӈъэквыргын тэнӈыткук!
Кэйӈын омкычыкойпы нылейвыӄин.
Вопӄата льунин, йъонэн мэрынрэӄэй.
Эчги чымчеӄэй рытчынин, э’йӈэвнин: Мэй, ӄыетги!
Кэйӈын рычеӈыттэвнин.
Кэйӈын чеӈыттэтык ы’сӄагтатгъэ.
Ынръам э’нныпаӄытвэтлягъэ.
Левыт нутэсӄык инэпгъи.
Кэйӈын нырэчымгунтэнӈыӄин, нылвавӄэн.
Вопӄы нытэнӈыткуӄин: А-а-а-а!
Ынръам кэйӈын нутэсӄык ратлыӈыркын!
Кэйӈын ымъылёӈэт нырэчымгунтэнӈыльэтӄин.
Ӄынвэр вопӄата йъонэн.
Налгыӈойӈыӄайгыпы пиринин, ынӄо тиӈусӄыченнин.
Налгыӈойӈыӄай рыльыпэннин.
Лыгэн кэйӈын налгыӈойӈынльыпаннэн вопӄата.
Гынтэквъи вопӄы омкычыковты.
Ынӄо гэтаӈңонэн кэйӈын рэчымгунтэнӈыльын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыльэтык.
Нытэлгыльэтӄин.
Вопӄата пынлёнэн: кэйӈын рэчымгунтэнӈыльын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыльэтык.
Нытэлгыльэтӄин.
Вопӄата пынлёнэн: Ынръам рэӄыркын?
Иа’м тэлгыльэтыркын?
Кэйӈэ татлыгнэн: Аны вай-ым игыр ӈотко омкычыкойпы нылейгым ынръам люур микынэ инъэйӈэквъи.
Ынръам ынкы колё тычеӈыттэтык, рыпэт тъысӄагтатык.
Ынӄо-м ытлён микынэ инимпытиӈусӄычетгъи, рыпэт левыт нотасӄычыковты рытлыӈаннэн.
Ынӄо-м ынръам ытлён микынэ чит инэвинрэтыркын левыт йыток, нутэсӄык энапытвальын.
Ынръам налгыӈойӈыӄайгыпы инэпиригъи.
Ынръам налгыӈойӈыӄай рылыпъэннин.
Ынӄо-м миӈкри рыгынтэвэннин налгыӈойӈын.
Ӄымэл гым игыр анал-гыӈойӈыка тытваӈӈогъак.
Вопӄата ивнин: Вынэ игыр ӄонпыӈ ӄымчеги омкычыкойпы лейвык!
Ытлён ӄынвэр эвилюкэ нэрэтчыгыт, вилют нэрэнчыпъыткувӈынэт!
Кэйӈэ ивнин: Мэӈко-м мылейвыркын?
Вопӄата татлыгнэн: Таӈамӈагъеквэ ӄылейвыркын.
Кэйӈэ ивнин: Ӄэйвэ ӄырым мыкувлыткук ӈагъеквэ лейвык?
Вопӄата татлыгнэн: Кырым!
Кэйӈэ ивнин: А’мын рээн-ым кытэпат э’ткиӈыт!
Наранмыгым!
Вопӄата ивнин: Ээ, вынэ ӄэйвэ.
Опопы эвыр мэӈко ӄылейвыркын!
Кэйӈэ ивнин: Опопы мынлеркын!
Вопӄата очнэн: Ии, вынэ мынлеркын.
Эквэтгъэт амъянра.
Кэйӈын ытри эмчьачокалгын гэтумгэвлинэт.
Ӄонпыӈ нырачвыӈӄэнат.
Ӄонпыӈ имчьэчукэтэ нэнапэчайвыӄэн кэйӈын.
Кэйӈын пэчайвык нылгэӈыркылятӄэн.
Имчьэчукэтэ ӈыркылятыльын тэнӈу нинэлгыӄин: А-а-а-а !
А’мын нимпэйгыт!
Алымы колё нымэйӈигыт, вачаӄ ӄонпыӈ тыпэчайвыркынэгыт!
Ӄынвэр, ӄол рыннин, кэйӈэ эмчьачокалгын ивнин: Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин: Оккой, э’тки чамъам, нырулигым!
Кэйӈэ ивнин: Аны мачынан, эплеэн мэӈин армаӈ вальын!
Имчьэчукэтэ ивнин: Туук, китаӄун-ым мынтэйкэвмык!
Тэйкэквъэт.
Имчьэчукэтэ кэйӈын янотгытката рыгрыкгыпы пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: Иикыккая, эмчачьокалгыӄай яйвачгыргыӄай, нэрмэӄинэӄэй!
Имчьэчукэтэ э’йӈэвнин: Мэй, ӄыетги!
Кэйӈын ӄытгъи эмчьачокагты, натӄатӄэн.
Имчьэчукэтэ тэнӈу нинэлгыӄин: А-а-а-а!
Кайӈычгын нылгэныролӄэначгын!
Кэйӈэ ивнин: Аны энанӈыркылявыркын, эӄуликэ!
Имчьэчукэтэ нэмэ пиринин кэйӈын вэлёйпы, ринтынин гытгэты.
Кэйӈын гынонгытгык иргъи.
Ӄулильыръугъи: У-у-у-у!
А’мын эккагыргын, тэӈимчьэчукэӄэй!
Имчьэчукэтэ тэнӈу рытчынин: А-а-а-а!
А’мын ынывмич кэйӈын эчерикэ рэнъэлгъэ!
Кэйӈын гычормэты тэвыльатгъэ.
Тэвыльанма нытэнӈыткуӄин: А-а-а-а!
А’мын эмчьачокалгыӄай нэрмэӄин!
Кэйӈын ӈыпэгъи гычормэты.
Имчьэчукэтэ ивнин: Каакомэй, а’мын колё лыгэтампэратвэй!
Кэйӈэ ивнин: Эвӈан тытампэратвэк?
Имчьэчукэтэ татлыгнэн: Аны, колё вэнну тылгыркынигыт, гынывмич тампэратвэй!
Кэйӈэ ивнин: Вачаӄ-ым мылеркын, гымнин кэйӈытумгыт мылӄырирынэт!
Гатампэратвэёченайгым!
Имчьэчукэтэ ивнин: Ии, вынэ ӄылеркын, вэлер тынтампэратватгыт.
Эмчьачокалгын ӄачгыпоттычыкойпы ӈытогъэ.
Эквэтгъи ваамӄалетлы.
Равыльэӈӄай рырынгиивнин.
Имчьэчукэтэ ивнин: Ынръам гыт маӈэнвараткэнайгыт?
Равыльэӈвараткэнайгым.
Гыт-ым маӈэнвараткэнайгыт?
Эмчьачоквараткэнайгым.
Равыльэӈа эмчьачокалгын ивнин: Каакомэй ынръам!
Гынин налгыӈойӈын нувӄин, наӄам увик нилгыӄин!
Имчьэчукэтэ гитэнин налгыӈойӈын ынкъам иквъи: Каакомэй ынръам!
Налгыӈойӈын гэръэлин!
Чит нилгыӄин?
Ии, алым-ым чит нилгыӄин.
Равыльэӈа пынлёнэн: Гэмо лыӈын увъэлетыльын?
Имчьэчукэтэ татлыгнэн: Алым-ым гынмыл нилгыӄин!
Нэмэ равыльэӈа эмчьачокалгын ивнин: Каакомэй ынръам!
Гынин увик нилгыӄин, наӄам налгыӈойӈын нувӄин!
Имчьэчукэтэ гитэнин увик, ӄулильыръугъи: Каакомэй ынръам, иа’м тилгэтык?
Равыльэӈа пынлёнэн: Лыги люӈылгэ рытын, титэ илгэтгъи?
Имчьэчукэтэ татлыгнэн: Алым-ым айвэ нувигым!
Равыльэӈа ивнин: Каакомэй, ӄоныры ынръам гэрэӄигыт, ымыӈ лылет нувӄинэт!
Эмчьачокалгын ӄулильыръугъи: Оккоймэй, ытлён тыръэгъэк?
Иа’м увик алваӈ нъэлылетыркын?
Равыльэӈа ивнин: Ӄэйвэ гэчимгъуйгыт?
Алымы эвын ынӈин вальэгыт нилгигыт, ымыӈ налгыӈойӈын эвын ынӈин вальын!
Эмчьачокалгын гынтэквъи.
Акватэты иквъи: Ытлён тыръэгъэк?
Равыльэӈа гынтэвтылельын нинивӄин: А’мын-ым ытлён, гымык яральэты тратвыгыт!
Кэйӈын ытри вопӄы рынгивигъэт.
Кэйӈэ ивнин: Каакомэй, етти!
Ии, тыетгъэк!
Кэйӈэ чиниткин увик гитэнин.
Ынӄо-м вопӄан.
Ынӄо-м иквъи: Каакомэй, ынръам иа’м амалваӈ вальыморэ?
Вопӄата ивнин: Ръэнут-ым алваӈ вальын?
Кэйӈэ татлыгнэн: Ынӄэн-ым гынык левтык гэнӈэлинэт оттычгыт, наӄам гымык уйӈэ!
Вопӄата гитэнин чиниткин увик ынкъам левыт.
Ынӄо-м кэйӈын гитэнин.
Иквъи: Каакомэй, кээглынангэт ынръам гэръэмури?
Кэйӈэ ивнин: Ӄоныры ымыльо алваӈ валыт рыгрыгыт, гыткат.
Лыгэн-ым ымыльо.
Кэйӈэ ивнин: Китаӄун мынэквэнмык чеэкэй!
Юрэӄ мэӈин мыныльун ынкъам мынымӈылён.
Эквэтгъэт.
Кытэпалгын нэнрынгиивын.
Кытэпата пынлёнэнат: Ныръэтури?
Кэйӈэ татлыгнэн: Вай-ым мури иа’м амалваӈ вальыморэ?
Ынкъам ынӄэната нымӈылёгэлеморэ.
Ынӄо-м кэйӈэ кытэпалгын гитэнин ынкъам иквъи: Ӄоныры ымыӈ гыт алваӈ вальэгыт!
Кытэпата ивнин: Иа’м алваӈ вальэгым?
Кэйӈэ татлыгнэн: Ынӄэн-ым гынык левтык гэнӈэлинэт ӈирэӄ о’моттычгыт.
Наӄам гымнин уйӈэ.
Ынръам вопӄан-ым ымыӈ левтык гэнӈэлинэт вырымкоттычгыт.
Кытэпалгын иквъи: Каакомэй, ынръам ӄэглынангэт иа’м амалваӈ вальыморэ?
Кэйӈэ ивнинэт: Китаӄун-ым мынчимгъумык, юрэӄ мыныкэтъон, иа’м амалваӈ вальыморэ.
Кытэпалгын гынтэквъи.
Лыгэн иквъи: Э’тки, гым чамъам трэчимгъу!
Ымыӈ вопӄы гынтэквъи.
Лыгэн иквъи: Э’тки, ымыӈ гым чамъам трэчимгъу!
Кэйӈын ынкы гыролмакы ы’сӄагтыткольатыӈогъэ наӄам ныӄулильыръуӄин: Каакомэй, ынръам тумгыт ръэгъэт?
Майӈычемгъомачы иа’м гынтэквъэт?
Вопӄы ваамъеквэ нылеӄин.
Ӄэпэрэ э’йӈэвнин: Ельой, ӄыетги!
Вопӄы кытгъи.
Ӄэпэрэ пынлёнэн: Ръапыӈыл?
А’м уйӈэ!
Гынин-ым ръапыӈыл?
Ӄэпэрэ татлыгнэн: А’м, ытръэч-ым нычимгъуйгым ивкэ ӈирэмури гыткат мынылпууръыркынэт!
Гымръам эквыгытката тъитык!
Вопӄата ивнин: Кытъаткэ-м, миӈкри мыныгтынэт ыпытвальыт гыткат?
Ӄэпэрэ татлыгнэн: Аны о’равэтльат-ым мынылӄырирынэт.
Ыргин валят варкыт, ы’нычвинэт гыткат.
Гынин гыткат гымык ы’ныйпатынат.
Гымнин гыткат гынык ы’ныйпатынат.
Вопӄата ивнин: Аны, рээн-ым наранмымык о’равэтльата.
Гым роолӄылё наранмыгым.
Гыт-ым нэлгын вилю эмрэлгыӈэ.
Ӄэпэр чимгъугъи, ынӄо-м иквъи: Вынэ ӄэйвэ, оккой наранмымык!
Чама гымнин гыткат гыто тытчынэт.
Йъэлыги о’равэтльамайык тульэтык ирвывэгычьыт!
Вопӄата татлыгнэн: Ымыӈ-ым гымнин гыткат гыто тылгыркынэт: и’гэ кылыльэтык иквычьыт гынтэвык.
Ӄэпэрэ ивнин: Вынэ ӄэйвэ, эвнэлпууръыкэ мынынтынэт гыткат.
Таам, мынлеркын!
Кэйӈын маёлгыткынык нытвэтчатваӄэн.
Йильэқ’эй вээмык никвичиӄин.
Йильэӄэе кэйӈын льунин вэтчатвальын.
Э’йӈэвнин: Мэй, ӄыетги!
Кэйӈын ӄытгъи.
Йильэӄэе ивнин: Ынӈатал-ым гыныкы гымнин нымэйыӈӄин вэтгав варкын.
Кэйӈэ ивнин: Ръавэтгав?
Йильэӄэе татлыгнэн: Вай-ым гым нычимгъуйгым, ивкэ ӈирэмури ярат мынылпууръыркынэт.
Кэйӈэ ивнин: Нырэӄын-ым, ярат мынылпууръынэт.
Кэйӈэ пынлёнэн: Миӈкы-м гынин яраӈы варкын?
Йильэӄэе татлыгнэн: Ӈоонко-м, маёлгыткынык.
Йильэӄэе ивнин: Гынин-ым миӈкы варкын?
Кэйӈэ татлыгнэн: Ӈоонко-м, и’ннук варкын.
Йильэкэе ивнин: Таам, вынэ гым мылеркын гынык рагты.
Гым-нин яраӈы гынан ӄыпиригын!
Эквэтгъэт амъянра, кэйӈын ельараггы ӄытгъи, йильэӄэй — кайӈырагты.
Йильэӄэй кайӈырак пыкиринэӈу рылгъэ.
Ӈалгыл яраӄалтэ нинэгитэӄинэт, нивӄин: А’мын колё яраӈы нымэйыӈӄин тыльун!
Ынӈатал-ым нымэльэв тытваӈӈок!
Кэйӈын ельарак лываквъэ рылык.
Ӄынвэр йъонэн йильэӄэй.
Йильэӄэе ивнин: Раӈӈытай?
Кэйӈэ татлыгнэн: Тылвавык рылык гыныграк.
Йильэӄэе ивнин: Ы’рунтээркын!
Наӄам гым тытлык гыныграк!
Кэйӈэ ивнин: Вынэ, ымыӈ-ым еӄааӄ тылвавын рытлыӈатык!
Йильэӄэе ивнин: Китаӄун-ым мынынмэйӈычитэвынэт гынин еӄааӄ ытри гымнин увик!
Йильэӄэй кайӈыеӄаткынык арычгатгъэ.
Ынӄо-м иквъи: Каакомэй, эвӈан вэнъым гым ныппылюйгым?
Ымыӈ гынык еӄак мыӄыӈ вальэгым!
Ынръам гэрэӄигым?
Йильэӄэе кэйӈын ивнин: Вынэ, опопы ярат эвнэлпууръыкэ мынынтынэт.
Йъарат миӈкы ратваӈӈогъа!
Таам, энмэч мылеркын ярагты.
Кэйӈэ ивнин: Ии, вынэ ӄылеркын!
Милютэтэ льунин и’гин тымъё кытэпалгын.
Ынӄэн ыпатыӈонэн.
Риӄукэтэ йъонэн нувиӄин.
Милютэтэ ивнин.
Етти!
Ии, тыетык!
Риӄукэтэ пынлёнэн: Миӈкри тымын кытэпалгын?
Милютэтэ татлыгнэн: Лыгэн-ым тычамэтгъан ынкъам эчги тыпкэрыӈок тыӄулильыръук!
Ынкы чеӈыттэтык въигъи.
Риӄукэтэ ивнин: Вынэ ӄинэныйгулев ынкъам э’птэ гымнан мынмын кытэпалгын!
Милютэтэ татлыгнэн: Лыгэн-ым мэрынрэӄэй ӄычамэтагын, эвыр тэн- чымче рэтчыӈын, вэты ӄун]ым нымэйӈъэв ӄыӄулильыръугъи!
чымче рэтчыӈын, вэты ӄун]ым нымэйӈъэв ӄыӄулильыръугъи!
Риӄукэтэ очнэн: Ээй, вынэ мыгтэпгэлек!
Рэӄокалгын кытэпгэлегъэ.
Кытэпалгын льунин.
Чамэтаннэн, эчги чымче рытчынин, ӄулильыръугъи.
Кытэпалгын и’рэгъи.
Рэӄокалгын мэлётагты пэлӄынтэтгъи.
Рэӄокалгын милютэк пыкиргъи.
Милютэтэ пынлёнэн: А’мто, кытэпалгын тымын?
Риӄукэтэ татлыгнэн: Тылвавын тымык!
Ӄэйвэ тыӄулильыръук, люӈвъитэ итгъи, йъэлии и’рэгъи!
Милютэтэ пынлёнэн: Гынтэвтылельын ванэван рэӄын ӄиквын?
Риӄукэтэ татлыгнэн: Ванэван.
Милютэтэ ивнин: Ӄоныры вэнъым тотъэты вальэгыт!
Ымыӈ кытэпалгын тымык лывавын!
Иа’м гынтэвтылельын ивкэ рытын.
Евъев, евъев!
Ынкы эвын нъывъин!
Рэӄокалгын мэлётагты э’ӄэлиӈэ гынтэквъи.
Гынтавакватэты иквъи: Оккоймэй!
Юрэӄ ымыӈ гым рычеӈыттэвэ рэнанмы!
Пипи’кылгыӄэй тымкыгэӈгыпы нылейвыӄин.
Йильэӄэй нъэйӈэръуӄин маёлгыткынгыпы.
Пипиӄылгыӄэе валёмнэн э’йӈэръульын, тымкыткынык вакъогъэ.
Э’йӈэвнин: Ынъев, ӄыетги!
Йильэқ’эй ӄытгъи.
Пипиӄылгыӄзе ивнин: Етти!
Ии, тыетык!
Пипиӄылгыӄэе ивнин: Ивкэ чеэкэй мынытваркын ынкъам мыныкэйӈыгилиркын?
Э’тки, а’ӄалеӈгыргын кэйӈын!
Йъэлии мури наранмымык!
Пипиӄылгыӄэе татлыгнэн: Аны, ынан-ым мынрэгыттэӈын, митъэ ныппылюмури, мынчамэтан ынкъам эмвэгылкуйвэ мынранмыӈын.
Йильэқ’эй чимгъугъи ынкъам иквъи: Вынэ ӄэйвэ ынӈин мынинмык Кэйӈыгилигъэт, кэйӈын нэльун.
Начамэтан.
Эчги пыкэрыӈогъат, пипиӄылгыӄэй иквъи: Кэйӈыгилигъэт, кэйӈын нэльун.
Начамэтан.
Эчги пыкэрыӈогъат, пипиӄылгыӄэй иквъи: Оккоймэй, ӄытлыги емгымгыгыргын!
Йильэӄэе татлыгнэн: Ӄун гынмыл-ым тивыркынигыт—а’ӄалеӈгыргын!
Кэйӈэ валёмнэнат вэтгавыльыт.
Пэнрынэнат, ивнинэт: Тынуркынитык!
Никвъэн: Апай, ивкэӄун мыниквыт, ӄыпалёмтэл!
Гыт уйӈэ эмымлыкэ?
Татлыгнэнат: Вынэ ӄэйвэ, колё гэмымлигым!
Вынэ мынымлюгыт!
Ээй, вынэ ӄинэмлюгытык!
Намлёӈӈогъан.
Мылёма йылӄэтгъи.
Эчги йылӄэтгъи, пипиӄылгыӄэе йильэӄэй ивнин: Китаӄун лыляйпы мынвэгылкуйвын!
Юрэӄ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйӈын.
Нивӄинэт: А’мын, колё нэрмэмури — кэйӈын мытынмын!
Вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт.
Вэлынкыӄун, тэчьыкэйң’уқ!
Кэйӈын омкычыкойпы нылейвыӄин.
Риӄукэтэ э’йӈэвнин: Апай, ӄыетги!
Кэйӈын ӄытгъи.
Кэйӈэ рэӄокалгын пынлёнэн: Гынан-ым ръэнут э’ӄэлиӈу нинэлгигыт?
Риӄукэтэ татлыгнэн: А’м, ытрэч-ым гымнан э’ӄэлиӈу нинэлгигым о’равэтльат.
Миӈкри-м рыпэт ойвалчыӈыт ныпэгляӄэнат!
Кэйӈэ ивнин: Гымнан ванэван э’ӄэлиӈу мылгынэт о’равэтльат.
Ытръэч гымнан э’ӄэлиӈу нинэлгигым рэвымрэвыт.
Миӈкри-момкыгэӈгыпы риӈэсӄычетыльын тантэӈӈок гынтаквыргын!
Рикуӄэтэ ивнин: Гымыкы ӄырымэн рэвымрэв а’ӄалеӈгыргын.
Гымнан ыннанъылё нэнанмэгым мынгыткэн рэвымрэвыт.
Кэйӈэ рэӄокалгын ивнин: Китаӄун-ым амъянра мынылӄырирынэт.
Гынан ӄылӄыриргынэт рэвымрэвыт, гымнан — о’равэтльат.
Эплеэн, микынэ ранмыӈынэн!
Эквэтгъэт амъянра.
Рэӄокалгын рэвымрэквилигъи, кэйӈын о’равэтльагэлегъэ.
О’равэтльата кэйӈын пэнрыткольын нэлӄэгнэвйивын, амкарго нэтчын.
Ӄынвэр кэйӈын гынтэквъи.
Риӄукэтэ тымнэн ӄликкин рэвымрэв.
А’тчаӈӈогъэ кайӈэты.
Кэйӈын пыкиргъи риӄукэк мутлытӄыльу.
Кэйӈэ ивнин: Ӄэглынангэт о’равэтльат вэнъым ынан мыкуйвэтльэт!
Рэӄокалгын ивнин: Гыт уйӈэ эвъянвыайка?
Риӄукэтэ татлыгнэн: Ӄэйвэ-м выквыӈытгылявӄай варкын.
Риӄукэтэ пэнъёлгын увинтыльэннин, выквыт пэнъёлгычыко ёйвынэнат.
Выквыт гылетгъэт.
Кэйӈын ивнин: Ӄарычгатгэ!
Кэйӈын арычгатгъэ.
Риӄукэтэ гылвыквыт атынвычыко ёйвынэнат.
Кэйӈын эмтъыле нывитыткуӄин.
Рэӄокалгын нивӄин: Вэлынкыӄун тэчьыкэйӈуркын!
Кэйӈэ нинивкин: А’а?
Рэӄын нивигыт?
Риӄукэтэ нэнататлыӈӄэн: Въигъи кэйӈын.
Рэӄокалгын лыгэпэчыкоргаквъэ.
Нивӄин: А’мын, како вэлынкыӄун тэчьыкэйӈук!
А’мын-ым ытлён, мэң’ин энъың’ ратвагъа!
И’гэ мэлёталгын ивнин: Гыт нылгинимпэйгыт!
Омкыгэӈгыпы пирӄыгилирэйгыт.
Милютэтэ ивнин: Китаӄун-ым мынрачвыӈ!
И’гэ ивнин: Евъев, янор тумгыт ныетынэт!
Пыкиргъэт кэйӈын ытри ӄэпэр тумгык.
Пыкиринэӈу ӄэпэрэ кэйӈын ивнин: Ынӈатал-ым нурэйылӄигыт, уйӈэ лымӈэ гыныгмил йылӄыяальын.
Ытръэч гыт ымльаляӈэт ныйылӄэтигыт!
Кэйӈэ кэпэр ивнин: Китаӄун-ым мынрачвыӈ!
Ӄэпэрэ ивнин: Евъев, янор мынумэкэт!
Умэкэтгъэт.
Милютэтэ ивнинэт: Эвын-ым мынрачвыӈ!
Умкыгиӈкы пирӄырэйгым, эплеэн рэнапэчайвынтык!
Тумгэ нивын: Туук, мынрачвыӈ!
Рачвыӈгат.
Ӈэгны накавран.
Мэлёталгын ынан ыттыёл ярак пыкирги.
И’ны—вулкытвик, кэпэр — ныкитэ, кэйӈын — вытку эргатык ы’лё.
Мэлёталгын нэргавкэн, тумгыт нинивкинэт: Ытрэч гымнин гыткат нинъыӄинэт!
Э’рыкур и’ны нивӄин.
Нимпэйгыт!
Ӄытлыги ытлён чинит нимпэӄин!
Пипиӄылгыӄэе нинэлӄырирӄин мэлёталгын.
Энмэн ынан энъычьыӈ гэмгэгынникык мэлёталгын.
Пипиӄылгыӄэй нивӄин: Эвыр трэльуӈын мэлёталгын, эвын-ым мынрачвыӈавын!
Пипиӄылгыӄэе льунин мэлёталгын, э’йӈэвнин: Мэй, ӄыетги!
Мэлёталгын ӄытгъи.
Пипиӄылгыӄэе ивнин: Ръапыӈыл?
А’м уйӈэ.
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: А’м ытрэч-ым гым нычимгъуйгым, ивкэ ӈирэмури мынрачвыӈ.
Ымыльо гымнан льоо нивӄин.
Мэлёталгын колё нинъыӄин!
И’ны нивӄин, ынкъам кэйӈын, ынкъам ӄутти.
Милютэтэ татлыгнэн: Ии, итык-ым ӄэйвэ, тэнъеп микынэ энапэчайвыка инэнтыркын.
Ымыӈ-ым гынан ӄырым ӄэнапэчайвыэ, энмэч-ым итык еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈан маёлгын мынкавран!
Рачвыӈгъат.
Пипиӄылгыӄэй акватэты янотгъэ.
Пипиӄылгыӄэй лыгэн турэквэтэ тымкыгиӈкы пирӄысӄычьэтгъи.
Мэлёталгын-ым лыгэн кавранвэты нылгийӄыръилеӄин, нивӄин: Этъым энапэлягъэ, эмрэӄу-м э’ми тынтымӈэвын!
Пипиӄылгыӄэй-ым лыгэн пэрӄынвэпы пэлӄынтэтгъи ванвэты, ынӄо а’тчаӈӈонэн мэлёталгын.
Мэлёталгын таӈконпыӈ гэйӄыръилелин.
Эчги мэлёталгын пыӄэрыӈогъэ пипиӄылгыӄэйык, пипиӄылгыӄэе тэнӈу рытчынин: А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин: Китаӄун, нэмэ мынрачвыӈ, гым мыянотык акватэты!
Нэмэ рачвыӈгъат.
Нэмэ пипиӄылгыӄэй турэквэтэ тымкыгиӈкы пирӄыгъи.
Пэрӄытыляма мэлёталгын ивнин: Вай, вай, тыгаляркынэгыт!
Мэлёталгын эмрэйӄыръилеӈэ рыпэт гилкымъетлин.
Нэмэ пипиӄылгыӄэй пэрӄынвэпы лыгэн ванвэты ӄытгъи.
Мэлёталгын ининигъи эмрэйӄыръилеӈэ, рыпэт йыкыргын ганааӈкавлен.
Пипиӄылгыӄэе тэнӈу рытчынин: А-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин.
Иквъи: Колёмэй, ынӈатал-ым тыпэӈъивэтык!
Пипиӄылгыӄэе нинивӄин: А’мын ӄоныры вэнъым нимпэйгыт!
Еп турэквэтэ тыгалягыт, ӄэйвэ галяӈӈок тиквыт.
Вай, вай, тыгаляркынэгыт!
Вэнлии эналвавэ галявэрэӈкы.
Милютэтэ ивнин: Э’тки, чамъам трапэчайвыгыт, опопы ратанӈавӈэн!
Пипиӄылгыӄэе ивнин: Ии, э’тки нимпэйгыт, ӄырым ӄэнапэчайвы.
Опопы ратанӈавӈэн ӄыраӄатык!
Энмэн ӄорайпы ӈирэӄ оʼравэтԓьат нырагтытыԓяӄэнат.
Наёоʼръонат.
Ӈэранчывэ ӈирэӄ ярат нэԓьунэт: ӄутти мэчигычгык, ӄутти-ым рыягнавкы выԓтэ - ԓыгэмыграԓьыт.
Янра вагъат.
Ӄоԓ ӈоонко вагъэ, ӄоԓ-ым мыграԓякы.
Ягнамчоӈавысӄатӄагтэ ратомгыроԓьыӄагтэ ныԓгинывэймэнӄинэт, наӄам къоотӄагтэ, эвыԓӄонайгыргыӄачԓьаӄагтэ.
Аны имырэӄэ наӈӄамэтвавын рэмкыԓьын, нутэсӄытэйӈэтэ.
Коԓё ныӄамэтваӄэнат.
Ӄоԓ-ым ӈоон нынкыкватӄоӄоӈовӄэн.
Эргатык-ым панэна ныёаʼтӄэн.
Ӄутынэ ивнин тумгытум: Гыыт нырэӄытъуԓюйгыт?
Аны тэӈимыръэнут нинэнуйгым: паԓӄомраԓгын, кымчекыԓгын - ԓыгэн-ым имыръэнут!
Вынэ вэрин-ым, гым ытръэч ныкыкватӄоӄоӈойгым.
Рагтык пыӈыԓтэԓгъэ авынраԓьэты: Гымнин тумгытум тэӈимырэӄэ ныӄамэтваӄэн.
Ытԓён ныпэԓӄумруӄин, ныкымчекоӄэн, ԓыгэн нимырэӄуӄин.
Авынраԓьыт иквъэт: Кыкэ вынэ!
Эты ыннэн ныӄэвиигичигъэн?
Ӈытогъэ, ӄытгъи.
Намӈыԓёгъан: Нырэӄигыт?
Ӄун рэмкыԓьэ инэнӈивыгъи, энмэн тургин рэмкыԓьын ныкаԓготкэӄэн, тыкымчегрэрык, тыпаԓӄомрарэрык.
Кыкъэм иаʼм инэтэйкыкыԓьигыт эԓек тэйӈэт?
Ытръэч ӄонпыӈ гамгагаԓяԓьэты пынԓёԓьатыркын?
Наӄам-ым эмӄуԓгэ ԓёӈынрагтатыԓьын: пэԓӄумрэкин ынкъам кымчеккэн чывипыт нэйыԓын.
Рагтыгъэ.
Эргатык кыеквъэт, эвын гэтэгмэԓетԓин.
Рэмкыԓьыт эквэтгъэт.
Ӄытԓыги ыннэн гэрэмкыԓьэтԓин пипиӄыԓгык, ӄоԓ-ым вувчеԓкак.
Нэмэ вай ярат нэԓьунэт.
Ӄоԓ иквъи: Игыр-ым чеэкэй мынытвамык!
Ик!
Пыкиргъэт.
Нэмэ нымным.
Ӈавэтынво эвын ынръам мэйӈывэнуӄыԓьыӄэгти, мэйныԓыԓеԓьыӄэгти ӈэвысӄэтти.
Ратомгыроԓьыт нэмэ.
Ынӈатаԓ-ым пытӄыԓым нывэймэнӄинэт.
Аны ынръам имыръэнут ныннуӈэтӄин: ыннээн, мимигыт, ӄопаԓгын.
Ӄытԓыги йиԓьэрэмкык гэпкитԓинэт.
Ынӄъом эквэтгъэт, рагтыгъат.
Ытръэч.
Эчеԓигъэк гэӈэвмиргыӄэе ытԓывъёӄай нытваӄэн.
Ытԓён ныгытъытэвиминӈыӄинэт.
Нунъэмъуԓьыт-ым ӄонпыӈ ныръэвуԓьэтӄинэт.
Ӄоԓ рыннин ытԓывъёӄая ивнин ӈэвмиргыӄэй.
Кита Нонъамъогты мытуԓьыԓӄивык этгэԓгэты, ръавытъоԓеты!
Вынэ ынӈэ этуԓьыԓӄивкэ!
Эʼтки ӄэйвэ тырэтуԓьыԓӄиквъэ!
Ӄэԓюӄ тыгытъэтыркын!
Туръурэткин къэԓиӄэй йымнэн ԓьаԓягмачы.
Иръыӄэй гапочьама ныԓгинычивмыӄин, ӄонайӄагтэ киткит ӈырэк эвыча ваԓьыӄагтэ, эпԓеккэ.
Ӈытогъэ-ым ӈан Нонъамъогты ивтыԓйиквитэ тагъэ.
Таӈамкытгэԓыткынык нинэтэнтиӄин.
Ӄынвэр пыкиргъи.
Увэрайпы ойымпыкыԓгийӈын йытонэн.
Ытръэч ӈыронрыԓга упэ рырагтаннэн.
Пыкиргъи.
Ойымпакыԓгийӈын рычимиръэвнин.
Увэраӄай тэнйыръэннин.
Ээкэт нэмитчьэԓетъюунэт.
Эмитчьэԓетыпԓыткук-ым, аны коԓё гаӄамэтваԓенат.
Нунъэмъуэрмэчьэ тыӈивынин ӄоԓ ӈэвъэн, ивнин: Кита рай эчеԓитъэейвэԓ - эты ченывъигъи, кита ӄыёпатгын!
Ӈытогъэ тыӈэвыё.
Оннаигыргэпы эʼԓепэтгъи ӈэвыскэт.
Ынпыӈэвӄэе нэнанвэтгаватӄэн ӈэвысӄэт, ӄоԓ ӄынур ԓёӈваԓёмыԓьын - ԓёӈочыткота, ытръэч нинэԓгигитэйвыӄинэт.
Ынӈин ԓыгэн авъеткынка ӈытогъэ, рагтыгъэ.
Эрмэчьын пынԓёгъэ: Эʼми, эты энмэч гэвъиԓинэт?
Ии, ытԓён гэвъиԓинэт.
Аныӄун кыёпатгынат, ԓыгэн ээкэт чымгыргыԓьыт.
Гэмитчьэԓетыԓьэтԓинэт рымынтэ.
Како!
Эви ыныкагты тыӄитъытвыткуркын?
Вынэ тэвыԓьыт ӄынымӈыԓяквынат, мыныгтынат.
Эви вэнвэты тыԓейвыԓьэтыркын, эви ыныкы?
Аʼмын коԓё ӈоон амӈырооткэнат орвъаматыԓьыт ӄытръугъэт Ачьаԓеттъагты.
Рай ынкы тытԓыывэраӄай нынпэгԓяръовӄэн.
Ынпыӈэвӄэй ныԓгайыԓгавӄэн.
Ытԓывъёӄая нинивӄин: Мынтогъак, вэԓер мыгитэнэт эноматыԓьыт.
Ынӈэ антока, наранмыгыт!
Вынэ вэнԓыги ӄэйвэ тынторкын.
Ӈытогъэ.
Ынӄэн эвиръыӄэгти йымнэнат.
Тыԓяма наркычыткоӄэн, виԓюӄэгти нинэнрыӄинэт.
Мыӄычьыкываннаԓгыӄай нинэегӄэпчуткуӄин: Вэԓер ӈоот ӄинэйыԓгытык!
Эрмэчьэ виин пэнрыма: Э-эй!
Вынэ эви вай гыныкы тыӄитъытвыткуркын?
Упынъыԓинин-ым, ԓюур ытԓён ягнаковԓыткогъэ, ԓюур ытԓён арычга иргъи.
Эвыр ӄутынэ нинэӄэпԓюӄин: Вэԓер ӈотӄэн ӄинэйыԓгытык!
Нэмэ ӄоԓ ныпэнрыткоӄэн-ым, ԓюур ытԓён арычга нирӄин.
Ӄоԓ нэмэ: Чекаԓваӈ ваԓьыторэ!
Вэԓер ӈотӄэн ӄинэйыԓгытык!
Кываннаԓгын эйминнин.
Ӈан эрмэчьын таӈамгыткак вычгыпъюук гыткамчаткойвынэн.
Ӄуттъим гынтэвръуԓьыт нинэтэӈкыргэймитӄинэт выԓгыпык.
Ымыԓьо тэрмэчьыӈыԓьыт тымыткойвынэнат.
Ԓыгэн эвыр-ым авэръэпыръогъэ, агноннайӈатгъэ.
Ынӄэн-ым ӈан пынԓятыԓьын ӈэвысӄэт ынан выёԓьо рытчынин.
Ытръэч.
Ынпыначгыӄай гэӈэвъэнэ коԓё нытэвиминӈыӄинэт.
Ӈытоткынык гатваԓен яраӄай, вынэ ныппыԓюӄин.
Эмӄынръэвук, ынӄэнат нъэйӈэвӄинэт ръэвынъюԓьу.
Ытԓён нынтэвиминӈэтӄинэт: ныръэвынъюӄинэт, эргатык-ым нэԓвэтӄинэт.
Аԓванма ӄун-ым эрмэчьэ нинэпириӄин ынпыначгыӄай, нэнойӈэмтэӄэн-ым, ратрон ӈан мытӄыԓьэ итгиԓгэ нэнэнатыёӄэн-ым, ӄуймэчыкун ымы нэнэнатыёӄэн.
Ынпыначгыӄай-ым ынӈин нырагтыӄэн.
Эмӄынръэвук ынӈин нынтыӄинэт ынпыначгыӄагтэ.
Ӄоԓ рыннин ынпыначгыӄая ивнин ӈэвъэн: Аʼмын вынэ мынвъисӄивмык, мыттэвиминӈыркын!
Ии.
Тэнмаквъат.
Ыргынанчеӈэт въисӄивыркыт ӈаеты.
Авынтыԓяма рай нанӄычыкон ынпыӈэвӄэйин камаграԓьатыӈогъэ.
Ыʼвэӄуч ивнин: Иаʼм вай нанӄын тыԓяма мэйӈэтгъи?
Наӄам ръэнут ынкы камаграркын?
Аʼмын кита мынпэԓкынтэнмык.
Ии.
Пэԓӄынтэтгъэт.
Эвыр ӈан пыкиргъэт-ым, рагръоӈыӈӈогъэ.
Ыʼвэӄуч-ым чоттагнык нъатчаӄэн.
Ынанвыткокэн кымиӈэтыԓьэ йытонэнат амӈырооткэнат гаԓгаӄагтэ.
Ипэ аны мытԓыӈэн.
Ивнин аʼтчаԓьын: Вынэ вай гаԓгаӄаԓгыӄагтэ тыгтонат!
Кыкэ вай гаԓгаӄагтэ!
Э-эй.
Мачыргынан.
Вынэ мачыргынан ынкы нытванат.
Ынкы мачыргынан чеӈэт вагъат.
Нэмэ ръавоԓьэты нъэйӈэвынэт.
Нэмэ ратчочыкон нэнатыёйвыгъан рагтыӈӈок.
Рагтыгъат.
Эвын гаԓгаӄагтэ гачеӈӈыторъоԓенат, гарэӈамъятыӈоԓенат.
Эʼчууԓгыт, увиӄэгти ныттъивыӄинэт.
Нэмэ ыʼвэӄуч эʼйӈэвнин: Аʼмын вай вэчыръогыргыт опопы ӄынмыткогынат!
Эʼтки вэчыръогыргыт!
Вынэ мачыргынан.
Ӄырым мынмытконат эмноԓтомгыт!
Ръотавнэнат.
Ӄэйвипъэм эʼйӈэвык, гыргоԓ рыннинэт увиӄэгти, ыттыт-ым тъынинэт, ынкъам ӄытгъэт.
Ынӄъом еп ыԓванма наваԓёмын маԓӄочеткын яраӄайгыпы.
Ыныкит нэгитэн - коԓё ярайӈын.
Ԓыгэн амгынонрыногыргэпы ныԓгэнԓынтоӄэн.
Нымӈыԓёӄэнат ынпыначгыӄагтэ: Аʼмын микынти турык гэпкитԓинэт?
Аԓымы-ым ванэван.
Гынмыԓкинэк-ым ӈоонко ԓяйвыръоӈӈогъат.
Ԓыгэн ӄээӄын вагъат-ым ӈоон ӈаԓвыԓьийӈын ӈайгыпы нинэнтэгрэвӄин.
Мытԓыӈыргарэ гаԓгаӄагтэ оʼравэтԓьо гэнъэтԓинэт - ӄԓявыԓ-тэ ынкъам ӈирэӄ ӈэвысӄэтти.
Ярайӈын, магтэ, эвиръэ йыръыԓьыт, наԓгыԓ ӈыроӄ ёройӈыт гэтчыԓинэт.
Гынончоттагнык-ым пэнъёԓгыйӈын, четԓёкокайӈычыко ымыԓьэты ӄораймак ныпатӄэн.
Ӈирэӄ ӈэвысӄэтти эвиръынтэгрэквъэт ытԓьэты, ытԓыгэты.
Ӈирэӄ-ым ӄԓявыԓтэ гаԓвавэръэпыръоԓенат, ыннэн-ым ныӈэԓвыԓьынтэгрэвӄин.
Аны аӈӄачормыԓьыт ныпэгчиӈэтӄинэт: выткукинэт ныгынкойӈыӄэнат ӈэвысӄэтти, ӄԓявыԓтэ.
Нивӄинэт ыннот: Эʼми гымнин ытԓя?
Ӄавэръэпытык!
Ынӄэнат эвиръыт раӄыԓӄыԓтэ, ынӈэ аяака!
Ытԓыгын эʼмитԓён?
Мытӄыръэчумкэтыԓьыт эвиръыт ӄыгтыгынэт, ынӄэн ымыԓьо пытӄымытӄыратчоԓьаткэнат.
Вайыӈӄэнат ӄыйпыгынат ынкъам ӄыӄамэтвасӄэквытык.
Ӄоԓ-ым ӄԓявыԓ гивԓин: Вынэ вай микырык мачетъопэԓ тэӈу ныԓгытури?
Кита ӄытвыгыткы!
Ытԓыгэ-ым: Вайыӈӄэнына-ым вай мэчтэӈу ныԓгымури.
Вай ынӄэнына!
Вынэ ӄыӄоранматчыӄэквэ, ӄыттэтги мурыгрээн.
Аʼмын-ым ыныкит пэгчиӈыԓьыт ӄытчагъат, ынӈатаԓ этъоныкэт нымытвайӈын гэтчыԓин.
Ынӄэн-ым ынпыначгыӄай эвыр ытԓя гавэръэпыръоԓенат.
Гатаӈпэраԓенат.
Ынӈатаԓ-ым этгэԓгынратчовыԓьыт ванэван киткит ыʼныԓпынрынат.
Ӄуттъим, мачтаӈъянвыт, наӄоранмынат.
Ынкатагнэпы гатагнымытваӈӈоԓенат ынпыначгыт.
Ӄэйвэ.
Ганымытваԓенат энмэн-ым ԓьурэԓьыт ӈирэнкымиӈыԓьыт: ӄоԓ экык-ым, ӄоԓ ӈээкык.
Коԓьом ныръэвӈыттыӄинэт ԓымӈэ наԓвыԓьыйӈын рачормык.
Ӈинӄэгти-ым аӈӄачормэты мыргонтагъат.
Гачакэтта коԓё мыргоэмтэйӈыт нэтэйкынэт, ԓыгэн-ым кынмаԓ мыкэԓьыт нимтинэт.
Ыныкит вай ӄутгъэт-ым - эвын гэвуԓӄытвиԓин, гаԓгэйӈаръочгатԓен.
Эчги эквэтгъэт яраӈӄачагты, рай янръатвъыԓьын аӈӄайпы нытэвывыргыргатӄэн, ныӄуԓиԓьэтӄин: Ев-о-о, ев-о-о!
Ӄэнъатчатык!
Мыйӈэтык!
Ытԓыгэ ӄымэԓ-ым ринъэйӈэԓьэтгъэ, ыныкит эйӈэкэ тырэнтыӈытык!
Аны чымчеӄэй вай ярат.
Вынэ вэнԓыги ӄэйвэ мыйӈэтык!
Оккой турык ытԓыгэ ринъэйӈэԓьэтгъэ, риниквъэ.
Ынӈэ ԓьунэт-ым, иаʼм эйӈэкэ рытынэт!
Аны чейвэ мытрарагтыгъа.
Вынэ ӄыетгытык, мыйӈэтык!
Тэвэнаӈайӈын-ым амноӈчыгайыткынэты руԓвынин: Ынкаткыната ӄыттэтгытык!
Тыттэтӄээтгъэт тэвэнаӈаткыната гэтԓенъютэ.
Ынӈин ӈанъым: гэԓеԓинэт, аны наӄам оʼтчой!
Ӄынвэр вай ынпычьыӄэй чакыгэт иквъи: Аны оʼтчой!
Аԓымы чит ԓыгичымче ваԓьын Ԓьурэн!
Ынан мытрэпкиргъэ!
Ӄытԓыги вай каԓьайнын ыʼтвыԓьын!
Ӈанӄэн-ым ӈан гэԓеԓинэт, гэԓеԓинэт, эвъэм-ым ӈан ӄынвэр пыкиргъэт, ӈыпэгъэт.
Рыпэвъёчгавнэнат ӈаԓгыԓ, ынӄъом нотасӄыткынэты рыттэннинэт.
Нотарыгъёԓгийӈын рывэнтэннин-ым, ӈан ынкэчыку ёнэнат.
Аны восӄымчыкойӈын ынкы!
Ивнинэт: Турык ытԓыгэ ванэван гым нэнаӈӄамэтвавын, аԓымы ӄораԓьын, имыръэнут нинэԓьуӄин, ныръэвуӄин.
Вачаӄ гым ванэван ыʼнынӄамэтваквым, ынӄэната вай тури ынӈин тынтытык.
Ӈанӄэн мыргэмтэйӈыт нэнунэт гытъэ.
Нэткунэт.
Ӄынвэр ынӄэн чиниткинэт пэтԓеӄэгти наноӈӈонат.
Ӄынвэр-ым ытԓенъюӄэй иквъи: Ыʼм-ыʼм ӄынвэԓ тыԓыннынтатык (апԓывэтгавкыԓьыӄай ӄэԓюӄ).
А-а, кита ӈанӄо!
Аʼмын-ым ӄынвэр эвъянвыткоӄаатгъэ.
Пынԓёткогъэ.
Гитгиԓыгйит руԓвыткувнин-ым эвыт ӈан нинэттуӄин.
Тыӈагыргыгъет руԓвыткунин-ым, эвыр ӈан нинэттуӄин.
Ԓюур ӈан увигмиԓ кываԓьо вэнтыгъи нутэсӄын.
Янор чакыгэт ытԓенъютэ упэ рынэнин-ым, ытԓенъюӄэй-ым тиӈунин.
Ӄымэк чывинин айпыткотыԓяма нутэсӄэ, ытръэч эръоԓгыӄай чывинин.
Ӈытогъат.
Ӄэԓюӄ-ым тангэвэты нутэнут!
Аны гатэргатԓенат ынкы!
Пытӄъым ытԓенъюӄэй!
Ԓюур вай мууԓьыт ининигъэт.
Нымгутыԓеӄинэт ыннанмытԓыӈыргарэ.
Ыннанмытԓыӈӄав энмэн ынпыначгыԓгийӈын.
Ынӄэнына ваԓёмнэнат тэргыԓьыт.
Мычетэ-ым нэнэнэт гапытӄытэргыръоԓенат, рыпэт ытԓенъюӄэй нутэсӄык ныԓевтуткуԓьэтӄин, ԓевтэ нутэсӄык ныръэйыпыткуԓьэтӄин айыԓга, мычетэ.
Энмэн ынӄэн ынпыначгийӈын: А-а-а!
Эӄуԓикэ, иԓюкэ кынвиԓгытык?
Вынэ рай како мэӈӄокэнат нэнэнэт тэргыръоркыт?
Кита вынэ ӄымӈычгэчегыткы!
Ӈирэӄ аймавыӈӈогъат ырыкы.
Пытӄъаткэ тэргыръоӈногъат мычеԓьыт.
Пынԓёԓьыт нивӄинэт: Аны ӄырым моргынан мынынрэӄэвтык!
Миӈкэкинэтури ынӄэн ынӈин итыркынитык, микинэтури?
Имчыӄыткутэ рыпэт вэтгавкы ныԓвавӄэнат тымнэвыԓьыт.
Аны миӈкэкинэтури?
Ӄывэтгавыркынэтык - ӄымэԓ мынынԓьэтэттык!
Ӈан-ым ԓьюԓеԓьымуԓи,- ӈинчьэн, эмчыӄыткома.
Вынэ ӄыӄамэтватык, ӄытаӄъотык мурык!
Ӈан орвэты нэнԓьэтэтынэт.
Орвык ӄача коԓё ачьыԓьийӈыт эръэт, ԓыгэн амачьийӈыт.
Коԓё ӄэԓюӄ гаӄамэтваԓенат, аны гаӄамэтваӄаатԓенат.
Ӄытԓыги ынӄэн ӄэтчанрот нырагтытыԓяӄэнат, ынкъам ынӄэн витъэ наӈӄамэтвавынат.
Нивынэт: Ытԓыгын ӄиквыткы пыкиринэӈу.
Игыр энмэн ръэвук ӄымӈэӈногэ.
Ынӄэната каԓьайна гэймиттури.
Вай мытынԓьэтэтыркынитык.
Нэнэквэтэвынэт.
Ӄытԓыги ынӄэн ынпыначгийӈын ынанмыӄычьын вытырапчеӄаԓгыӄай.
Койӈыткынык, ынӄэн Ԓьурэк ӄача, нэнынвиԓетынэт.
Нивынэт: Ӄораӈы нынмынэн ытԓыгэ ынкъам ръэӄэйык рычымӄэтэ ӈутри - Койӈыткынэты нымайынԓянэн, титэ ӈан мури мытрэпэԓӄынтэттыԓегъэ.
Ва-а!
Ии.
Аʼмын-ым корго нъэԓгъэт - ярат нэԓьунэт.
Ярак пыкирык: Мэ-эй!
Мэ-эй!
Мэӈин рай?
Ԓюур ынӄэн пыкиргъэт!
Наӄам ӄэтчанрота рагтыӈӈоԓьыт гэнинъэйвыԓинэт ӈинӄэгти.
Пыкирык, ынӈэ ӄората айытратка, выква ӄыйытратгытык вэты!
Яраԓьыт: Вынэ вай мыӄоранматчыӄэвык, мынйытратынат!
Ынӈэ вынэ ӄоԓята-ым, выква ӄынйытԓявыткотык!
Иквъи нэнэны.
Пыӈыԓтэԓгъат яраԓьэты.
Эвыр ынӄэн ӄоранматгъат.
Ӄэйвипъэм рычымкэтэ ӄоратъоԓ нынъатчавӄэн.
Ытԓыгэ-ым ёпатычьата: Эты рай ӈотыӈкэнат?
Нынтоӄэнат, ныгитэсӄивӄинэт: Эты рай ӈотыӈӄэнат?
Ӄыԓымэнат!
- ночыткоӄэн ӈинӄэй.
Нэмэ рай ӄутти.
Амӄырымэнат.
Нэмэ: Ыʼмӈан ӈотыӈӄэнат этъым?
Ӈытогъат.
Ынӄэна-а-ат!
Койӈыткынэты намайынԓянат ӄоратъоԓтэ.
Ӄэтчанрот Койӈыткынык гыргоча камэйгатыԓьатгъат, ынӄъом вакъогъат, инэӈэгъэт.
Рагтакватгъат.
Ынкатагнэпы ӄԓявыԓ мыӈэԓьатыӈогъэ.
Ытръэч.
Энмэн-ым гатваԓен Укумэк.
Ӄонпыӈ ӈаргынэн вусӄымчыку, конпыӈ ԓыгэн вусӄымчыку ӈаргынэнайӈын.
Ытԓён Укумэк ниԓьуткукин.
Уйӈэ этиркыкэ, уйӈэ эйъиԓгыкэ, уйӈэ эӈэркэ - ԓыгэн ӄонпыӈ вусӄымчыку.
Ынӄъом ынӄэн Укумэк гайъоԓен ӄоӈычгыӄԓявыԓя, гивысӄивԓин: Аʼмын вынэ ӄыпаагэ иԓьуткук, атэркынтавытрыка, ӄэйвъэм иԓьуткуркын!
Вытку ратэркынтагъа-ым, вытку киԓьуткуркын!
Коԓё гагтынӄэтԓьавԓен Укумэк.
Ӈытогъэ.
Янръатвъат тэйкынин-ым, эԓкыгъи.
Янръатвъыԓьыӄай коԓё гэԓеԓин, оʼтчой гэԓеԓин.
Ӈан тыԓянӄэргава ныԓеӄин ынкыри.
Ӄынвэр выентэтгъи ӄэргычыкогты.
Этъым пыкитчыӄиквъи.
Тэӈыннэн яраԓгйиӈын ԓьунин, Тытԓяаʼкоткогъэ.
Ынкы амынан ӈээккэӄэй нытваӄэн.
Ытԓьайӈын-ым чоттагнык ныкыттэԓеткин, нымчунэӈэткуӄин.
Яӈатагнык-ым нытваӄэн ӄэпыԓ, ынӈатаԓ-ым ныӄэрыӄэн, ымыӈ-ым ӈан гытокаԓеԓьын.
Ԓыгэн таӈымынӄэргыръова гэнтыԓин чоттагын.
Укумэкынэ нинивӄин ӈээккэӄэй: Ӄывэтгавчетыркын ӄапчоткома.
Ӄивыркын.
Выԓгынаԓга тытакэрӈык, тыйпынат-ым, турыпԓекэ тыпԓягтыгъак!
Ӄивыркын.
Тыԓвантагъак-ым - тыԓвугъэк, тыԓвапатык!
Эвыр ынӈин нивыԓьэтӄин ӈээккэӄэй.
Ӄынвэр ынӄэн ытԓьата ивнин: Ытԓён микынэ нэтэнйиԓыӈыркынигыт?
Винвэ: Ӄиквын: гымнанчинит!
Гымнанчинит!
Ӄиквын.
Пытӄы ӈаанӄэн ӄэпыԓ тъыяагъан-ым, пытӄы аԓваӈ тъывэтгавык.
Ӈаанӄэн-ым нан ӄэпыԓ тъыяагъан-ым, пытӄыаԓваӈ тъывэтгавык!
Вынэ ынӈэ!
Тытԓеты ранэчгэтавӈын!
Ӄиквын.
Ӄырым!
Ӄырым!
Ынӈатаԓ пытӄыԓымӈэ тъыԓгэтаӈвэтгавчетыԓьатык!
Ивнин: Ӄытэргыръогэ!
Тэргыръогъэ.
Ӄынвэр ытԓьакая рывиривнин кэпыԓ, ивнин: Тытԓеты анэчгэттавка!
Ӄыры-ым!
Ытԓьайӈын вакъогъэ чотыткынык.
Укумэкынэ ивнин ӈээккэӄэй: Ӄыӄэпԓюгын гымыкы!
Ӄэпԓюнин ӈээккэӄэе.
Укумэкынэ пиринин.
Ынпыӈэв ӈынваӈэгъэ: Ӈэвэӄ тивыркынигыт - тытԓеты ранэчгэтавӈын!
Оок ыʼмӈотъам!
Ӄэпԓыӈынрыԓьын Укумэк гэгынтэвԓин!
Аны гурэгынтэвыԓьэтԓин!
Эвыр ӈан каԓьайӈа нэнайъоӈӈоӄэн, ӄапԓыӄач нинэгтыӄин, нинэнинтыӄин, ипэръэнут нытомгатӄэн, ӄапԓыӄач йыннин - томгатгъэ йъэԓгийӈын, нэмэ ӄоԓ ӄапԓыӄач - тэркийӈын, ӈойӈовԓынын тэвԓянэн- томгатръогъат эӈэтти, гытокаԓет ринтынинэт - эвын ӈан йыӈагтоԓӄыԓчыӈыт томгатгъат.
Ынӈатаԓ-ым гаӄэргавԓен нутэнут.
Ԓыгэн ымнэнта гыргочагты рыннин-ым, рагтыгъэ.
Ытръэч ынӄэн ынпыӈавийӈа Укумэкын ыʼтвъэт кагмаԓенэн, ивмэннин.
Эквэтгъи ыʼтвыԓьын.
Ытԓён ынӈатаԓ-ым ӄиԓьуткуркын!
Рэсӄиквъи Укумэк, рыԓгъэ, эԓьоткомгогъэ.
Коԓё аны гаӄэргавԓен ӈаргынэн!
Ук како Укумэк!
Ытръэч.
Утъэк нымытваԓьыт гэӈэвъэнэ вынэ гэнпэвԓинэт.
Ӄувԓеграԓьыт.
Ынкы нымытваӈӈогъат.
Ӈэвъэн ивнин: Этъым вай ымы арооԓӄыԓка мытнъэԓмык?
Ии, уйӈэ.
Ытръэч рай мэмыԓьягыт пэԓятгъат.
Како.
Аʼм Отъэнмэты эвтытвэтагнэты муӈэԓгъэк.
Ии.
Эргатык-ым ӄэгԓынангэт орвъамата уӈэԓгъи.
Ныԓеӄин.
Йыԓгыӈаԓвыԓьыйӈын ԓьунин, ынкъам ӈэԓвыԓьык ӄача ӈирэӄ оʼравэтԓьат нъэмпытваӄэнат.
Ныԓеӄин.
Ынпыначгыӄай рыпэт наягнагъан, коԓё тэӈу, кивийгут нынтыӄин.
Ӄытԓыги ынӄэнат чавчыват каԓьайпы гынтэвыԓьыт.
Энмэн вай ԓыгэн йытоёт нэнэнэт нывъиӄинэт.
Никвъэн: Аʼмын ӄыткив, ынӈэ арагтыка.
Кытъаткэ-ым ӈэвъэн амынан ярак аʼтчаркын.
Вынэ ынан эргатык мытраӄоранмыгыт ынкъам мытрэнԓьэтэтгыт гэкэӈэ!
Ытръэч ӄун чама тъэнӄэтыркын.
Вынэ вэнԓыги ӄыткикви, энмэч вай мытывинпыркын, ӄыӄамэтвагэ.
Увинпыгъэт.
Ӄытԓыги ныгнатӄэн эӈэӈыԓьу, кэймитыԓьу, энмэн вай нъыкэймитын.
Ытԓён-ым тэӈуйнэ эвъянвыкыԓьэн.
Аны коԓё кивыйгут нэнтивыгъэн, ԓыгэн ныгнатъевыӄэн къарэԓьо.
Ӄэԓюӄ-ым опопы киквъи.
Аʼмын-ым ӄамэтвагъат-ым, рэгъэт, атчьатгъат.
Ӄэԓюк-ым вай ръэнут ныгтонэн, нытэмъюгнинэт?
Аʼмын-ым мэԓйыԓӄэтыԓьын, оʼравэты нытваӄэн.
Наӄам гъорааӄӄагԓен чоттагнык, нытԓепыткуӄин.
Ынӈэнъяракэн-ым ӈэвысӄэт гаԓгэгмэӈатыӈоԓен.
Рэпаԓгыяӈайпыԓьыт.
Ԓюур аны яӈайпыӈ вэнтыгъи, ынӄо ӈэвысӄэт ӈытогъэ, ванэван ныԓьунин рэмкыԓьын.
Ӄончечгыргынтогъэ турыпкитԓьэн.
Катамнанӄыԓьыгъет вагъэ.
Нинэгитэӄин оʼравытваԓьа.
Рэсӄивыԓьын ӄончечгыргынтогъэ, ӄачакэн почьаԓгын пычынԓинин.
Аʼмын-ым эчги вай чьогыргын ойпыркынэн, рэмкыԓьэ гэпириԓин мынгэпы, гэтиӈуԓин ынкъам ивнин: Ынръам нырэӄигыт?
Иаʼм ынӈин итгъи?
Ӄун райыӈӄэн-ым рай нанӄыԓьын чит тэймитыркын, э-э-э чит тэймитыркын ӈаӈкыйыръын ӈэвысӄэтин, ӄэԓюӄ гэмэйӈэтԓин.
Ынӈин нинэнтигым амӄынъычо.
Рэмкыԓьын: Вай-ым тынмыркынэгыт!
Эв-ам!
Ынӈэ энанмыка!
Энмэч рай ӄыкынъарэгынат гынан, ынан тырэвинрэтгыт.
Ӈутку ярак ӄонпыӈ нытвайгым.
Амноӈгыпы мытъенмык.
Чит гым нырапэԓяӈэгым-ым, вэнԓыги ныԓымӈэнайгым,- ӄун ԓыгэн нинэнинъэйвыӄин: - Гымыгмиԓ ваԓьыт эвиръыт тэйкийгут ӄынтыгынэт, эченут эвиръыт рэпԓыткуӈынэт-ым роратэты ӄыванԓягэ.
Ӄиквынэт.
Уйӈэ ымэты атваԓьыка?
Эвыр нараԓпынрыгыт-ым ынӈэ ӈаргыногты инэнинтыткукэ.
Поӄыткын ӄычвигын-ым, ԓыгэн ынӄэн гымыкы яӈагты ӄынэрэтгын - яӈак тыратваркын!
Ынкъам ынӄэн рорат ԓыгэн ӄынучитгыткы ынкы.
Эвыр ръоратыӈогъа нанӄыйыръын-ым, ыʼныгтыгыт, ыʼнъэйӈэквыт!
Э-эй.
Ынӄо яӈагты панэнагты ӄытгъи.
Аʼмын-ым ынпыначгыӄай ԓюнйыԓӄэтэ итгъи: Таам ӄыгъеквытык рагтыԓьэгым, эквэтыԓьигым!
Кыевыԓьыт вакъогъат.
Ынпыначгыӄая нинъэйвынинэт.
Эвыр игытӄэй нэпԓыткунэт эвиръыт.
Ынкъам ивнинэт: Эвыр ръоратыӈогъа нэнэны, вэты ӄинъэйӈэквытык.
Эты уйӈэ ымыԓьэты атваԓьыка?
Вынэ варкын.
Рорат нэйыԓын.
Поӄыткын чывинин ынкъам ԓыгэн яӈагты рэрэннин.
Чымӄык-ым нэнучитын.
Наӄоранмыгъан.
Гэкэӈэ нанрагтатын, ымы уттинэӈ нэйӈэгъэн.
Ининигъэт ярагты.
Ӄэԓюӄ-ым нэмыӄэй ынпыначгыӄаен ӈэвъэн ԓюнйыԓӄэтыԓьын эмпэгчиӈэ.
Ытԓён ныпэрӄытваӄэн тытԓыноԓыӈкы.
Пыкиргъэт, коԓё оʼптывэгъат, нэмэ ивнинэт: Ръоратыӈогъа-ым, вэты ӄэнагтытык!
Ии.
Ӄэгԓынангэт, ԓыгэн ӄээӄын вак, нагтыгъан.
Ымы ӈэвъэн ачыгнэн: Вынэ ымы гыт ӄыԓкытги!
Кыкэ-ым иаʼм рэӄэ рытынэт, ԓенытэӄ тэмъюӈынэт?
Эквэтгъэт, ымыԓьо ӄытгъэт.
Рэсӄивык ивнинэт: Эʼми гъурэтԓин?
Ии.
Ынӈин ԓыгэн рэӄэ ӄынчымӄэтгыткы-ым ынкъам ӄынвыгыткы.
Эвыт ынык таӄъаӄагтэ.
Ԓыгэн ынӈин ӄынвыгыткы.
Нэйыԓын-ым, яӈак рытриԓнин, пэԓянэн ынкы, рэсӄиквъи.
Кытэӄэй нытэргатӄэн, ынӄоры нывйитвыӄин.
Ытԓя нивӄин: Нэмъэм рай эты въигъи?
Мэчичьу ныӄамэтваӄэнат, нэнэны-ым рай мачынан ынкы.
Ынӄъом ӈытогъэ ынпыначгыӄай.
Ръыԓинин раԓкогты нэнэны, эвын гатагтамӈэвыԓен.
Ынӈин ӈэвысӄэтэ яачы ԓым ӈыраӄ нэнэнэт йытонэнат.
Ӈирэӄ ӈинӄэгти нэйыԓынэт ынпыначгэты, ӈэԓвыԓ нэчвигъэн.
Гэтԓенъютэ ӄонпыӈ ӄорак нытваӄэнат, коԓё гамԓытвэԓенат, гэрмэвԓинэт, гинъытвиԓинэт.
Ӄоԓетъыԓё-ым ивнин ӈэвъэн ынпыначгыӄая: Кита Мотъантагъак, энмыгэӈата мытагъак.
Э-эй.
Энмыгэӈата ӈан эквэтгъи.
Отъэнмык пыкиргъи, эвын рэмкын ныръэвэԓвэтӄин, Ӈан чикгынунык ганымыԓӄыкваԓен ръэв.
Энмык гытоԓынкы эрмэчьын ԓыгэн нывытрытваӄэн.
Ԓыгэн ымы этԓы инэннынэчьувкыԓьинэт мигчитԓьэт, нинэнтэрмэчьыӈэвӄинэт.
Мэй!
Ӄыгитэ вай мэнӄокэн ынпыначгыӄай?
Пиринин-ым ынкъам рыӄонайынвэрэӈавнэн, итгиԓгэ ӄонагтэ энатыёнэнат, ымы ратрон энатыёнэн.
Ԓыгинтэрмэчьыӈэвнин эрмэчьэ.
Аʼмын-ым пэԓӄынтэтгъи ынпыначгыӄай.
Пыкиргъи ярак.
Амӄонагчыкокэнат йыръыт йытонэнат, ратрочыкокэн ынкы пэԓянэнат.
Ривыԓьыт рагтыгъат аʼачекыт.
Ричтывэгъи вытку ырыгъягна.
Ратройпы итгиԓгыт раԓянтавнэнат.
Ивнинэт: Ӄыӄамэтватык!
Ԓёнӄамэтвата итгъэт, ыʼтръэч ӄутынэ ивнин ытԓеӈи: Вынэ ӄавэръэпыгэ!
Мынавэръэпымык ынкъам мынэквэнмык!
Ыннаны пыԓягтыгъат, аԓваӈ авэръэпыгъат.
Отъэнмыгэӈата эквэтгъэт.
Итгыԓԓьук иквъи ынинэԓьын: Ынӄэнына-ым вай ынӈин рыннин ынпыначгыӄай!
Пыкитчыӄиквъэт, коԓё эрмэчьын ныӄуԓиԓьэтӄин.
Ынӄэнат-ым пыкиринэӈу пиӈкугъэт ръавыткынэты.
Ԓыгэн эмнымэйӈъэв ныгтыткуйвыӄин рымынтын.
Ръэвытъуԓ нынинтыткуйвыӄин ԓыгэн амноӈэты амыԓӄыкваянвэты.
Нэнинтыткуйвыгъэн-ым, нэткугъэн ръэв.
Эрмэчьын коԓё ӄоԓентогъэ: А-а!
Тайкавысӄыёԓгын ӄынтэгрэквыткы-ы!
Ӈыранԓяно нимтигъэн йъарэпаԓгийӈын - тайкавысӄыёԓгын, ымы эмытӄытвыкыԓьин.
Ынкаткынэты ынӄэн пиӈкугъи эрмэчьын.
Э!
Вынэ ӄэнапэнрытык!
Эӄыԓпэ ӄэнапэнрытык!
Ытԓеӈи ивнин: Гынан ӄыпэнрыгын!
Ытԓеӈи очыткогъэ: Гынан!
Пиӈкугъи мытӄынаԓгыткынэты.
Ԓыгэн эвыр эрмэчьын ԓыптаԓянэн, ԓевыт ӈоонко рирэннин.
Ынӈатаԓ-ым рэмкын гакоргыӄоԓентоԓен!
Ынӈатаԓ-ым мытӄамэтваӈӈомык!
Мыттанычьатыӈӈомык!
Эрмэчьын уйӈэ!
Вытку ынкы таӈытваӈӈогъэ варат.
Ытръэч.
Гатваԓенат ӈыроргарэ йичьэмрэтти.
Коԓё ныкынтэӄинэт ръэвуԓьэтык ытри.
Ыннэнчьэн-ым ӈэвыԓьын.
Воԓӄыӈ ныԓеӄинэт-ым, ӈэвъэнэ нинээкэтӄинэт, ээкэгйит вытку ныръэвъэмэтыпкирӄинэт.
Ӄуԓеэкэтык-ым ӄытԓыги аԓвайпы гээкэтԓинэт - ынӄэн ӄытԓыги кэԓьэтэ гээкэтԓинэт.
Наӄам ӈэвъэн нанӄыԓьын.
Ынкыръим гарагтыԓенат, ынкы гэӄысӄычевԓинэт, э’ми ԓёнрагта итгъэт.
Ӄынвэр-ым эвыт гыръогъэ чит ӈэвъэн.
Энмэн пэтԓе нэнэны мэйӈэтгъи, ԓяйвыткоӈӈоӄаатгъэ.
Уйнэ арооԓкыԓка нытваӄэнат, ынӈатаԓ-ым ныгытъэтӄинэт.
Уйӈэ ипэрэӄыкэ.
Ытԓя ивнин: Китаӄун мымыргонтагъак вэԓет!
Аʼтав.
ӄынвэр рэсӄиквъи.
Эвын ынкэчыку ынпыначгыйӈын таӈамынан нывытрытваӄэн.
Ынкъам ӈан ранмыеквэйӈын таӈымыԓьэты гыткатъоԓя чама ойымпъатъоԓя ганоԓятъевыԓен!
Ӄоԓ-ым вай рыԓгытынпынэн, таӈымыԓьо кыёԓгычагъат.
Эм-м-м!
- ынӄэн этынвыйӈын.
- Эты нарататкынъегыт ыʼтвыткуԓьэ ӈыпэк!
Иаʼм рыткыёԓгатъевынат?
Ӈинӄэй аны гатэргатԓен, коԓё гакааʼчгыпԓен.
Ӄытԓыги рай ыʼтвыткуԓьыт гэмпэԓинэт.
Ыʼтвэрмэчьэ ивнинэт: Аны рай ръэӈинӄэй морыкайпы тэргыръоркын?
Кита ӄыёпатгыткы!
Ынйив-ым ынӄэн тыттэтгъи, пынԓёнэн ӈинӄэй: Ръэӈинӄэйигыт-ым?
Мэӈӄо етгъи?
Ӄун тытыԓ-ым тыԓвавын каврак, ӄынвэр тырэгъэк.
Ынкъам эмвэннэтэ ыӈӈот тынтыгъэн егытъуԓ-ым, ымыԓьо кыёԓгыръогъат.
Миӈкэкыԓьигыт-ым?
Ӄун Йиԓьэԓьигым.
Гымнинэт ытԓыгын ынкъам ынйивыт уйӈэ, энмэн ыʼтвыткуԓьыт ԓёнрагта гитԓинэт.
Мэ!
Ынкы ӄъатчагэ, ӈинӄэйигыт!
Кыԓявтагратгъэ.
Ынинэԓьын ивнин: Рай ынӄэн ӈинӄэй!
Рытэргыръовыркынэн!
Янор мури ынӈин нэнтымык!
Рай ваԓёмыркын - рытэргыръовыркынэн гынин экык!
Ԓыгэн егичгын пирисӄыченнин-ым, тыттэтгъи.
Егичгын тэԓетчирнин-ым, тыттэтгъи.
Пынԓёйвынэн ӈинӄэй: Миӈкэкинэйгыт?
А-а?
- окватъевыма нэнамӈыԓёӄэн.
- Миӈкэкинэйгыт?
Йиԓьэԓьинэйгым.
Гымнин ытԓыгын ынкъам ынйивыт ԓёӈрагтыԓьыт.
Аʼмын-ым пэнрынэн каԓьайӈын, аны егичгэ тачайвэвынэн: Ынръам ӈотӄэн тытԓятын!
Янор мури ынӈин рытыткугъи!
Коԓё тэрмэчьыӈыркын!
Тачайвэвынэн.
Ӄоԓ коԓё нываӈэйпыръоӄэн: Аны нырагтыгъан!
Мачынан нырагтыгъан!
Ынан аны рарагтыгъа!
Рарагтыгъа!
Тачайвэвыпԓыткок пэԓянэн, иръытвыгъи.
Ечьачав йыннин, танойгыръарӄы, рунмъэчевыт-ым, ԓиԓиӄэгти йынаннэнат.
Ынӄэнат рыйпыӈатъевынэнат ӈэнӄаеты, ынинэт эвиръыт гыԓгыкинэт.
Нинивӄин: Эвыр ытԓьата нарамӈыԓёгыт-ым, ӄиквын ыӈӈот.
Чыгайгэӈгыпы тыԓьунэт.
Ии.
Ԓиԓиӄэгти йымнэнат.
Амӄоткынгыпы ӈан инэгтивынинэт, ӈаԓгыԓ ԓеԓепоӄыткынӄагтэ энатыёнэнат.
Ивнин: Рэпкиры-ым, увэрачыко ӄыттъыгынэт ынӄэнат ымыԓьо.
Ынкъам ынкы нарамӈыԓёгыт, ӄиквын.
Чыгайгэӈгыпы тыԓьунэт.
Ии.
Ынкъам ынӄэн гымыгмиԓ рэԓгиръэвутвигъэ - рэԓгикынтэтвигъэ.
Ынӄэнат ӄийпыгынат ынкъам ӄыяаркынат!
Ии.
Ынкъам пояӄайӈытайгот ӄынтыгын ытԓя!
Ии.
Аʼмын-ым ӈан ӈытогъэ.
Эквэтгъи мыргоэмтэԓьын.
Пыкиргъи-ым ԓыгэн увэрагты гаԓягъэ.
Увэрачыкогты тъынинэт ԓеԓепоӄыткынчыкокэнат.
Эйпынин увэран ынӄъом рагтыгъэ.
Мыргот ръыԓининэт.
Ытԓя гаԓгэмэрэсӄычьовԓен эмпэгчиӈэ аккагты.
Э’мпакы оʼравэты нытваӄэн.
Рывыԓтэвнинэт мыргот - ӈинӄэй-ым винвырэгъи ӈан ӈоонко.
Этъым рай мырготкэта ԓыԓепыткугъи ытԓя: Мэӈӄо етгъи?
Коԓё пагчеӈгыргэгыт.
Ӄун мыргонтанвэпы.
Аʼмын оʼтчой мэй!
Ӄыкэттывагэ!
Ынӈин эʼтки тыӄивъеркын, энмэч пояӄаеты увэрагты ӄэнагтатгэ!
Аны уйӈэ, гынмыԓ гувэрантайгым - эʼквырга ӄэԓёӄ уйӈэ.
Тыԓвавык пуевэгыткук.
Аны вэнԓыги ӄыпоянтагэ ынкъам мыргок мынынун!
Эʼтки аны тыгыттъэтыркын!
Ӄун аны уйӈэ, ръэнут мыгтыгъан?
Ӄун аʼтав ӄыпуевэгыткуткусӄикви!
Ва-а!
Ӈытогъэ.
Увэрагты тыԓяма ԓьунин: эйпичгын увэракэн гаӄонӄаԓятԓен.
Кыкэ вай увэраӄай гэйыръэтԓин ойымпака, гыткатъоԓя, рыпэт ӈан эйпичгын гупԓин!
Чимгъугъи.
Кыкэ-кыкэ, ӈинӄэй вай гэӄэвиԓьэтԓин?
Инэгтэтгъи ынкъам рагтыгъэ.
Аны ӄэԓюӄ гамӈыԓёԓен.
Ӈинӄэй-ым ванэван нымӈыԓтэԓын.
Энмэч ӄэмипԓыткук йыԓӄэтгъи.
Йыԓӄыԓьын-ым кэттыванэн, иръытвынин.
Эвын вай у’вэӄучин эвиръыт эԓкыԓнинэт.
Рыгъевйивынин йыԓкыԓьын: Миӈкы ӈотӄэнат ԓьунэт?
Вынэ ӈэнри мыныԓӄынмык!
Ӄинэнԓьэтэтги!
Аны чыгэйгиӈык тыԓьунэт.
Чыгэйгиӈык ваԓьыт тыйпынат.
Вынэ ванэван!
Ӄыгитэ уйнэ ымы эчыгэйкыԓьинэт!
Ӄэйвэ аны чыгэйгиӈкы тыԓьунэт.
Ԓёнԓымаԓява.
Ӈытогъэ, эквэтгъи аӈӄачормэты.
Аны чыгагԓыӈын нинэнвэгыткуйвыӄин.
Ӄэԓюӄ-ым уйӈэ.
Уйӈэ вак рагтыгъэ.
Ӈинӄэй мэйӈэтгъи.
Ԓыгэн ыʼтвъэт нинэнэԓкыӄин-ым, мачгынонэты ныԓӄытӄин.
Ыныкӄачайпы ныпиврэӄинэт ръэвыт, ынӄэнат нэнанмыӄэнат.
Коԓё ныкынтэчьэтӄин.
Ԓыгэн гаԓгэтагнымытваӈӈоԓенат гатԓьата.
Ытръэч.
Гэтԓенъютэ гатваԓен чакыгэт.
Чакыгэт нынтоӄэн-ым, ӄэпыԓ нинэӄэпԓюӄин гыргоԓягты, ынӄъом нырэӄин.
Нувиӄин.
Эчги эръэт нититӄинэт-ым, ӄэпыԓ нэрэтӄин.
Пык-пык!
Ӈиръэ нэрэтӄинэт.
Нынтоӄэн-ым, нинэԓьуӄин - ӄэпыԓ ныԓвуӄин.
Авъеткынка нэнанатвыӄэн, нинэнвэнӈыӄин.
Эмынӈин амыргынан нытваӄэнат.
Ытԓеӈи Ӄоԓ рыннин ивнин: Ӈанӄэн ӈан мэԓиԓетыԓьын ӈэгны, вэчьым гэнымԓин?
Кита аны ӄоԓ ӄынтыгын ӄыёпатгын!
Эргатык-ым ӄэгԓынангэт ёпаннэн.
Ынкы ытръэч орвытараӈ, ынкъым ныймэтваӄэнат иԓгыԓиԓит ынкъам эԓгъаноквын.
Ынӄо пэԓӄынтэтгъи.
Пыкирык, чакыгэт ивнин: Ынкы ытръэч орвытараӈ тыԓьугъэн.
Ръэнутэт-ым чама ынкы нытваӄэнат?
Иԓгыԓиԓит ынкъам эԓгъаноквын.
Эвъам эвыча гэнымԓин.
Иаʼм аёпатка рытгъэн?
Ынан-ым эргатык.
Ӄэйвипъэм эргатык нэмэ ёпаннэн.
Ыныкит ԓьунин орвытараӈ ым, райынрэ раёпатгъэ.
Эвын яраӄай ынкы нытваӄэн.
Ӄытгъи.
Еп ӈаргын ваԓьын гивԓин: Кыкэвынэ гыт?
Ии.
Рэсӄиквъи.
Эви гэнымԓин?
Тури вай нымкытури?
Вынэ ванэван, ытръэч гачакэтта ваԓьыморэ.
Вынэ йъарат гым таӈамгымнан!
Ӄэпыԓ эйминнин-ым, ӈытогъэ.
Гыргоԓягты ӄэпԓюнин-ым, рэсӄиквъи.
Пԓягтыгъэ-ым, ивнин: Вайыӈӄэнат вынэ кыргэпо ӄыйпыгынат.
Кэԓипԓекыт аны нинэнчикуӄинэт, ипэ нинэнчичьэтӄинэт.
Йыԓгычакэттэн тэтгыргыт!
Рай ӄэпыԓ эрэтгъи, эвын гэԓвуԓин.
Йыԓгычакэтта!
Нэмыӄэй чакэтта ӄэпыԓ нинэӄэпԓюӄин-ым, ынко нырэсӄивӄин, ӄэпыԓ ныԓвуӄин!
Како вынэ ӄыйпыгынат пԓекыт!
Вытку эты пԓегԓьугъи?
Йымнэнат.
Авынраԓьын инэвэнӈэтгъи-ым, увигъи.
Увипԓыткук-ым ӄамэнтоӈӈогъэ.
Ӄамэтвама-ым вай гыркэӈӈогъат мынгэпы, раӄыԓьатыӈогъат.
Ӄынвэр ӄэмэӈы напэԓягъан-ым ынкъам рыԓгъат.
Ӈыроча киквъи.
Ӈыроӄавкэнак кивкинэк-ым ӈэвысӄэт наӈӄатгъэ.
Ӈыроӄавык кивкы ӈэвысӄэтэ рымӈыԓявнэн: Кыкэ чакыгэт гынин тынръарэтыԓявын?
Иаʼм?
Ӄэԓюӄ вай ээк нырынрэԓытваӄэн-ым, ӈытогъэ, ыттыннэгъи.
Эʼчууԓгын чоттагнык рытриԓнин-ым, ынӄоры-ым ӈан орвытараӈэты ӄытгъи.
Ынӄъом эʼми винвыт ӄырирык тыԓвавынат.
Вынэ кита мырагтыгъак!
Рагтыгъэ.
Ёроӈы тытԓёмнэн - гээгԓин.
Эʼчууԓгын ӄырирнин чоттагнык.
Орвытараӈэты эквэтгъи.
Орвытараӈык гэпкитԓин-ым, ынӄо гэквэтԓин, гэвинвэтԓин, ынӄо, э’ми тымӈэквъат винвыт.
Ӈан-ым ԓыгэн эквэтгъи панэнагты.
Пыкирыԓьын пынԓёнэн: Ыʼмто?
Ӄэйвэ уйӈэ.
Вынэ эвъам ӈутку авнатвака, гымыгнотагты мыныԓӄынмык.
Ии.
Яԓгытгъат ӈавъаннотагты.
Тытԓыкагыргык нытэминӈэтӄин ыʼвэкуч.
Ӈэвъэн-ым нъэптыӄин.
Ӈинӄэгти аны ныпчиӄэӈыттыӄинэт.
Пчиӄэт ныкынмэвыӄэнат.
Пчиӄэтэ ӄынвэр нэнэнэт ръэтийвэвнинэт: Аʼмын ныԓевԓевтури, ӈинӄэгтури!
Ытԓыгын тургин ынйиву нъыԓгыткы, ытԓя-ым ытчаё нъыԓгыткы!
Аны рагтыгъат ӈинӄэгти.
Ытԓеӈи гантэргыръовԓен пчиӄэтэ.
Ытԓыгэ ивнин ынинэԓьын: Како ытԓеӈи иаʼм ытԓён рытэргыръовыркын?
Ванэван гымнан - ынӄэн пчиӄэтэ!
Ӈоон-ӈоон!
Ӈинӄэгти!
Эʼчууԓгын ӄинэйыԓгытык!
Аʼчооԓгымэгчеранма-ым нымныԓтэԓыԓьатӄэнат ӈинӄэгти: Ынӄэн пчиӄэтэ нивмык.
Вай, ытԓыгын ынйиву нъыԓгыткы, ытԓя-ым ытчаё.
Ԓыгэн ӄԓявыԓ патԓятэвԓягъэ-ым, иквъи: Эвын-ым нычичыԓьэтигым - ӄапԓепы-ым ынкъам тэтгыргэпы.
Вынэ мынвъимык, эвнэегтэԓкэ эʼтки.
Ӄытаӄъапатыԓьатгэ.
Такъапатыԓьатгъэ ӈэвъэн ынӄъом ӈаеты эквэтгъэт.
Ӈэйык тапаԓяквыӈгъэ: ымы нэнэнин-ым, ымы ӈэвъэнин эвыр чиниткин паԓяквыт тэйкынинэт.
Янор-ым чакыгэт тымнэн.
Коԓё ӄэԓюӄ-ым гакапчачавԓенат нэнэнэт, гатэргыръоԓенат.
Ытԓыгэ ӈаԓгыԓ гэймитԓинэт, тымӈэмэӈкырэ гэнэквэтэвԓинэт.
Аны ӈанӄэн гэквэтԓин, ымы мэмԓыткыната - ванэван мимԓык ныпыԓӄэтын, ӄонпы ныркычавычьатӄэн.
Умӄэрэмкык пыкиргъи.
Ӈэвысӄэтэ ягнанэнат: Вынэ ӄитги.
Йыԓнинэт нэнэнэт.
Мэйӈэтык ӈинӄэгти коԓё гамԓытвэԓенат, гинъытвиԓинэт.
Гэрмэтвиԓинэт.
Ԓюӈгытъэтыԓьыт.
Ытръэч.
Ганымытваԓен ӄԓявыԓ ԓымыԓьын.
Ынан ӄоԓ ӈэвъэн ӄонпыӈ нэнатачайвэвыӄэн, ԓыгэн коԓё эʼӄу.
Ынӈин ӈэвысӄэтын ытԓыгын энараԓьо нитӄин.
Ыныкит ырык ваԓьын нэнайъоӄэн, ымы ытԓыгын нэнатачайвэвыӄэн.
Ӄынвэр ӄоԓ итгъи авэтываӄ нотагты эквэтгъи ынӄэн ӈэвъэн.
Оʼтчой гэԓеԓин.
Ӄынвэр эпԓеккэ нъэԓгъи.
Тымӈэраӄа эʼԓевчиннинэт гыткат, аёпкэгты.
Како вай раԓьогъэ.
Рэсӄиквъи - эвын амран.
Наӄам уӄӄэмэчыку-ым ӄорааръат ынкъам ыпаԓгын.
Нивӄин: Аʼмын ивкэ мыӄамэтваркын!
Вынэ мачынан мыӄамэтвагъак.
Эръэтъуԓ пиринин, ынкы рыԓгывинвэтгъи ыпаԓгык, ӄамэтвагъэ.
Чеӈэр-ым рунин!
Апԓёратвака-ым ӈавэтын етгъи.
Кавраԓьатэты расӄэвын ваԓьын.
Ԓыгэн эчги ӄэргытагнык нъэԓгъи - ԓыгэн ээкэт ойӈыпыԓвэԓьыт.
Ӈавэтын расӄэвма ӄоԓентогъэ: Како гым эмԓейвыткутэ, ӄынвэр-ым яраӈы рэӄэ расӄэвынво ԓыгиин, наӄам коԓё ныткэӄэн!
Ԓюур ԓьунин ынкы ӈэвысӄэт вэтчатваԓьын.
Рыпэт гатэргатԓен, егыт ԓьук.
Эӄыԓпэ рыпԓягтаннэн-ым, равэръэпаннэн.
Коԓё ӄамэтвайгот рыннин, ӄамэтвагъэ.
Ӄэмипԓыткуԓьын-ым ивнин: Кита рай чейвыткуԓьыт ӄыёпатгынат, ӄыгитэгынэт ӈайыӈӄачагты, еттыԓеԓьыт ӄыԓьугынэт.
Ӈытогъэ.
Ԓыԓепыткусӄиквъи.
Эвын ӈирэӄ иʼгыт нытэгрэттыԓеӄинэт.
Рэсӄивкы иквъи: Ӈирэӄ-ым рай аԓваӈ ныԓеӄинэт.
Ынӄэнат.
Эты ԓыгэн эюргымтэӄэткэ ринӈыт?
Аʼмын тытэӈэт.
Аʼтчаӈӈогъат.
Пыкиргъэт.
Чоттагнык иръытвыгъэт.
Ныӈынваӈэӄэнат расӄэвтыԓяма: Аʼмын мургин ытԓьайӈын ԓейвыткутэ!
Ӄэйӈун ныԓейвыткуӄин!
Рэӄэ яраӈы гатаԓен!
Коԓё аʼӄаткэгъэ чоттагын, рэԓкун!
Рэсӄиквъэт.
Эвын йыӄӄай ӈирэӄ аʼачекыт гэйичьэмэ.
Ытԓьата ивнинэт: Вынэ ынӈэ эюргымтэӄэткэ!
Ԓыгэн торыкы тэнагнатватык.
Мэԓеквъэт.
Нэԓгыгъэн гэйичьэмэ ынӄэн ӈэвысӄэт.
Ԓыгэтаӈавэръэпыгъат.
Янот-ым ытԓыгыт намӈыԓёнат, эты рыԓьататъёԓӄыԓ.
Ӈэвысӄэтэ ивнинэт: Ԓыгэнитык наранмынтык.
Мачынан ыʼнынмымык, вэнԓыги мыныԓӄынмык, мынэйвэт, мынтэкичгынԓьэтэнмык.
Ӈирэӄ аймакыт нэйӈэнэт орвыткынык, ынкы-ым ымы ынӄэн ӈэвъэн нэноматын.
Нъэмэтгъэн, нэнэквэтэвын.
Пыкиргъэт.
Эвын эʼӄъУ’вэӄуч нымӈиӄин.
Ӄоԓ-ым ӈэвъэн ынкы нытваӄэн.
Рэсӄиквъэт ӄоԓерак.
Коԓё гувиԓинэт, гагтыӄамэтваԓенат.
Наӄам ынкъам ейвэԓкэй нытваӄэн.
Ԓыгэн мэсӄээӄын вак маԓьатав ынӄэн ейвэԓкэй нивӄин: Тъаԓяёӈӈок.
Ынкы ԓыгэн ӄъаԓяёркын!
Ынӈэ антока!
Вынэ эʼтки чамъам ынкы тыръаԓяёгъа!
Эʼтки чамъам чоттагнык!
Аны рэԓку ӄъаԓяёгэ!
Вынэ эʼтки ӄырым!
Ӄынвэр ӈан ӈытогъэ.
Ԓыгэн ӈытонаӈо пынԓятгъэ армачьырагты.
Ԓыгэн вэтчата гэрэсӄивԓин пыӈытԓьан: Э, вынэ ӄытэнйыԓӄэтыркынитык!
Рай ӈэвъэн гэныпкирэтԓин.
Ӈэранъоравэтԓьата гаматаԓен.
Ынӈатаԓ-ым тэӈэвиръыԓьу гэтчыԓин!
Виин рай нывакъочычаӄэн, ӈэвъэн нинивӄин: Ӄыгтыгынат вынэ!
Мынӄԓегратайкавмык!
Аʼмын-ым вынэ нагтынат.
Ԓыгэн рэсӄивык ивнинэт: Энмэн рай ныӄԓегратайкавынат рэмкыԓьыт.
Вынэ эгъюԓеткыԓьымури ӄԓегратайкавык!
Ынан нэнрэнинъэвыӈытык!
Ытԓеӈи ынинэԓьэ нинивӄин: Мыныԓӄынмык!
Ӈэвъэнэ нинивӄинэт: Ынӈэ эԓӄыткэ!
Энмэч мынэквэнмык!
Вынэ ымыԓьо мыныԓӄынмык!
Ымы гыт ӄыԓӄытги!
Ӄынвэт-ым эʼрыкут эʼнӄэтыԓьын нэнԓьэтэтын ыʼваӄочрагты.
Рэгъэт.
Кынмаросӄыткынык вакъогъат, Коԓё нытайкавтэнмавӄэн эрмэчьын, ныӈэԓгынтоӄэн.
Ивнинэт: Тааʼм вынэ!
Ипэ микынэ янор рэнапэнрыгъа?
Ытԓеӈи ивнин: Гынан ӄыпэнрыгын!
Гынан!
Ынпычьын иквъи: Аʼм эйгуԓеткыԓьигым-ым!
Вэԓер мыетык.
Ӄԓявыԓя ӈиԓгэннин чиниткин увик ынкъам ӈиԓгэ пынрынэн ынӄэн.
Ӈиԓгэннин.
Э-э!
Вынэ кинэймитги нэԓгэпы, гымнан-ым гыт!
Ӈотӄоры вай!
Ээ!
Ӈиԓгын нытымԓяттыԓяӄэн, тыԓегыԓгычыкутэ.
Въигъи эрмэчьын.
Ынӄоры кынмайпы ӈытогъат, ръиԓеквэтгъэт, мытԓынча эʼгыкъоԓягъат мэӈӄо: ӄэԓюӄ-ым тэгинӈэтгъэт иʼгыт ынӄэн!
Ӈэвысӄэт конпыӈ ырыгрээн нъэԓгъи, нэԓгыгъэн.
Ытръэч.
Рамагԓьаӄагтэ чавчыват.
Аӈӄаԓьыт-ым ыннэнэккэԓьыт.
Экык наӄам коԓё ныкынтэӄин ръэвӈыттык, чама ӈаԓвыԓьийӈын ынкы рачормык.
Ытԓьата ынръам рывитӄивнин экык: ръэвэ тиӈунин экык.
Ынӈатаԓ аны ныӄыԓгиԓюӄин аккагты ытԓыгын - пысӄунэкык!
Рамагԓьанпыначгыӄай-ым гэӈэвэ гатваԓен.
Таӈамэнарайпы ныӄамэтваӄэнат.
Тытԓык ӄача нытваӄэн энатрэтъёԓгыӄай.
Ынкаткынык нытриԓӄинэт эръэтъуԓти ынкъам ыпаԓгытъоԓ.
Ынанвыткокэн ӄонпыӈ ынкы ръэнут нырыԓгывинвэтӄин, ӄутти эръэт нытымӈэвӄэнат.
Како микынэ пысӄунэръэт пириркынинэт?
Ынӈэ вай томыкайпыкэнат!
Ԓыгэн Ӄынвэр ымыԓьо эръэт тымӈэвыӈӈогъат.
Ынпыначгын ӄынвэр этԓы эйыԓӄэткыԓьин.
Ӈиԓгэ тэйкынин чаатвытрын.
Тытԓыӄай-ым рыгйивыквэвнин, ымы нутэсӄэ уԓювнин чаат чотэты.
Ӈэвъэн ивнин: Митъэԓыги миӈӄыри итык-ым - этъопэԓ ӄинэвинрэтги!
Ӄэԓюӄ-ым.
Ынпыначгын нъыръыйыԓӄэтӄин.
Нинэгитэӄин тытыԓ.
Ԓюур ԓьунин ёпатыԓьын оʼравэтԓьан.
Уӄӄэмӄэй нинэгитэӄин, пиринин, аʼматыӈонэн, ынпыначгыӄая ӈиԓгын тиӈунин.
Кыкэ вай ӄытԓыги ынӄэн аӈӄаԓьэн ӄԓявыԓ - ытԓьата ойваԓьё.
Аны гъарэԓен, ӄымэк нинэтиӈуӄин ӈаргыногты ынпыначгын, ӄэтэв ӈэвъэн кыеквъи.
Гачонма нинъэмэтӄинэт ӈирэргэри.
Аны коԓё гэчьэтԓин ӄԓявыԓ, ыныггыԓгэпы аны кымъыԓгын гэрэтыткуԓин!
Гагтыкымъынӈаԓен!
Эвыт-ым экымъыкэ нъэԓык - гутгытвиԓин.
Аӈӄаԓьэн экык нэпиригъэн ыргынан, ԓёӈытва аӈӄаԓьэты ынӄэн топавыԓьын кымъэ.
Аʼтав ныӄэвигичиӄинэт - ныԓгирэнэчьэвӈыӄин.
Вытку тэӈвуԓӄытвик нынынтоӈаткэн амӄынъычо, ӄынвэр-ым мыԓятгъэ.
Аӈӄаԓьэты гэӈиԓгырэтԓинэт, иӈӄун ныԓьавынтыватынат.
Ынпыначгыӄая ивнинэт, иӈӄун ынӄэн пэԓӄэткинэт ӈиԓгын ынкъам эвиръыт.
Атчытваԓьыӄԓявыԓя нэнарайпыӈӄэнат эвиръыт, чит райпынъёт ытԓыгэ.
Ытԓыгын ытԓьата гивԓин: Вынэ ӄыйыԓгынэт, тэԓвъэм ныйпынэнат!
Нэкэмӄун-ым ваԓьо нъыоʼнтынэнат!
Ынпыӈэвӄэе ивнинэт пынрыткоԓьыт: Этъым рай рапаԓӄанӈыӈӈогъэ ынпыначгыӄай, таӈамӈырвыянва тэкичгэ ӄэнаԓпынрытык!
Рапаԓӄанӈыӈногъэ ынпыначгын.
Наԓпынрыгъан ынкъам рагтыгъэ.
Коԓё гувиԓинэт пыкирык.
Ӄамэтваԓьатгъат.
Эргатык-ым пэнинэвиръыԓьын ӄԓявыԓ нэнчывинчыгъэн пэтырагты.
Ӈытогъат.
Вытгыры нынԓеӄин.
Тытԓьыттъыёча ытԓыгын ныгатгаткоӄэн, гитэчьэтэ тыԓеԓьыт.
Тыԓеэԓкыԓе тыԓеԓьын экык.
Эвын ынӄэн!
Пыкитԓьэт ивнинэт: Аʼм вынэ ӈэԓвыԓ мынычвигъэн!
Вынэ ынӈэ!
Ӄэԓюӄ микынэ рэгынринӈынин?
Ынӈэ эчвикэ, ынан ӄэвигичитэ мынитыркын итык мури.
Ваԓёмгъат, ынӄо ныӄамэтваӄэнат.
Нэмэ вай уйвэԓнин чиниткин экык ытԓьата.
Кыкэ вай ӄытԓыги, энмэн ытԓыгэ ытԓён майыӈкы ыʼԓгу.
Ӄэԓюӄ рыӄысӄычевнин.
Чавчыванпыначга ивнин ӄԓявыԓ: Ынанвыткокэн ытԓьата ынӈин рытыркынин.
Эʼптэ опопы ръавэпы пыго ӄыԓгыгын!
Ԓыгэн-ым ынӈин рыннин.
Ынкы ӈыроргарэ нымытваӈӈогъат.
Ытръэч.
Йъэԓгытомгыт гатваԓенат.
Ӄонпыӈ ԓыгэн нивиниӄинэт, ныгынникуӄинэт.
Энараԓьо нынымытваӄэнат.
Ӄутынин ӈэвысӄэт тыԓвъэткиӈ.
Ӄоԓ-ым - нымэԓӄин.
Ӄутынэ энмэн ивнин эʼӄэӈэвысӄэт: Эвыр-ым рэԓгиткыӈэты, вэтыӄун тэвэнаӈ ӄыгтыгын.
Мыкыԓвыгъэн-ым, нымԓегъэн ынкъам нынԓыпԓяннэн.
Ӈан-ым йыннэн тэвэнаӈ.
Ӄэгԓынангэт-ым ӄутынэ кыԓвынин, ынӄъом гэвэты рытчынин.
Ивнин: Ӄынԓьэтэтгын панэнагты!
Эргатык-ым йъэԓгытомгыт ыʼтвыткотэнмаквъат: Аʼм вынэ мынъытвыткумык!
Ии, вынэ мынъытвытку.
Ыʼтвыткугъэт.
Аʼмын вай ӄоԓ мыԓяӈӈотэвэнаӈаԓьын, вэԓчиин гынонатынво ачыгнэн.
Йыӄэтгъэт аӈӄачормэпы, ԓюур кытыйгыръогъэ.
Ӄоԓ иквъи: Вынэ нэйитъэтыркынимык, опопы мынпэԓӄынтэт!
Ӈанӄэн эквэтгъэт.
Ԓыгэн-ым мэсӄээӄын вак, аʼӄатэвэнаӈаԓьын тэвэнаӈамԓягъэ.
Тумгытум-ым рагтыгъэ.
Гаԓгэёоʼръочгатԓен.
Кымгыттэӈонэн ыʼтвъэт.
Эйичгитэ тэӈикумиӈкыри нинэнтыӄин: нинэнчыпъэвйивыӄин, наӄам ванэван нэмытԓёнэн.
Ӈанӄэн тэгмиӈкыри ганԓыпԓятԓен.
Оратвантатык миӈкы чыгайыткынык рирэннин.
Эвын ынкы нымным: ӈотэнӄач тъэр ярат-ым, ӈоонэнӄач-ым - ыннэн яраӈы.
Аʼмын мэӈӄо мытагъак?
- чимгъугъи ытԓён.
Тэӈыннэн ӈотӄэн ръэт, нэмыӄэй ӈоонко тэӈыннэн тыттатръэт.
Нычимгъуӄин: Мэӈӄоры ипэ мытагъак.
Опопы ӈуткэтэ.
Вэтгатгъэ.
Ӄыԓеграԓьыт.
Оннаквыргэпы гитэнинэт: ныӄамэтвачаӄэнат ныԓгинымкыргэри.
Йичьэмрэтти ынкы нытваӄэнат, ԓьоԓӄыԓгыпы таӈаԓкыԓы, ыннанраԓьо нитӄинэт.
Ӄытԓыги этԓы эԓейвыткувыԓгыкыԓьинэт ӈоонръэм, ӈанӄо.
Чимгъугъи: Ыʼмӈотъамын миӈкыри митгъэк?
Вынэ опопы мэрэтгъэк оннаквыргэпы.
Кымъугчиргъим, ынӄъом эрэтгъи.
Ынръам катамӄаматкынык иргъи.
Коԓё аны вэймэну нэԓгыгъэн, ок како гагтывайманатԓенат.
Ԓыгэн эвыт никвъэн: Како вынэ ӄыӈэвыткикви!
Ӈэвъэн ивнин этынва: Ымыӈ ынӈэ анынтонатка!
Ԓыгэн-ым ӄонпыӈ ярачыко нынтыӄин!
Ӄынвэр ивнин: Вынэ тыӄытрирэгъэк ынӈин вэк.
Кита чоттагнэты мынтогъак!
Вынэ ынӈэ антока ӈаргыногты!
Иквъэт, рэԓку ӄытваркын!
Нэръэйӈэчьивыгым, ыныкит рантогъа!
Вынэ эʼтки тыӄытрирэгъэк чама тыпэӈъивэтык рочыко ваԓьатык!
Вэнԓыги ӈан ӈытогъэ, ԓыгэн ынкэкин пойгын рывиривнин.
Ынӄоры-ым аны коԓё гапойгыԓьатԓен ранмычыӈкы: эчгивытрыкэ нынъэԓӄин пойгыԓьатык.
Ынӈатаԓ гагтымԓытвэԓен!
Ӈэвъэнэ ытԓён ёпаннэн, ынӄэн матаԓьа гэнӈивыԓин.
Эʼми ԓюнԓьутэ ыʼвэӄуч, ӄутынэ-ым аԓымы нинэтэнԓьуӄин ӈэвъэн.
Аʼӄаԓьо пойгыԓьатыԓьын - гагтымԓытвэԓен.
Ӄынвэр ымы ынтыётомгыт ӈытогъат.
Ымыԓьо ёпатыԓьыт ӈаргын ныӄысӄычевӄинэт.
Ӄынвэр ымы ытԓыгын пэгчиӈэ ӈытогъэ.
Нэмыӄэй ԓыԓепъивэтгъи пойгыԓьатыԓьэты.
Ыʼтвыткуԓьыт пыкиргъэт.
Ынӄэн гапааԓен пойгыԓьатык.
Ӈэвтумгын пойгыԓьатыԓьа ивнин: Эʼптэ гым эргатык мъытвыткук!
Вынэ мынъытвыткумык!
Ӄэйвэ ӄъытвыткуги.
Ыʼтвыткугъэт янръатвыӄая.
Ӈэвтумгын нинивӄин: Эвыр ԓыгэтайӈатӄԓявыԓё ритгъэ, китаӄун ӈоонкакэн ӄԓявыԓ ӄынмысӄэквын!
Вынэ мынмысӄэвын аԓымы ԓым!
Ныкынтэкин.
Ӄытгъи ӈоонрэ ԓыгэн киткит рымъэԓиԓьэвнин - тымнэн, ынӄо нэмэ пэнин йъонэн.
Како энмэч?
Ӄэйвэ тымын?
Ии, вынэ тынмыгъан.
Ԓьэԓенръугъи.
Ивнин ӈэвтумгын: Аʼм вынэ ӄэйвэԓым ӄырагтыгэ.
Митъэԓыги-ым ӈутку и’рвытгырык накытчынъёркынэгыт ӈэранъоравэтԓьата.
Ынӄэната трэгитэсӄиквыт, эвыр гыт наранмыгыт, ынӄэнат-ым ӈан рэквэнӈыт.
Эвыр-ым гынан ранмыӈынат - гыт ӈэнри рэквэтгъэ.
Имъэлик вай варкын гымнин ӈэвтумгын, ԓыгэн рэпкиры-ым, ӄиквын: Ынӄэнайгым-ым вай тыетык.
Ӄэгԓынангэт-ым эргатык эквэтгъи ынкъам тыԓянвык ӈирэргэри ныкытчынъёӄэнат.
Аръаԓя утгынруԓтэннинэт.
Имъэԓик пыкиргъи, эвын нывуԓӄытвиӄин.
Ивнинэт: Вай-ым ынӄэнайгым тыпкиргъэк!
Э-э вынэ ӄырэсӄикви!
Эвын гэӈэвъэнэ нытэргатӄэнат.
Како вай игыр ныкитэ гым наранмысӄэквым, ӄэԓюӄ-ым вай гэтэгинӈэтигым.
Эвыр-ым раԓгайыԓгавыӈ-ым, вытычгын кэнъутэ ӄытэнйыръэтгын, ԓымгыԓым ынкъам пучьэт тытԓыкагыргык ӄынтыгыткы.
Рэпкирӈыт-ым, ынӄэн ӄынинтыгыткы.
Ӄэгԓынангэт-ым мачетъоӄааӄын пыкиргъэт айыԓго ԓынъёт.
Иквъэт: Эʼэ!
Эʼмитԓёнайгыт?
Ӄынтогэ тымъёԓкыԓегыт?
Э-эй!
Ӈирэргэри ӈытогъат, каӈъовытычгын нэнинтыгъэн рынноԓьыӈӄачагты.
Коԓё ынӄэн натынпычетын, тымъёԓӄыԓ-ым яаԓейпы гантосӄычатԓен.
Йъэԓыги ытри тымнэнат.
Ынӄъом рыԓыпԓятъё эргатык эквэтгъи.
Ынйивыт ынин чит тэргысӄэвыԓьыт рырынгиивнинэт, рымӈыԓявнэнат.
Гагтыкоргавԓенат.
Нэннэтэ наԓпынрыгъан, ынӄъом яраӈӄачагты эквэтгъи.
Пыкирык, ԓьунин ынин яраӈы, эвын амран.
Ынык пэԓяткоԓьын ӄԓявыԓ гаԓыматԓен.
Ваԓёмкы етыԓьын, ԓымыԓьын ӈавъанэты гивԓин: Вынэ ӄытаӈавэръэпытык-ым ынкъам ӄыӄэмэтгыткы.
Аʼмын-ым вытрэԓӄатгъат.
Вытрэԓӄырэԓ рэӄэ нэнатыёгъан.
Ӄԓявыԓя тыӈивынин янор эвынӈэв.
Аʼмын-ым ӈан уӄӄэмӈынрыԓьын эквэтгъи пыкэрыԓьэты.
Ятыԓьэты ӈавысӄатэты пынԓёгъэ: Мэӈин?
Вай-ым гым.
Како аʼмын гэпкиригыт?
Вынэ вай тытэӄэмэӈгыт.
Э-эй!
Ӄэмэӈы ръыԓинин, наӄам коԓё таӈӄаӈокэтԓьан, ԓыгэн-ым йыӄӄай.
Раԓкотваԓьа-ым уӄӄэм роԓвыё ӄэпԓюсӄыченнин, ӈэвысӄэт таӈамвытрэԓӄо рытчынин, ымыԓьэты гаԓьоԓӄыԓма.
Гынтаврагтыгъэ, мачеԓкэты ԓыԓет мытӄэ.
Ӄԓявыԓя ӄоԓ нэмэ ивнин: Китаӄун гынръам!
Аʼмын тытэӈэт-ым!
Пытӄыԓым-ым гыым.
Гинээн гым ринэнрэӄэквъэ!
Аʼтав-ым уӄӄэмэнԓьэтэтгъи.
Раԓкойпы пынԓёгъэ: Мэӈин?
Гым-ым вай.
Э-эй.
Вай тыӄэмэрэтгыт.
Ынӄъом айыԓгытагнык ръыԓинин уӄӄэм.
Пиринин, ӈэвысӄэт-ым мынгэпы аʼрэнэн, ивнин: Кынмаԓ мынӄамэтвамык!
Ынӄэн ӈэвысӄэт ӈэвъэну ԓыгиин.
Ытръэч.
Кэнэӄучинэ ыʼтвыӄэй тэйкынин, ынӄоръым ыʼтвыткугъи.
Мэмыԓӄай пиврэԓьын тымнэн.
Пыгпыгӄаё тэйкынин мэмыԓнаԓгын.
Тыттупԓыткук-ым иʼнныпъик йыпаннэн.
Йигйиг-ым ынкъам понтат ыʼтвычыку ёнэнат.
Ынӄо нэмэ эквэтгъи.
Ӈоонкы ыʼтвэпы ӈыпэк, ԓьунин аакайӈын нотасӄычыкойпы ӄэргатыԓьын.
Понтат ынкъам йигйит пирининэт ынкъам ынкыри ӄытгъи.
Аакайӈыԓьыт нинэрӄинэт.
Ԓюур ынӄоры ӄолейӈын: Какомэй нэмэ ԓым Кэнэӄучинэ гымнин пэчыгэченвыӄай ԓьунин!
Ӄэнаԓпынрыгэ!
Э-эй!
Вынэ мэнагтатык - къатчагэ!
Коԓё ыʼтвэты кытгынтатгъэ.
Иʼнныпъи пиринин, кытгъи: Вай-вай, ӄэймитгын!
Мынгыԓгийӈын аагчыкойпы рувнин.
Кэнэӄучинэ-ым ынӄэн аны тэгрынин.
Пыгпыгӄай-ым ранӈавнэн, ӄоԓ-ым ынраӄ пыгпыгэты коԓё ныӄыԓгиԓюӄин: Ооой!
Аны ӈан пыгпыг!
Коԓё аны пыгпыг!
Ԓюур ӈоонӄо нотасӄэпы пиврэгъи, ыныгрэн каԓьайӈэн мынгыԓгын.
Вынэ Кэнэӄучинэ мынгылгийӈын пэнрынэн.
Эвыр нэнайъоӈӈоӄэн-ым - нанӈатӄэн, ынӄо нэмэ ныпиврэӄин, ӄынвэр тыԓейыӄунтэтэ, пэтԓе эʼми эвытрыкэ нъэԓгъи.
Ынӄъом Кэнэӄучинэ ӄыԓеграӄай ԓьунин, ынкы нытԓепӄин.
Эвын ынкы ынпыӈэвӄэй таӈамынан нырэԓӄыпатӄэн '.
ԓгэ.
Ынпыӈэвӄэе ытԓён ԓьунин: Кыкэ вай Кэнэӄучи?
Ии.
Вынэ ӄырэги!
Рэсӄиквъи.
Аʼмын вынэ гымнин пысӄунинэгынритльын гэръэлин аны гаԓгэтъыԓыӈоԓен.
Таӈамыныкайпы чит вай ӄамэтваԓьэгым, коԓё иаʼм ԓыгэтъыԓыӈогъэ.
Энмэч-ым нагтыӈӈогым.
Мытԓыӈъоравэтԓьата нарагтыгым, рывинрэ нэрэнԓьэтэтгым.
А-а?
- очыткома вай нэнарэрӄэн Кэнэӄучи.
Итчуттуут выквэпойгывытрын эйминнин, нивӄин: Эԓымӈэ нарагтыгыт?
Вынэ вай нарагтыгым!
Ӄун-ым энмэч нагтыӈӈогым,- нивӄин кэԓьэнпыӈэв (ӄытԓыги кэԓьэнпыӈэв!
).
Этэнмык кыпԓынэн ынпыӈэвӄэй, нэԓгыгыԓгытвынин, торыггтыё гыԓгын йымнэн, аʼмын-ым ԓяԓгырэԓӄатыӈогъэ.
Ԓюур ӄэгԓынангэт мытԓыӈыргарэ оʼравэтԓьат рэгъэт.
Аʼмын-ым еттык!
Вынэ мытъенмык!
Аʼтав-ым мытыгтыгыт!
Вынэ мыетык аʼтав.
Вынэ-ым Кэнэӄучинэ ынӈин рыннин райыӈӄэн.
Эʼптэ вынэ мынынчикугъэн ынӄэн ӄԓявыԓ!
Тырэпириӈын-ым, тыранатвыӈын - аны ӄыпиричигыткы Кэнэӄучиӄэй!
Ӄытэнъивӈычитгыткы, ӄынчыпъыткуквыткы!
Коԓё вынэ ивкэ эӄыԓпэ!
Ӈанӄо аны ӄытаӈпаԓёмтэԓыркынэтык!
Э-эй!
Чоттагын ӄыԓгэнынԓыръоквыткы, таӈымыԓьо мыӈигрэп ӄыяагыткы!
(Ӄытԓыги нинэрэйгуԓенӈыӄинэт Кэнэӄучинэ грэпти).
Ытръэчтэгын яапԓыткок-ым ӄиниквытык.
Вай ытръэч мытъяаркын!
юрэӄ энмэч трэнрэӄэвӈын Кэнэӄучи.
Аʼмын-ым коԓё!
Янор-ым ӄутырык мынгэпы ӈаԓгыԓ нэймитын, ӄутырык-ым ӄаптэйпы упынъыԓитэ нэнэквэтэвын.
Тыԓянвык мытԓынча рынвэԓятъёԓӄыԓ.
Рывэԓынвык ныгитэйвыӄин, нымӈыԓёкэн: Гэрэӄигыт иаʼм гитчетигыт?
Вынэ эӄуԓикэ!
Амӈыԓёԓьатка!
Тэӈэмринъэнӈэ, иӈӄун Кэнэӄучи миӈкыри мынтыгъэн, ынӈэ энамӈыԓёйвыка!
Нэмэ нынэквэтэвӄин.
Нэмэ нывиԓык нымныԓёӄэнат: Ыʼмӈотъамын иаʼм гэԓгитчетигыт?
Авэтываӄ нитчигыт.
Эвыр ринъэтэнӈык - ԓыгэн амӈыԓёԓьатка, ӄыԓеркынитык!
Нэныпкирэтгъэн, рэгъэт.
Эвын ӈаан пыгпыг ныпӄин каԓьайӈык, гынмыԓкин ӄыԓгиԓюу ԓынъё.
Кэнэӄучинэ ивнинэт: Аʼтав-ым аны тытръэчыткуркын.
Чоттагын ӄыԓгэнынԓыръоквыткы.
Ынӄоры таӈымъяата ӄынтыгыткы мыӈигрэп.
Мыӈэпԓыткоӈӈок ӄиниквытык!
Ии.
Ӄэгԓынангэт чоттагын наԓгэнынԓыръовын, таӈымыԓьо мыӈигрэп наяагъан.
Ӄутти мыӈэма, Кэнэӄучинэ каԓьайӈын таӈынмынэн пыгпыга.
Пыгпыгӄай рычымӄэннин, ынпыӈэвин нэԓгын йыннин, пыгпыг ёнэн.
Ԓюур нивын: Вай ытръэч, ымъяата мыӈигрэп!
Нэԓгыкэй ынпыӈэвин ырыкагты ринтынин: Вай Кэнэӄучи ӄыпиричитгыткы!
Аны напэнрыгъан нэԓгыӄэй, нэтиӈучитгъэн, нэтэнъивӈычитын.
Виин ынӄэн Кэнэӄучи гантоԓен, эӄыԓпэ ыʼтвэты, аны ынӄо гэԓеԓин.
Ӄутырык-ым нэнчыпъыткувын ынпыӈэвӄэйин нэԓгыӄэй.
Ԓюур ынӄо нэԓьугъэн эквэтыԓьын, напэнрыгъан, нэркыԓеԓьэтын!
Мэ-э!
Ӄыгитэ ипэ ӈаан Кэнэӄучи эквэтгъи!
Нэркыԓеԓьэтын.
Эчги найъоӈӈогъан-ым иквъи: Нутэсӄигыт!
Вай Кэнэӄучи нанмыркын!
Нутэсӄигыт!
Ӄывэнтыги, тэӈиԓгытэнуйгэ тыраԓпынрыгыт!
Нутэсӄын ааӈӄатгъэ, ынкы рыԓгъэ - ԓыгэнэвыт нутэсӄын ымӈытатгъэ.
Каԓьайӈа ыʼмӈычвына ытръэч нутэсӄын нэвэгыԓкуйвыгъэн.
Ԓывавык пэԓӄынтэтгъэт.
Кэнэӄучи-ым ԓыгэнэвыр нэмэ ӈытогъэ ынкъам пытӄэквэтгъи.
Нэмэ гынрырэтыԓьэ нэԓьугъэн: Во-ок!
Вок!
Во-ок!
Вай Кэнэӄучи рагтыркын!
Ӈытогъэ!
Нэмэ ръэтгыпгъат.
Эчги найъоӈногъан-ым, иквъи: Вынэ вай Кэнэӄучи нанмыркын!
Нутэсӄигыт!
Ӄывэнтыги, ынан тэнтуртэнуйгэ тыраԓпынрыгыт.
Эвыт вэнтыгъи.
Нэмэ уйӈэ вагъат каԓьайӈыт: Кита аны мынатчымык Канаӄочейпы!
Ик.
Апаӄатԓыткоръогъат, мытив атчыгъат, нотасӄычыкойпы-ым ԓюур Кэнэӄучи: И-и-и!
Ӄыгитъэм атчыԓьыт!
Эв ынӈин натчыӄэнат?
Ръэгъэт ынръам апаӄатԓыткоръогъат?
Ӄотчагъат, иквъэт: Кэнэӄучи!
Ӄынтогэ!
Рэӄу-ым?
Ӄымэԓ мыӈитэ мыныԓпынрыгыт!
Вэнык энаԓпынрытык!
Энмэч гымнан тургин мыӈэвагыргын гэпириԓин!
Аны ӄынтогэ, Кэнэӄучи!
Ӄымэԓ ынан ӄэӈэӈытвиги!
Энмэч эӈэӈыԓьигым.
Вэԓюгъэт, рагтычагъат.
Ԓыгэн эвыр ӈытогъэ, ыʼтвэты пыкэрыӈок ныӄуԓиԓьэтӄин: Воо-вок!
Уйӈэ ватык!
Энапэԓятык!
Ӄутти нэмэ пэнрыткогъат, наркыԓяԓьыпэнрыгъан.
Ы’твык ӈэԓӄиквъи, ытръэч киткит нэвэгыԓкугъэн ыʼтвъэт, аʼрэк наԓвавын.
Каԓьайӈыт уйӈэ рыннинэт.
Ярак пыкиргъи.
Аны мыӈигъи!
Мыӈигрэпымкын гаяаԓен.
Гинэнинтыткуԓин: имтэнуйгын ынкъам тэнуйгын нотасӄэты йыԓнин, чеӈэт, энатвато гэԓгыԓинэт.
Ытръэч.
Ӄоԓ гэӈэвъэнэ нытваӄэн.
Уйӈэ эӈинӄэйкэ гатваԓенат.
Ырык рээн ытръэч ытԓывъёкай гатваԓен, ӄԓявыԓен ытԓывэ.
Ынйивӈэв-ым коԓё ныԓгинытэрмэчьыӈӄин, ынйив-ым ныԓгинытэӈӄин.
Оккой, ыныкит ынйив нивиниӄин, ымъыԓёӈэт ӈинӄэй ныгытъэтӄин.
Ыныкит нинэԓьуӄин ӈэвъэнэ рагтытыԓяԓьын ыʼвэкуч, ӈинӄэй ыпаԓга нэнаӈӄаӈойпатъевыӄэн.
Титэ-ым пыкирыԓьын нэнаӄамэнтоӄэн, ԓыгэн ынйивык ыʼттъыёԓ ӈинӄэй нымынгынтоӄэн, ныӄамэпэнрыӄэн.
Ӄынвэр ыʼвэӄучитэ ӈэвъэн эвыӈонэн: Ӄэйвэ гымык эмиче нэнаӈӄамэтвавэгыт, иаʼм оʼптыма гытъыԓьын?
Чинит-ым мытив ԓьуркын: еп ымы эӄэӈувтывэкыԓьин йъоркын, ныԓгэӄамэтваԓьатӄэн.
Тэвиминӈэ ӄоԓ итгъи ныкитэ ӈытогъэ, аӈӄачормэты ӄытгъи.
Аӈӄачормык ырытӄэй тэйкынин, ымы рыннокон тэйкынин, ԓыгэн тэйкыпԓыткунэӈу рырыткувнин.
Ԓыгэн ирыԓьын рынноко нинэркыԓеӄин.
Миӈкы нирӄин - нэнайъоӄэн.
Таӈамынӄэн тэнмычьо тыԓек.
Аны коԓё гэԓеԓин.
Ӄынвэр ӄоԓ итгъи рыннокоӄай кэтэмрэнмыгиӈкы иргъи.
Тиӈур-ым ынкъам рыннокоӄай ранмычыӈкы ратчыӈаннэнат.
Наӄам ӄэԓюӄ гэԓгигытъэвԓин.
Рэсӄиквъи.
Амран.
Увикук ынкы йыныткынык ганвакъовԓен, ӄорааръата йыръыԓьын.
Чимгъугъи: Аʼмын ивкэ мыӄамэтвагъак.
Опопы мачынан мыӄамэтвагъак, чеӈэт мывъигъэк.
Ӄоԓ эры йытонэн ынкъам чымӄык аръапаԓгын - рунинэт.
Ӄэмипԓыткук ёроӈы тытԓёмнэн - ԓыгэн ынкэчыкун йыӄӄай, мэчичьу ээкэԓьын.
Наӄам амрон.
Ӈирэӄ рийитъэвнэԓгыт рывиривнинэт, айкоԓятгъэ, ӄоԓ-ым иниргиӈу ԓыгиин, атчьатгъэ.
Гаԓявтыма иниргиӈэтгъи.
Мэԓйыԓӄыԓьын энмэч, титэ ваԓёмнэн ӈэвысӄэтин ӄуԓиӄуԓ: У-у-у!
Како ынръаӄ ярачыкон коԓё гараӄыткэԓен?
Како мэй кукэйыръын ымы мэԓемчымӄык?
Ымы аръапаԓгын чымӄык уйнэ!
Ытԓён вай ръэнут?
Мэӈин гаӄамэтваԓен?
Пынԓёԓьанма анӈэн рычимгъувнин, рэсӄиквъи.
Ԓьунин йыԓӄыԓьын.
Чьогыргын рыгыргоԓявнэн, иниргиӈытвынин.
Йыԓӄыԓьын: Инэнрэӄэвыркын?
А?
Инэнрэӄэвыркын аны йыԓӄыԓьигым?
Мэ!
Эви гыт?
Гыт ынӄэн гаӄамэтвайгыт?
Эвъам мачынан вынэ ӄыӄамэтвагэ!
Энмэч ӄээӄын ԓыгэн!
Ӄыгъекви, ӄывакъогэ!
Кыеквъи, вакъота аакаӈӄачагты ръыԓигъи.
Ԓюур ӈэвысӄэт иквъи: Аны вай ныӄамэтвагъан-ым!
Ԓюур чьогыргэпы ынангъо ӄэмэӈы рыԓгъэ, эръэтэ ынкъам ыпаԓга йыръыԓьын.
Эминичгытэ ванэван ныӄамэтвагъан рэмкыԓьын.
Аны ӄыӄамэтвагэ!
Этԓы.
Восӄыгэӈэты ӄытгъи ынӄэн ӈэвысӄэт.
Ԓюур ынӄо ыʼмӄъэӄыръугъи.
Рэмкыԓьэ ивнин: Нырэӄуйгыт?
Ӈутку аны ӄыӄамэтвагэ!
Этԓы аны!
Энмэч гаӄамэтвайгым!
(Ынӈэ-ым панэна нырэӄуӄин).
Таӈамӄынэргатык ынӄэн ӈэвысӄэт нынутэгчиӄин.
Пыкирык-ым нивӄин: Э-э-эй!
Како гымнин нотагчеян йыӄэтгъи!
Ӄун мынӄамэтвамык-ым, пэӈъивэтыркын!
Гинээн игыт йыӄэтгъи - мынӄамэтвамык.
Тыԓгигытъэтыркын эʼтки, этъым гыт нэмыӄэй?
Иаʼм аӄамэтвакыԓьэгыт?
(Яӈагты): Аны вай гытъэтыркын!
Нэмэ пэнинэт микынэ нинэнъыԓиӄинэт, мэчичьу ныӄэвъячатӄэнат, оʼптыма торыгтоёттэ ывэкокайпы.
Ныӄамэтваӄэн, ӈэвысӄэт-ым нэмэ восӄыгэнэты ныԓӄытӄин, нэмэ ынкы нъымӄъэӄыръуӄин!
(Ӄытԓыги рай кэԓьэӈэв миӈкри нынутэгчиӄин, миӈкы нинэԓьуӄинэт нэнэнэт - ниниткэӄинэт тэйӈэтԓыӄыԓю!
Оккой! )
Коԓ рыннин нотагчеӈӈок о’равэтԓьан ивнин кэԓьэнпыӈэвэ: Гымык эмиче вэты ынӈэ яӈаӈӄач аёпатка!
Ынкъам ээккин пэԓӄыпэԓ ынӈэ ээкэк рымагтэты энинтыкэ.
Ии.
Нутэгчигъи.
Рэмкыԓьын нычимгъуӄин: Ынанийъам ръотавнэнат ынӈин этгыргыт?
Ынӄо яӈагты ӄытгъи: ӄытԓыги ынкы ӈаԓвыԓьийӈын нынатчыӈатытваӄэн, коԓеяӈаӈӄач-ым - аны пэтыыʼттъымԓявыт!
Пэнинэмиԓ рыныманнэн яӈаӈы.
Нэмэ чимгъугъи: Ӄытԓыги ынӄэн ынӈин.
Аʼмын-ым иаʼм ръотавнэн ээк?
Пэԓӄыпэԓ ээккин рымагтэты ринтынин.
Ԓюур ынӄо: И-икык-ка-а!
Ёпаннэн.
Эвын ынкы ныԓгиныгтиӈӄин оʼравэтԓьаӈавысӄат нытваӄэн.
Ӄырымэн кэԓы.
Ивнин: Эты вай мыйъогыт?
Мыетык?
Вынэ ынӈэ!
Нэрэйитъэтгыт!
Ынкы ӄытваркын, нэрэԓьугыт етыԓьигыт!
Мачынан!
Вэнԓыги тыетыркын!
Рымӈыԓявнэн чама нинъэйвынин ӄԓявыԓ ӈэвысӄэтэ: Ӄоԓ йъиԓгын гаԓяк кэԓьэӈэвин рай уʼвэӄуч рэетгъэ.
Ытръэчтэгын ытԓён майӈъаԓявыԓ.
Ԓыгэн ӈоонко ытръэч тъэче рэвэӄэтгъэ - рэпкиргъэ.
Ӄыԓгэркыпчевыгынат ытри гынан, ԓыгэн ымыԓьо!
Ии, тыраркыпчевыӈынат!
Ынӈэ айыԓгавка!
Кэԓьэӈэв ятыӈок, ӄԓявыԓ панэнагты ӄытгъи.
Пыкирыԓьын нэмэ иквъи: Эʼ-э-эй!
Эʼтки аʼм нотагчеян гымнин ԓыгийыӄэтгъи!
Эмытъэт-ым ӄыпаагэ нутэгчиԓьэтык.
Аʼтавйыӄата нотагчеян.
Ӄоныры ытԓён ныръарэрэгыт амӄынъычо нутэк?
Авъеткынка.
Ԓыгэн пэнинэмиԓ.
Ӈэвысӄэт-ым, ээкэк рымагты ваԓьын, рамкыԓьэпы наӈӄатгъэ.
Пэтԓе аккантогъэ.
Ӄԓявыԓя ымы мимъэуттыӄэй увикик ӄача нинэгйипӄин.
Ӄэгԓынангэт, йъиԓгининик йъииӄык пыкирэ ныԓеӄин ӄԓявыԓчыӈын, пыкэрыӈок тыԓемӄытвитэ итыкэвын.
Рэсӄивыԓьын ынӈинуттыӄэе кыпчевынэн, ԓыгэн гынэнӈавъанма гуткучитԓин.
Эʼӄэквъи каԓьаӄԓявыԓ, миӈкыри гынтэквъи.
Ӈытонаӈо ынӄэн пэнрынэн ӈэвъэн - кэԓы.
Аны гэнйигычгэвԓин, тэԓвэничичевэ.
Эчги йыԓӄэтгъи кэԓьэӈэв, ээкэк рымагты ваԓьын йъонэн.
Ӄытԓыги энмэн ӈирэӄ ӈинӄэгти гагтоԓенат.
Ивнин: Вынэ мынрагтымык!
Ии!
Ӈаԓвыԓьийӈын ԓыгэн ченԓеӄэйык ёнэн, гэнымӄытвэтԓин эӈэӈыԓьэ.
Ӄорамэч мэйӈэԓьыӄэй яраӈы ӈэвъэнйыръэ ӄонайгыргык ёнэн.
Эквэтгъэт.
Ӄытԓыги вай катамырыгтыԓянвык нытваӄэнат ынйивыт.
Ынкы чымче рэвиквъэт, тараӈгъат.
Яраӄай ԓыгэн рытриԓнин - эвын яраԓгийӈын, чеӈыԓ нанаԓянтатын- аʼмын аны ӈаԓвыԓьийӈын!
Ыргин ӈинӄэгти эвын ӈоонко гаԓяйвыӈӈоԓенат.
Ынӄэнырык нэԓьугъэн ынпыначгыӄай, ратагнык тэминӈэтыԓьын.
Ынпыначгыӄай пынԓёгъэ: Мэӈӄокэнаторэ ынръам?
Ӈутку чымче нытваморэ?
Мэӈин-ым тургин ытԓыгын?
Натвыгъан.
Ка-а-ако мэй!
Вынэ ӄиквыткы, рай мытԓьунэт ынпыначгыӄай ынкъам ынпыӈэвӄэй.
Рагтык пыӈытэԓгъат.
Ук-како ынӄэн ынйив.
Вынэ мынӄаанмат ынкъам ӄыԓгувиԓьэтги!
Ӈинӄэе-ым ыʼнъэйӈэвынэт - ныгтыӄамэтванат.
Э-э-й.
Ӄоранматгъат.
Увиԓьэтгъэт.
Увипԓыткук ӈэвъэн ивнин: Ымы эʼԓемкыт ӄыпатгынат, ӄыԓгэгтыпатгынат.
Ии.
Эʼԓемкыт янра йыпэйгут рыннинэт.
Янра таӈамӈырвыянва йыръыԓьын кукэӈы гантэнмавԓен.
Етъа нъэԓыпԓыткук ӈинӄэгти ивнинэт: Нэнэӄэгти!
Аʼмын-ым ӄыгтыгыткы ынпыначгыӄагтэ!
Ӄыӄэмиэʼйӈэквыткы!
Э-э-й!
Нагтынат.
Ынпыначгыт нивынэт: Ӄыӄамэтвасӄэквытык, нъэйӈэвыркынитык!
Э-э-й!
Ынйив ӄлявыля айколяннэн тэнтурнэлгэ, ӄол-ым ивнин: Гыт-ым итык ынӈэ айколяткынык авакъока!
Ынӄэн эмынйивин ваны!
Вэтчата ынкы ынпыӈэв.
Ӈэвъэн авынральа ивнин: Ӄынӄамэтваквын ынйив!
Ӄол-ым эмъэлемкэ ӄылпынрыгын!
Вэлер ынӄэн тэкичгын!
Йъарат-ым ӈан гым ырык вама, титэ ынйив нивиниӄин, коԓё ныгытъэтигым, ванэван ынйивӈэвэ нэнаӈӄамэтвавын!
Вытку ынйив пыкэрыӈок нэнанмытӄынӄаӈойпатъевыӄэн, нинъыръунтыӄин, энмэн вай рыпэт ӄэӈутӄыльуйгым эмгытлитэ!
Вынэ гыт игыт э’птэ ӄыраӈырванӈыгэ!
Ынкы мэчынкы вэтчата ӄыӄамэтваркын!
Ынӈин гатваленат.
Ытръэч.
Гачакэтта нытваӄэн ӄԓявыԓ.
Чакыгэт ынпыӈ ынык ваԓьын.
Ӄуԓинымык-ым вай гатваԓен ӄԓикъэнӄэӈэвысӄэт.
Ытԓеӈи чакэтта ивнин: Аʼмын аны рай ӄынвэр нэрэԓгыӈын ӈэвысӄэт, кита виин гым мыӈээʼвйисӄивык.
Эвыр вынэ,- очнэн чакэтта.
Эченур-ым гыт ынӈэ атымӈъатчака.
Ӄырэрмэтвиӈыркын: гымнин пэӈкон ынкъам эмтэквыԓгын кытвыԓ ӄрэтчыӈыркынэт.
Ии, - ԓыгэн вэтгыры ытԓеӈи.
Аʼмын-ым акватыӈок ынӈинӈэвысӄэтэ тэйкынинэт рэпаԓгэръын ынкъам рэпаԓгыӄонагтэ.
Тимтигнинэт-ым - эквэтгъи.
Ынръам аʼкэнмын йъонэн, ытръэч эмгынунык мъэпэтвэсӄыԓьыӄэй, ӈэнри пиӈкугъи.
Кэӈунэӈ ынкы рымнин.
Кытэӄэй тъирэгъи.
Кыевкы ынӄо пиӈкугъи.
кынныԓьын вээмӄэй.
Ӈыроӄ ынныт черунинэт ынӄъом ӄуԓгытвынинэт.
Ынныгыԓгыт йыннинэт, ынӄъом йыпаннэн ԓьуԓӄыԓык, ӄутти-ым ԓиԓину йымнэнат.
Ымыйпа ымы рэпаԓгэръын ынкъам рэпаԓгыӄонагтэ.
Аʼмын аны эʼквырга-ым аʼнӄагыргын ымы гитэк ынӄэн ӄлявыԓ - ипъэм ӈэвысӄэт.
Вытрэтгъэт ярат.
Ынӈэнрак рыпэт мынгыткэн ӈэвынъюльыт нъатчаӄэнат.
Пыкирыԓьын ӄутырык тэнӈу ныԓгыӄин, ӄоныры ӄоԓ-ым ыпыԓӄыԓе нъэԓыпыткуӄин.
Ынан ымы мэмыԓен пэвэԓ гэӈрыԓин.
Аʼмын-ым вай гэпкитԓин.
Намӈыԓён: Какомэй ԓымъым гыт нырэӄигыт?
Вынэ тыӈэвынъюсӄивык!
Ынӈъэм вай эвыр ръэӄэйык нъигнэтӄин.
Катамтытԓык-ым ӄача ӈэвыскэтин ытԓыгын нытэминӈэтӄин.
Пынԓёнэн турыпкитльэн: Како гыт мэнӄокэнайгыт?
Ӈоон рамкэпы.
Эʼмъим ӈот ӈуткэкин ӄԓикъэнӄэӈэв?
Тыӈэвынъюсӄивык!
Ытԓыгын ытръэч тэнӈэквъи: ынӈатаԓ аʼӄапэраӄԓявыԓ гитэтэ!
Вуԓӄытвигъи.
Ԓыгэн чоттагнык ӈэвынъюԓьымкын ныйыԓӄатчаӄэн.
Ӄоԓ ӈэвынъюԓьын иквъи: Гинээн ынан ӄырым ныматанэн!
Чамъам, - ӈирэӄэв татԓыӈыткогъэ.
Ӈэвысӄэт ӈэвынъюгиԓиԓьын тытԓык ӄача атчьатгъэ.
Эвын ныкитэ рыёё ӈэвысӄэт ыттыннамгогъэ.
Коԓё ӄэԓюӄ йыӄӄай, нытаӈпэраӄэн!
Гаԓятыԓяԓьын ыныгъегэ эръоԓгэпы эʼвэйминнин.
Аръаԓя ӈытык тэвмэтэквъи.
Эʼвэймит гыткат нэрмэӄинэт!
Ӄынвэр ӈэвысӄэт паагъэ камаграк, нывиԓгъи, ивнин аʼрэткоԓьын: Вынэ инэԓгыгъи, энмэч мынрэмык!
Аʼмын-ым ынныӄуԓгыт йытыткуйвынинэт - коԓё ынӈатаԓ таӈпэраӄԓявыԓ, рыпэт ӈэвысӄэт гиничгытԓин.
Мынгэпы пиринин ӄԓявыԓ, ачыгнэн: Мынытԓымык!
Ёрочыко ӈэвысӄэтэ нинивӄин ӈэвынъюԓьын: Ӄыкэттывагэ, мынатчьанмык!
Ӄэԓюӄ-ым рэмкыԓьын аʼӄакэттываӈ - ӈэвысӄэт, ԓёԓьоԓьын, нъэнӄэтӄин, ныкытгыԓгавӄэн: Янот чакыгэт мынымӈыԓявысӄэвын, пэгчиӈэтыркын!
Ынан ӈыроча трэткивы-ым - трэетгъэ.
Янор ытԓён рымӈыԓявъёԓӄыԓ, ынпыӈэв.
Чама коныры нымнымык эвын этԓы мыкэттывагъак, ӄэйвэԓым ныткивигым.
Вытку, рымӈыԓявыпԓыткок, эвыр траԓгыӈӈогыт-ым, вытку ынкы тракэттывагъа!
Ӄэԓюӄ-ым ынӈин атчьатгъат.
Эргатык-ым ӈэвысӄэт янрачемгъогъэ, ӈэвынъюԓьыт ивнинэт: Китаӄун-ым мынрачвыгмык!
Вынэ китаӄун!
Рачвыӈчагъат.
Рыров ԓиԓиԓетыԓьын ӈэгны накаврагъан.
Ымрарачвыӈа.
Ынӄэн ӈирэргэри энмэч ӈайкаврагъат, наӄам ӈэвынъюԓьыт-ым еп чымче ярак нытваӄэнат.
Эвын ӈайкаврапԓыткок, оʼраӈанко тыԓик ӈэвъэнԓыӄыԓ ивнин: Вынэ тыӄэвъяӈӈок ынӈин йыӄэԓьу рачвыӈкы.
Ӄэйвэ гынан ытръэчтэгын яаркын?
Эʼтки ӄэвъягыргын - ӄытръэчыткуги!
Вынэ ытръэчтэгын тыяаркын,- нытатԓыӈыткоӄэн ӈэвысӄэт.
- Китаӄун гыт ӄыпкирги!
Ԓыгэнэвыр ӈэвысӄэт гачасӄэвнэн.
Аръаԓя оʼптыгынмыяп гэпкитԓин, титэ ӈэвысӄэт пыкиргъи.
Ынӄэн ԓьук ӄутти ӈэвынъюԓьыт паԓкынтатчагъат.
Пыкиринэӈу уʼвэӄучиԓӄыԓ ивнин: Китаӄун ӄынвириквын ӄэпыԓ, майыткынык ваԓьын, митъэԓыги аръаԓя ынӄэн гыргоԓ!
Пиӈкугъи, эвыр рывиривнин.
Ӈэвысӄэтэ нэмэ ачыгнэн рыԓынво.
Кытгыԓгаквъэ пэнинэмиԓ.
Ӄутти ӈэвынъюԓьыт вэннэтэ чама эӄинэ нивӄинэт: Ыʼмӈъам ӄэйвэ эты ӄԓявыԓ?
Иаʼм ныӈавывъентоӄэн.
Эргатык вынэ мынъачачеӈӄатченмык!
Эргатык инъэ нанымӈыԓявын: Энмэн рай нъачачеӈӄатчетӄэнат!
Ӄутынэ эӄыԓпэ эмԓытыёнэн мэмыԓен пэвэԓӄэй.
Ӈытогъэ.
Аʼмын-ым рэмкын нъэчеӄин!
Ыʼръэ ытԓён рэтԓёгъэ, пэвэԓӄэй кытаймэннэн, мимыԓ чегӈоонко иргъи.
Нэмэ уйӈэ рыннинэт тумгыт!
Нэмэ ӈэвысӄэтэ ачыгнэн: Аны мынрэсӄивмык!
Ратан мытԓёчетык!
Мынйыԓӄэнмык.
Нэмэ ӄоԓ нивӄин: Тивыркынигыт-ым: эргатык ынан тырарагтыгъа-ым, ӈыроча кивык, трэетгъэ.
Ынӈатаԓ ынкы ӄонпыӈ чеэкэй мытрэнъэԓгъэ.
Ӄытԓыги вай ытԓеӈи ярак.
Эргатык ӄэгԓын эквэтгъи.
Пыкиргъи ярак.
Ытԓеӈи ӄорак нытваӄэн.
Ымыԓьо пэӈконвыт чакэтта ёпаннэнат: ыныгпэӈконвык йъарымагты гэтчыԓинэт тэнмычьыт.
Ӈаԓвыԓьэпы пыкитԓьэн ытԓеӈи аʼмын-ым ивнин: Етти!
Ии.
Эвын ытԓеӈи гэӄэрэмӄуԓивԓин.
Нымӈыԓятӄэн: Итык-ым тыӈавтыӈык.
Ынӈатаԓ вынэ ӄыԓӄытги!
Гымнинэт эвиръыт ӄийпыгынат!
Гаройвавԓен ытԓенъюӄэй ынръам эмиче!
Эмъумэ гыткат ӄонагтэ йыпык нэнаԓвавӄэнат!
Коԓё гаӄԓявыԓятԓен - гэтымкычьынӈэԓин!
Чакыгэт нэмэ: Ыʼмэн эвыр нэриквыт, гыт ӄырымэнайгыт!
ӄиквын.
Амкытаӈъаԓята оʼрарагтэты тыӄэрэмӄуԓивык!
Коԓё ныгагчавэгым!
Эвыр нэмэ нэриквыт: ӄырымэнайгыт!
Аʼмын-ым тынвиривын, - кэтъоркын?
ԓыгэн ынӈин ӄиквын.
Эквэтгъи ынӄэн ӄԓявыԓ ӈавынъёнвэты.
Ӄутти-ым ӄԓявыԓымкын пууръу акватчагъат.
Ӈэвысӄэтэ коргаво ԓыгнин: Етти!
Ии.
Эвын ынӄэн куԓиӄуԓ ынин аԓван гэнъэтԓин.
Ӈэвыскэтэ гэтайвыӈӈонэн, ынӄо пынԓёнэн: Иаʼм эԓвэӄуԓиквъи?
Рагтэты ӄун амкытаӈъаԓята аԓваӈ нъэԓгъи ӄуԓиӄуԓ.
Ыʼмӈан маԓӄырымэнайгыт?
Мытив-ым ӈан акватыӈок тиквыт - вай чакыгэт мэмивысӄивын.
Чама-ым мытив ӈэгти ԓеԓеԓпэраԓьыт мыткавранат кынмаԓ, ынкы тиквыт: Ытръэч яаркын?
Эʼтки тыӄэвъяӈӈок!
Пыкирык-ым гынан иниквъи.
Ӈаанӄэн ӄэпыԓ ӄынвирив!
Ӄэйвэ?
Ынкъам тынвиривын.
Э-эй.
Таам-ым мынрэсӄивмык.
Рэсӄивык - рыԓгъат.
Ынкайпы-ым пэтԓе эвыр кымиӈэтгъэт.
Ԓыгэн эвыр рырагтаннэн ӈэвъэн.
Ярак ынтыёта ԓьунин ӄԓявыԓен чакыгэт.
Гитэйвынин, ӄынвэр пынԓёнэн: Ытԓён мэԓгыт морыкайпы гэԓейвигыт?
Гым.
Эмивэ ӄун ӄынвэр ӄутырык нэрэԓгыӈын, наӄам ытԓеӈи ныӈыркыԓӄэн, ӄынвэр гым тыӈэвынъюсӄивык.
Эченур ынӈэ вэты мэкына энатвыка!
Тэнӈэквъэт, нытэӈычьэтӄинэт.
Ытръэч.
Энмэн.
Ганымытваԓенат тэԓенъеп ӄԓявыԓ ыннэӈэккэԓьын, наӄам ытԓён аръаԓя эӈэӈыԓьын.
Ӄоԓ итгъи ранымгэчеӈыӈогъэ, ытръэч ӈэвъэнэ нэнанъотавӄэн.
Ӄынвэр ӄоԓ рыннин тэмъюгнин ӈэвъэн.
Ивнин: Кита мынымрэргъак, ынан игыр восӄычгатык тырэетгъэ.
Ӄынвэр эквэтгъи рамкэты, наӄам ынрамачгэвэгты.
Рэмкичиԓьын аръаԓя гагторатваԓен, ӄун рыпэт гэтгивиткуԓин нымнымык.
Ынӄэн ынин нымным, пыкэрынво ԓынъё, вэԓер ӈан ымыԓьо ымтъыԓя нитӄин.
Ӄԓявыԓ нымайӈычемгъотваӄэн.
Нивӄин: Коԓё ыʼмӈан миӈкри митык, мытив-ым наӄам эӈэӈыԓьигым?
Ԓыгэн гамгарагты ныԓӄытӄин, эʼквырга таӈымтъыԓя нитӄинэт.
Эʼквырга-ым таӈымынмаԓявата раеквэкэн оʼравэтԓьан рыннин.
Амкоргава-ым нивын: Аʼм вынэ игыт ӄырагтыгэ.
Ынанъаёк этаны мытрамайӈымынгыкватгыт.
Этыӄун-ым эʼнӄу рэԓгыӈынэт орвыт ынкъам чама ԓыгэн ынкэгйиткинэт мооӄаат?
Ивнинэт: Аʼм вынэ тэӈынӈэ энамынгыквыка!
Ԓыгэн мачгымнан ынӈин тырарагтыгъа.
Вэнԓыги эʼнӄу ԓынъёт ԓывавнэнат пэԓяк: орвымкийӈын чама ымыӈ ԓыгэн орвыгъет наӄорагыркэгъан.
Моорэԓчыӈын ынык ярагты рымгутэтыԓевнин.
Наӄам ынин пысӄункымиӈын, еп ытԓён мэчтурэквэтык, кытԓыги гэвъиԓин.
Аны коԓё ытԓьата ытԓыгэты ынкы рэԓку ганъатчавԓен.
Наӄам таӈамынан ӈэвъэн ынкы гатваԓьатԓен, ванэван ыныкы киткит мэӈин ныԓӄытыркын.
Ԓюур мооԓьийӈын ԓьунин, наӄам ыннанъоравэтԓьаԓьын.
Энмэч нивӄин: Ԓеӈытаӄ, каԓьамооԓьийӈын.
Наӄам гымнин ыʼвэӄуч тэԓенъэп въигъи, амъатав тэԓенъеп этааны нъыпкирын.
Ԓыгэн ынӈин нинэгитэӄин ярагты пыкитчыӄивыԓьын.
Ӄынвэр эвыр тэнтыԓеԓкыԓе рыннин тыԓягыргэпы.
Ытръэчтэгын ӈэвъэн гамайӈыкоргавԓен!
Ԓыгэнэвыр ӈэвъэнэ пэнрынэн пыкитԓьэн мууԓьын.
Оммачайпынэн.
Ивнин: Ынӈатаԓ-ым таӈъотчой ныԓгиръэвъуйгыт?
Энмэч нивигым этаны въигъи, амъатав эʼми оʼтчоԓьын?
Ыʼвэӄучитэ татԓыгнэн: Гым эʼтки нэмыӄэй торыкагты ныпэгчиӈэтигым.
Эʼквырга ӄэԓюӄ, миӈкри митгъэк: нымнымыт аʼткэвма нытваӄэнат!
Вытку мэԓеквъэт, ԓыгэнэвыр тыпэԓянат.
Ынӄо ԓыгэнэвыр ӈэвъэн пынԓёнэн: Эʼми эӄэԓывэн кымиӈын акыԓгыпэнраткыԓьэн, чама аягнакыԓьэн?
Ӄэйвэ нымэԓӄин?
Ӈэвъэнэ татԓыгнэн: Опопы таӈъораӈ миквыт: еп гыт мэчтурэквэтэ гэвъиԓин, ынкъам вай еп ынкы гыныкы нэнанъатчавэгым.
Ӄынвэр ынкы рэԓкучыку мэԓвиԓетыԓьын.
Ӄун энмэч гэтэӈвиԓетыпԓыткуԓин.
Ыʼвэӄучитэ ивнин: Вынэ эӄыԓпэ ӄаат мынывъятынат!
Наԓгэнгагчыръовынат, навъятъейвынат.
Кыԓгытвэтыпԓыткук, ӈэвъэн ивнин: Коԓё аʼмын тэӈытръэч кмиӈын, нэмэԓымӈэ амӄаԓмэты нытваморэ, авэтываӄ въигъи!
Ӈэвъэнэ ивнин: Ӄун гыт таӈаморатвата нымнымык, ӄынвэр ынкы гаԓягъэ.
Ыʼвэӄучитэ ивнин: Энмэч эӄыԓпэ мынрэсӄивмык.
Рыԓгъат ԓыгэнэвыр ёрочыкогты.
Энэргэӈчыкойпы аммынга нинэнмигчирэвӄин кмиӈын.
Мачтанӈавэты ӈэвъэн гитэнин, эвыр нэмыӄэй ӈэвъэн нырэмыннуӈӄин.
Ыʼвэӄучитэ ивнин: Коԓё ыʼмӈан маԓӄэтэты вай ваԓьын, китаӄун ярар ӄинэйыԓги, вэԓер мытымӈэнвыргыргавыткогъан.
Йыԓнин ярар, ыʼвэӄуч эԓьоткоӈӈогъэ, ӄынвэрэвыр ԓыгэгаймаквъэ.
Авынъярарвыргыргатэты ԓюур вай таӈаярарвыргыргыка нъэԓгъи, иԓьуткуԓьын ӄытԓыги ганӈатԓен.
Рыпэт ӄунэче ӄиквъи анӈытвак, ӄынур въэтвак.
Ынӄоры ӄԓявыԓ ԓыԓепгъи, энмэн анӈынтогъэ.
Ивнин ӈэвъэн: Ако, итык ӈоонко въирэмкык уйӈэ, ынӄо, въэрамкэпы тыетык, ынкы ԓьук тыԓвавын!
Ӈэвъэнэ татԓыгнэн: Эвын-ым кытвыԓӄун миӈкыри тэԓвэвиԓетыԓьын, мэӈӄо ӄыԓӄыриргын, эвын чамъам мытрэнтыӈын!
Опопы ынкы раӄыԓӄыԓ, энмэч мынмайынԓягъан!
Ыʼвэӄуч очыткогъэ: Эвын гымнан таԓваԓвава тырэнтыӈын, ӄырым мывысӄэвык!
Энмэч кита гымнинэт ытԓывъёт ӄъэйӈэквынэт, кита ыргынан ыʼнвинрэтгым, ытри наӄам чымче варкыт.
Рыпэт-ым ӈэвъэн нываԓёмӄэн эмчинъюргэ.
Эквэтгъи ӈэвъэн, ԓыгэн ытръэч рытэнма рыгъеватынвыԓӄаӈыгъет ныԓеӄин.
Ӄэгԓынангэт-ым ԓюур нымнымӄэй ԓьунин, ԓыгэн ӈэнри ӄытгъи.
Пыкиринэӈу ивнинэт: Энмэн тури турыкынйивэ морыкы ӄытийгут нынтытури!
Ымын ԓёӈӄамэтвата ԓыгэн эквэтгъэт, яаԓятгъат ытԓывъёт.
Пыкиргъэт ярак.
Ԓыгэнэвыр пыкитԓьэт ӄԓявыԓя ытԓывъёт ивнинэт: Китаӄун гымнин ынйив, майӈыӄоймарочыӈкы ваԓьын, ӄыгтыгыткы!
Эченур аӈӄак пыкэрыӈок авэтываӄ ӄиԓкымъетгытык!
Вэты ӄываԓёмгытык!
Митъэԓыги вытку рачыгайӄаврытканӈытык, вытку ынкы ӄытԓепгытык!
Ыныкит турытԓепэ рэԓьуӈыткы ӈоонко ръэнут ууйъыԓьын - ԓыгэн ынӄэн ӄыйъогыткы.
Ыныкит ынкы рэпкирӈытык, митъэԓыги ынӄо ынпыначгыӄай рантогъа.
Рэԓьуӈыткы митъэԓыги рыпэт вапырӄата ныӄэвъячатӄэн, ӄытԓыги ынӄэн гымнин ынйив.
Ынанъаё ынанчиӄай наратаӈымӈыԓёнтык.
Ԓыгэн нэрэнинъэйвынтык, ынраӄ ынан тургин оʼраӈанӄо тыԓягыргын ратвыгнэн!
Эквэтгъэт ӈирэӄ ытԓывъёт.
Ӄэгԓынангэт-ым ԓыгэн аӈӄак пыкэрыӈоӄайык ԓыгэн эвыр иԓкымъетгъэт.
Таӈгэмо нэԓгыгъэн ӄоймаеквэ, аӈӄаеквэ, мэмԓыеквэ эʼргыргын.
Ӄынвэр ԓюур чыгайӄаврыткатгъат, ԓыгэн эвыр ԓыԓепгъэт.
Ԓыгэн эвыр нэԓьун ууйъын, ынкэгйит вэтгыры тыԓегъэт.
Ӄынвэр эвын нэнэймэвын ууйъын, ӄытԓыги ярайӈын.
Гапкэрыӈӈоԓенат ярайӈык, нивӄинэт: Наӄам вай эʼми ынпыначгыӄай, антока варкын?
Вэты пыкэрыӈогъат.
Ԓюур ӄэгԓынангэт ынпыначгыӄай ӈытогъэ.
Эвын-ым ӄэгԓынангэт вапырӄата ԓевыт ныӄэвъячатӄэн.
Ԓыгэн эвыр ивгъэт: Ако, еттык!
Вынэ ӄырэсӄиквытык!
Ԓеӈытэӄ ынӄэн гымык ытԓывъёта нэнӈивытык?
Очыткогъат: Катамӄэгԓынангэт, ынан нэнӈивымык.
Ԓыгэнэвыр ивнинэт ынпыначгыӄая: Ако-о!
Ынраӄ ынӈин гитԓинэт!
Кмиӈэ гапэԓяԓенат.
Аԓымыӈ еп ԓёӈынымӈыԓява нэнтыгъэн, вачаӄ ԓыгэн эвыр гэчичевԓин.
Ынангъо тэнмавымгогъэ ынпыначгыӄай, ивнинэт рэмкыԓьыт: Вынэ турыпкитԓьэтури ӄыӄамэтватык.
Ӄэмипԓыткук, ӄээӄын вак ивнинэт: Аʼм вынэ аʼтав мынԓеркын!
Ымыԓьо эквэтгъэт.
Аӈӄак пыкирык ивнинэт: Пэнинэмиԓ ӄиԓкымъетгытык - оʼраӈанӄо тыԓекинэмиԓ.
Ԓыгэнэвыр аӈӄак турыпкирэ, иԓкымъетгъэт тэӈпэнинэмиԓ - гэмо нэԓгыгъэн эʼргыргын.
Пыкиргъэт ынъеврак.
Яаԓятыԓьын ынпыначгыӄай рыԓенаӈо ёрок ярарпэрэгъэ, эԓьоткомгогъэ.
Авынэԓьоткома, ынпыначгын анӈатгъэ, ынӄо апԓёратвака эюгъи.
Ивнинэт: Ӄэгԓынангэт, уйӈэ итык въиԓьырэмкык.
Ытԓя нивӄин: А’м вынэ раӄыԓкыԓ, чама эʼтки мэнӈытэԓенъепкин, амъатав ымыӈ рыԓгытынпык гыԓгын мынвыентыгъэн!
Ӄынвэр чама виԓетгъи.
Эвын чамъам миӈкыри мытрэнтыӈын!
Иԓьуткуԓьэ ынпыначгыӄая ивнинэт: Вынэ янот гэӈыръыкэвԓин трэԓӄырирӈын!
Ӄэԓьу вай мытэмъюнтык!
Въиԓьин ытԓыгын иквъи: Коԓё ытръэч ынӈатаԓ ыныкит рэювкы мытрэԓгимэйӈыркурӈын!
Итыкэвын ымыԓьо гынин тэгъеӈу ԓынъёт етъаӈ варкыт.
Ынпыначгыӄая эвыр ымыԓьо тэгъеӈу ԓынъёт тывнэнат ынкъам рыетъаӈавыйгот рыннинэт.
Эпԓеэн миӈкыри ваԓьын пэрэёԓӄыԓ.
Ԓыгэн эвыр имыръэнут етъаӈ нэтчыгъэн.
Нэмэ эԓьоткоӈӈогъэ ынпыначгыӄай, нэмэ пэнинэмиԓ анӈатгъэ.
Ынраӄ-ым энмэн въэрамкытыԓянвыеквэ гэԓеԓин.
Ӄынвэр эвыр вусӄысӄын йъонэн, тэнвусӄымчыку тыԓяӈӈогъэ.
Авынтыԓяма ԓьунин аӈарпэраӄай - тэнтыԓенэймэвэ рыннин.
Ӄынвэрэвыр ԓыгэтаӈӄэргыԓӄык тыԓегъи, нотачгатгыргын ԓьунин.
Нотачгатгыргын ынканоԓгата ныԓеӄин.
Ԓюур ынӄэн ӄоԓейынрааʼкоткок ԓьунин, эвын ынкы нывакъотваӄэн вотытваԓьын.
Эʼйӈэвнин ынӄо.
Вотытваԓьа ивнин: Оок какомэй, ынраӄ нырэӄигыт?
Гынтаквыргэгыт!
Ынпыначга татԓыгнэн: Вынэ эвнэчеӈыттэткэ!
Гым вай эмчинъюргэ гыныкы нэнарэрэгым!
Вотытваԓьа татԓыгнэн: Эʼтки вэчыӈ тынъэԓгъэк!
Эвын чамъам миӈкыри ринэнтыгъэ!
Ԓыгэн опопы ӄыԓеркын!
Гым ытръэч вай нинэрэнмэйӈэвӈыӄин амранмыӈа, ӄываԓёмыркын опопы ӄыԓеркын!
Ӄынвэр ымыԓьо наранмымык!
Ынпыначга вагыԓытваԓьын ӈиԓгыӄэй рырыткунин.
Ынӄоры-ым ӈиԓгыӄэе гырнин онмычыко нотачгатгыргычыко ваԓьын.
Ивнин: Эӄыԓпэ ӄыпиригын ӈиԓгын ынкъам гынонрэчетгыпы ӄиԓгэтгын!
Ԓыгэн эвыр ӈиԓгэннин ӈиԓгын гынонрэчетгыпы, ынкъам ынпыначга тиӈунин, ынӄо пынԓёнэн: Коԓё аʼмын ынӈатаԓ ӄэԓюӄ эмчинъюргэ гым гыныкагты энарэрыԓьэгым тымӈыԓёркын: микынэ ытԓён нотачгатгыргычыко гаёйгыт?
Ӄоԓ: Ӄэԓюӄ гымнан гэмо тыԓгыгъэн.
Ынпыначгыӄай иквъи: Эвыр гэмо рэԓгыӈын, микынэ нотачгатгыргычыко гэнъыԓийгыт - эвъим ынкъам мынԓеркын, ынан ярак тыранымӈыԓяквыт!
Эквэтгъэт.
Тыԓяма нинивӄин ынпыначгыӄая: Ԓыгэн маԓьатав авынтааԓгыԓята ӄитыркын.
Ӄонпыӈ авынтааԓгыԓята нитӄин, ӄынвэрэвыр апԓёратвака нэмэ тааԓгыԓятгъэ.
Ынпыначгын ивнин: Ӈотыӈ ръэнут ининигъи!
Ынпыначгыӄай мэрынрэ тааԓгыԓятгъэ, ивнин: И-ик, вай-ым ытԓён кэԓы!
Этъым ынӄэн гынык нотачгатгыргычыко инэнъыԓиткуԓьын!
Ԓыгэн мынԓеркын пэнинэмиԓ, эченур вэты авынтааԓгыԓята ӄитыркын.
Нэмэ эквэтгъэт.
Пэнинэмиԓ авынтааԓгыԓята ӄоԓ нитӄин.
Ӄынвэрэвыр иквъи: Вынэ нотыӈ эймэквъи!
Эӄыԓпэ нэнэймэвыркынимык!
Ынпыначгыӄая татԓыгнэн: Вытку рэԓгитэӈэймэквъэ - ӄиникви!
Вынэ ӈотыӈ энмэч пыкирыркын!
Ынпыначгыӄая тааԓгыԓятэты яатрыԓга тэнтэгрыгнин.
Ынӄэн-ым гынин тэгинӈыԓьын мытынмыгъан.
Нэмэ эквэтгъэт.
Восӄыйӈын найъон, ӄынур иԓкэ нъэԓгъэт, вачаӄ-ым ынӈин ныԓеӄинэт.
Авынтыԓяма ԓюур нэмэ аӈатԓыӈыӄай ӄэргатгъэ.
Тэнтыԓенмэйӈэвэ нэнтыгъэн аӈарӄэргыӄай.
Энмэчевын авынтыԓяма ӄынур ыʼԓёӈэт нъэԓгъи.
Пыкиргъэт ярак.
Кытԓыги ынпыначгыӄай ванэван оʼрамръаӈ нытвагъан, рыԓенаӈо виԓетыпԓыткуԓекы ӄача вакъогъэ.
Ӄынвэрэвыр анӈатторагъэ, въиԓьын ваӄъогъэ, ԓыгэн ытръэч ымыԓьо рамынноӈэты гитэнинэт.
Ынпыначгыкая ивнинэт: Этъым ынӄэн тургин въиԓьын тырэтгъэн.
Ӄытԓыги ынӄэн аʼачекэн увирит кэԓьэтэ нотачгатгыргык гаёԓен.
Ынпыначгыӄай пыӈыԓтэԓымгогъэ, миӈкыри ынан гэнтыԓин въиԓьын.
Пыӈыԓтэԓыпԓыткок-ым ивнинэт: Аԓымы-ым аʼмын-ым гыԓмимԓе ӄытэнъэйвыгыткы.
тэнъэткупԓыткук, ԓыгитэгмэԓеквъи.
Ӄымэԓ-ым ынпыначгыӄай инэнмэԓевэтыԓьын имырэӄэ наԓпынрыгъан, эченур эʼми тэгъеӈу ԓынъё ԓыгиин.
Нэтимтиӈгъэн ынпыначгыӄай ӄэвииръэ ынкъам панэнагты нэнԓьэтэтын.
Янот-ым ынпыначга ивнинэт: Вэтыӄун ымы иквичисӄивыԓьын ӄыркыԓеркыниткы, ымыӈ эʼчесӄивыԓьын.
Ӄэгԓынангэт-ым иквичисӄивыԓьын ныркыԓеӄин янот.
Эʼквырга-ым тыԓекэвэ, ӄынвэрэвыр нанпааквъан кыԓек.
Ынраӄ-ым ытԓыгэ нэнаранӈавтыӈанӈыӄэн кымиӈын - эккэтэ-ым ымъанӄо нинэԓгыӄинэт ӈэвысӄэтти.
Ынраӄ-ым ытԓьата кымиӈын ивнин: Ок, опопы аны ынӈин авнаӈавтыӈка ӄытваркын!
Ӄэԓьо ытԓён миӈкыри ваԓьын ӈэвысӄэт рэԓьуӈыркын?
Уйӈэ вай ԓым миӈкы этэӈӈэвысӄэткэ!
Ӄынвэр ытԓыгын гатԓьата высӄэтгъэт рэнанӈавтыӈанӈык.
Ытԓьата экык ивнин: Эʼквырга-ым рыӈавтыӈатык мытыԓваквыт, эвъам опопы ӄэквэтги.
Ԓыгэн айгыпы ӄыԓеԓьэтги, ынанъаё ӈоонко рэԓьуӈын выквычгын, райъоӈын митъэԓыги таӈамгынонгыпы чыӈатгыргыԓьын.
Ԓыгэн чыӈатгыргэпы яатрыԓга ӄывэгыԓкугын.
Ыныкит-ым эвыр нэрэтэнрэсӄивӈыгыт, ԓыгэнэвыр ӄырэсӄикви.
Нинъэйвыпԓыткук, кымиӈын айгыпы эквэтгъи.
Ӄэгԓынангэт-ым выквыԓгын ԓьунин, ԓыгэнэвыр йъонэн.
Чыӈатгыргэпы яатрыԓга вэгыԓкунин, эвын гитэнин - ӄытԓыги яраԓгйиӈын.
Рэсӄиквъи, eп эпԓьэйӈэвкэ, этэрэсӄивӈыкэ.
Эвын ынӄэн ынкы ӈирэргэри нытваӄэнат: ынпыначгыӄай ынкъам ынпыӈэвӄэй.
Ынӄэнат ԓыгитэԓенъепкинэт оʼравэтԓьат, рыпэт ӄун-ым эмынпэвэ гэнутэсӄынӈэԓинэт ԓьуԓӄыԓти.
Намӈыԓёгъан аʼачек: Ԓымӈъэмӈот нырэӄигыт?
Коԓё аʼмын вэԓынкыӄунэйгыт таӈгынанчиӄай вытку тытԓёпыткогъэ!
Татԓыгнэнат: Ванэван мытымӈэԓяйвыткогъак вэԓер ӈан.
Итык чит навысӄатэты энарэрыԓьэгым.
Ынпыначгыӄая татԓыгнэн: Ако!
Итык-ым вынэ гымнинэт ӈээккэт варкыт!
Вайыӈкы вай айгысӄыӈӄач варкыт!
Ытръэч-ым микынэ ванэван атытԓынпыкыԓьэнат.
Нэмэ ынпыначга ивнин: Таӈъатавԓыгэн морыкы тытԓынпыткоԓьэгыт, ԓыгэн авэтывак, ӄыӈавэтынвынӈагэ.
Эченур гаԓягты мурык вэтыӄун ӄыӄаанмыткогэ.
Ԓыгэн ӄыяԓгытгытык торыкы, ымыӈ ӈэԓвыԓ ымыԓьэты ӄынԓейвыгыткы.
Ԓыгэн игыр ӈотӄо айгыпы ӄэквэтги.
Ынанъаёӈ ӈоонко рэԓьуӈын пыԓвынтыран.
Ԓыгэн ынӄэн пэнинэмиԓ яатрыԓга ӄывэгыԓкуткугын, ынанъаёӈ нэмыӄэй тытыԓ рэвэнтыгъэ.
Митъэԓыги ынкы варкыт гымнинэт ӈирэӄ ӈээккэт, опопы ымыԓьо ӄыӈԓейвыгынэт.
Аʼачек ԓыгэн амкоргэты айгыпы эквэтгъи.
Ӄэгԓынакгэт-ым апԓёратвака пыԓвынтыран ԓьунин, ԓыгэнэвыр тыԓянво ԓыгиин.
Нэмэ яатрыԓга вэгыԓкуткунин - тытыԓ вэнтыгъи.
Ԓыгэн-ым ӈыръыкэвыԓьын ԓыгэнэвыр рэсӄиквъи.
Эвын-ым ынӄэн ӈирэӄ, ӈэвысӄэтти нывакъотваӄэнат.
Ӈэвысӄэтэ нэгитэгъэн, намӈыԓёгъан: Коԓё миӈкыри тытыԓ рывэнтыгъэн?
Ԓыгэн-ым пэнинэмиԓ турык ытԓыгыкинэмиԓ тынтыгъэн ынкъам вэнтыгъи.
Ӄутысӄычетгъэт.
Коргавэты нивын: Эви ымыӈ мурыкытԓыгин тытыԓ рывэнтэтгъэн?
Гаԓявтыма мэрынрэ татԓыгнэнат: Ӄун ԓымъэм.
Энмэч-ым гым ыргынан торыкы нэнӈивыгым.
Наӄам тури аʼӄаматэватыӈ - ыргинэт ԓьуԓӄыԓти эмынпэвэ гэнутэсӄынӈэԓинэт.
Ԓыгипытӄыԓымӈэ ԓымаԓяквъат.
Аʼачека ивнинэт: Рээн-ым вай ӈавэтынвэты энарэрыԓьэгым.
Итык-ым тургин ытԓыгын иквъи.
Ԓыгэн ымыԓьо ӄыпиригынэт, энмэн-ым ытръэч гаԓягты ӄоранмыёԓӄыԓтэ.
Миӈкыри-ым нитынэт ӈэвысӄэтти, ытръэч гаԓгэкоргавԓенат.
Ԓыгэнэвыр ръайватыӈогъат.
Аʼачека-ым ӈэԓвыԓ йыннэн.
Пэтԓеӄэй рыпкирэннин.
Яԓгытгъат.
Ынпыначгырак пыкиргъэт, ынкы ԓюӈкыԓгытвэтэ нымготваӄэнат.
Рэсӄиквъэт.
Амкоргава ытԓыгын ынкъам ытԓя гатэргатԓенат.
Ымыԓьо нанвэтгаватынат.
А’ачек-ым ӄаанматыԓьатгъэ, ӈэвысӄэтти-ым инэвэнӈэтыԓьэтгъэт.
Ынӄо нивынэт: Аʼм вынэ ратан, энмэч ӄыԓеркынитык.
Аʼачекэн ытԓыграк мачыяа кыԓгытвэтгъэт ынкъам ынкы тараӈгъат, наӄам ӈэԓвыԓ ярак ӄача нытэӈуԓвэвэвииӄин.
Ԓюур аʼачекэн ытԓя ярайпы ӈытогъэ.
Яраӈы ынкъам ӈэԓвыԓ ԓьунин.
Ԓыгэн эвыр кытгынтырасӄэквъэ.
Ы’вэӄучитэ пынԓёнэн: Ԓымӈъэм ӈот ръэгъи?
Пэԓӄинъытвигъи?
Ӄоԓ татԓыӈыткогъэ: Аныӄун ӈан ӈаанӄэн яраӈы ынкъам микыргин ӈэԓвыԓ?
Кытгынтынтогъат.
Ӈэвъэн иквъи: Кита аны мыныԓӄыт, эпԓеэн микынти?
Найъогъан яраӈы.
Ымыӈ аʼачекэн йъэԓгытомгыт гэԓӄытԓинэт.
Коԓё ынръам йъэԓгытомгыт гэӈэвысӄэтвэннэтԓинэт!
Нивӄинэт ыргичгу: Миӈкыри мынынтыгъэн?
Ыныгмич ӈавтыӈгъэ?
Ынӄо нэмэ рагтыгъат йъэԓгытомгыт.
Эргатык-ым кыевинэӈу нэмэ ӄытгъэт, еп ынпыначгыӄагтэ ныйыԓӄэтӄинэт.
Эвын-ым нэмыӄэй гэгъевԓинэт ӈыроргарэ.
Аʼачека йъэԓгытомгыт ивнинэт: Еттык!
Ԓыгэн вынэ кыԓԓытык!
Эʼптэ рэԓку ӄыӄамэтватык!
Нататԓынын: Кэтэм ынраӄ мытӄамэтвапԓыткомык!
Энмэч эвын мури гыныкытԓыгэ гыныкы нэнӈивымык!
Аʼачека пынԓёнэнат: Ынраӄ-ым рэӄу эʼйнэвийгуг инэнтыгъи?
Нататԓынын: Энмэн-ым ӈоонко, миӈкы ваԓьын иԓгъыттъын авэԓёӄаткыԓьэн - йытыркын!
Аʼачек тэнмавымгогъэ акватынво.
Ӈэвъэнэ нивын: Вынэ эʼтки ынӈэ эквэткэ!
Ынӄэн наранмыгыт авэԓёкаткэыʼттъа!
Моргынан ынӄэн ԓыги ваԓьын!
Татԓыгнэнат ӈэвъэнти: Кыргам-ым йытийгот рыннин миӈкэкин авэԓёӄаткэыʼттъын.
Ӈэвъэнти нэмэ: Ӄун ӄываԓёмыркын ынӄэн ӄырымэн ыʼттъын - авэԓёӄаткыԓьэн омӄайӈын!
Авынръотавэты эквэтгъи.
Ԓыгэн ытръэч амчаатӄай имтинин.
Ԓюур ԓьунин ынпыначгыԓгыӄай, яраӄайык райвачыӈ ныгатгаткоӄэн.
Ынпыначгыӄая пынԓёнэн пыкитԓьэн: Ок-кой!
Гынтаквыргэгыт!
Миӈкэкыԓьигыт?
Ӄоԓ очыткогъэ.
Вынэ вай гым гымыкытԓыгэ гинэнӈивыԓин: миӈкэкин авэԓёӄаткыԓьэн иԓгыыʼттъын йытийгот рыннин.
Ынпыначгыӄай иквъи: Ако-о!
Итык тычичевын авэԓёӄаткыԓьэн иԓгъыттъын.
Ынӄэн митъэԓыги яраӄай нэмэ рэԓьуӈын - этъым аны гымыгъярамэԓ рэмэйӈэгъэ.
Ынкы вотытваркыт умӄы ынкъам кэйӈын.
Ԓыгэн ыныкит рэԓьуӈынэт - умӄы чаата ӄыкынъугын ынкъам ӄыгынтэкви!
Эквэтгъи.
Ԓыгэн апԓёратвака яраӄай ԓьунин, тыԓянво ԓыгиин.
Эвын ынӄэн ӈаԓгыԓ тытԓык ныквотытваӄэнат умӄы ынкъам кэйӈын.
Эвын-ым ынӄэн ӄэгԓынангэт авэԓёӄаткыԓьэн эԓгомӄайӈын.
Чаатынвэрэвма умӄы инэԓыпъэтгъи!
Эʼквырга-ым ԓюнръиԓетэ итгъи.
Ԓыгэгагчыръогъэ тэмъэмиӈгъи, гырнин тэнпэгычьиннунин.
Аны ярагты ганкытгынтавԓен умӄы, наӄам ванэван нъаратгъан иԓгыпэ.
Ынпыначгыӄайгыпы рытакаӈаннэн - энанэнъайвыткоԓьэпы.
Ынӄо нэмэ ярагты рэквэтэвнин умӄы.
Ярак пыкирык, умӄы гэпирӄыԓин.
Ивнинэт йъэԓгытомгыт ынкъам ытԓыгын: Ынӄэн этъым тургин иԓгъыттъын авэԓёӄаткыԓьэн тырэтын!
Ԓыгэн ытръэч ымыԓьо ныԓявтытэвԓяӄэнат, ванэван рэӄын нивынэт.
Аʼачек ӈавъанрагты эквэтгъи.
Ӈэвъэнэ пыкитԓьэн намӈыԓёгъан: Аʼмын рай эʼми?
Энмэч гэнԓьэтэтԓин!
Наӄам миӈкыри авэтгавкыԓьэнат ынкъам тыпэԓянат!
Ынӄо йыԓӄэтгъэт.
Кыевкы, нэмэ йъэԓгытомгыт пынԓёнэнат, етыԓьыт: Нэмъэм раӄымӈыԓяттык?
Нататԓынын: Нэмэ гыныкытԓыгэ нэнӈивымык.
Энмэн ынраӄ йытыркын увъэԓьэттъын.
Ытръэч ӈэвъэнти ивнинэт: Гэԓгиӈыръыкэвԓин нэмэ тырагтыӈын!
Авынръотавма эквэтгъи.
Тыԓяма аʼачек нычемгъотваӄэн, нивӄин: Коԓё аʼмын ԓыгирэӄувъыттъын йытийгот рыннин?
Ынанкэн-ым тыԓечичевэ: Уʼриӈан кэйӈын ныквотытваӄэн - эмэмгивы-ым ынӄэн!
Ԓыгэн ынкэгйит вэтгынԓягъэ.
Нэмэ пыкэтчыӄэвма кэйӈын инэԓыпъэтгъи.
Ԓыгэн пэнинэмиԓ умӄэмиԓ рыннин, ынӄо рырагтаннэн.
Ярак-ым пыкирык, йъэԓгытомгыт ынкъам ытԓыгын ивнинэт: Вынэ рай ӄынтотык!
Рэтийгут рытъё тырэтын!
Ӄутти ԓыгэнэвыр кытгынтынтогъат.
Эвын-ым ярак айвачыӈ, кайӈыйӈын нытэԓгэтыԓьэтӄин.
Нэмэ ԓыгэн ытръэч ныԓявтытэвԓяӄэнат эмӈирэсӄивэ.
Ӄынвэр аманвэтгаваткэта нэмэ аʼачек рагтыгъэ.
Нэмэ ӈэвъэнэ намӈыԓёгъан: Ынӈатаԓ-ым игыт уйӈэ вагъэ?
Татԓыгнэнат: Нэмэ тырэтын.
Кыевкы нэмэ йъэԓгытомгыт ӄытгъэт.
Нэмэ пынԓёнэнат: Ынӈатаԓ-ым игыр этъым ытръэсӄэв ръэнут йытийгот рыннин?
Ынраӄ-ым,- нататԓынын,- йыԓгыӈэвмиргын йытийгот рыннин.
Аʼачек нэмэ эквэтгъи.
Игыр-ым ԓыгэн амгэвэгты ынпыначгыӄайгыпы тасӄэквъэ.
Пыкиргъи.
Панэна ынпыначгыӄай ныгатгаткоӄэн.
Орвыкэн пагтыԓгыԓӄыԓтэ нэнагатгаткоӄэнат.
Ынпыначгыӄая пынԓёнэн: О-ок, аʼм етти!
Вэчьым ӄэйӈун раӄэты нэнӈивыгыт?
Ӄун ии.
Ӄынвэр эʼтки тэвыпатыӈогъак гым гыныкы!
Энмэн вай миӈкэкин йыԓгыӈэвмиргын йытийгот рыннин гымыкытԓыгэ!
Ынпыначгыӄая ивнин: Ӈоонко эйгысӄык рымагты варкын энмэн кэԓьэнпыӈэвӄэй: этъопэԓ ынӄэн ыʼԓгыӈэвмиргу рэԓгыгнин.
Аʼачек эквэтгъи.
Ӄынвэрэвыр-ым яраӈы ԓьунин, ынӄэн ԓыгэн йъонэн айыԓгытагнык.
Пыкирык кэԓьэнпыӈэвӄэйык ярак, аʼачека ытръэч ынин эмԓьуԓӄыԓ тытԓык ръээʼкуткувнин: наӄам ԓыгэн вусӄымчыку чоттагнычыкон.
Восӄымчыкогты нываӈэйпыӄэн аʼачек: Эпэӄэй!
Эпэӄэй!
Ытԓён вай рээн тыгтыгыт!
Татԓыгнэн: Ев-ев!
Ынанъаёк тынторкын!
Ԓыгэн ынкы ӄъатчаркын!
Кэԓьэнпыӈэвӄэй, ӈытосӄэвыԓьын, ӈиԓгыӄэе почьайпы и’ԓгэннин.
Нэмэ ярагты авынъаратыԓьатэты рыкытгынтыԓьавнэн.
Кэԓьэнпыӈэвӄэй ӄынвэр ԓыгипэӈъивэтгъи.
Ванэван аʼачек нываԓёмгъан, вэнԓыги нэнанкытгынтавӄэн.
Ӄынвэр кэԓьэнпыӈэв анӈэнайпыгъэ: Ээт-ым оʼратԓывъёӄай авнаваԓёмка ваӈӈогъэ!
Ԓыгэн йъэԓгытомгырагты рытакаӈаннэн.
Ярак ԓыгэпкэрыӈоӄаатык кэԓьэнпыӈэвэ ӈиԓгын чывинин.
Йъэԓгытомгыт ивнинэт аʼачека: Ынӄэн-ым тургин рэтийгут рытъё тырэтын!
Кытԓыги ытԓыгэ ванэван йытийгот нынтынинэт, ытръэч эмэӄинэ йъэԓгытомга нытэмъюӈйивыӄин.
Ӄэԓюӄ-ым аʼачека ынӄэн чичевкы ԓыгэнэвыр ытԓыгын ынкъам ытԓя рырагтаннэнат, тытыԓ-ым наномавын.
Ынӄо кэԓьэнпыӈэвӄэй энанӈэватыԓьатыԓьэты йъэԓгытомгэты ӄытгъи.
Ԓыгэн ымыԓьо тытԓепы йиԓычерунинэт.
Гэӄэюԓтэтԓин кэԓьэнпыӈэвӄэй, тытԓынъомравыԓьэты ынраӄ ӄытгъи.
Тытԓынвантатык ныԓвавӄэн, нываӈэйпыӄэн: Аны ӄынвэнтэтгыткы тытыԓ!
Наӄам вай вусӄымчыку, ныкитэ.
Ӄынвэр ӄутынэ ӈэвысӄэтэ тытыԓ рывэнтэтысӄивнин, ытръэч вэвтываԓяӄай гэнрыԓин.
Ынӄо тытыԓ рывэнтынин ӈэвысӄэтэ.
Эчги кэԓьэнпыӈэвэ ԓевыт тытԓык ръыԓинин, ӈэвысӄэтэ вэвтываԓята ԓявтэпы гатгамнэн, ԓевтычвинин.
Ытръэч.
Ӄутти ӄԓявыԓтэ ӈирэргэри гэӈэвыԓпууръыткуԓинэт.
Ӄоԓ ӈэвысӄэт ныԓгитэӈычьэтӄин, наӄам ӄоԓ-ым ныԓгитэвиминӈыӄин.
Ԓыгитэвиминӈыԓьын ӈэвыскэт ӄынвэр кымъэтгъи: ԓыгэн вуԓӄытвик нотагты эквэтгъи.
Уйӈэ атыԓянвыка аӈӄачормык, ынкы пунӈиттэтгъи, ԓыгэн эвыр вакъогъэ аӈӄачормык.
Нычемгъотваӄэн: Аʼмын вай этаны ӄитувъитэ итык, трэтэвиминӈыгъэ!
Ӄынвэр ӄонайгыргыкэн ӈиԓгын тыгинрынин эмриԓгымӈэ.
Эвыр ныкэвычьэвӄин - тэԓет нинэтриԓӄин.
Амынан нывэтгавчетӄэн: Чамъам эвын триԓгыпгъэ, опопы ԓыгэн аӈӄак мэԓкыгъэк!
Ԓыгэмъагэԓытъоԓӄайыткынык нъэԓгъи, ԓыгэнэвыр мыргопэрэгъэ.
Мыргота ӄамэтвагъэ, ынӄоры-ым ынкы йыԓӄэтгъи.
Гэԓытъоԓыткынык.
Рэтыԓямгогъэ.
Яраӈы рэтыӈ ԓьунин, ԓыгэн эвыр рэсӄиквъи ярачыкогты, энмэн рачыкон ытръэчтэгын агтамкыԓьэн.
Ымыӈ ниԓыӈэӈэтӄин вакъок, ӄытԓыги ынӄэн мэмыԓрАмӄын.
Намӈыԓёгъан мэмыԓя: Мэӈӄокэнайгыт, ӈэвысӄэтигыт?
Татԓыгнэнат: Чекыяакэнайгым.
Миӈкыри ныԓейгыт?
Эченур ԓыгэн нынымгичийгым.
Вайыӈкы чымче ӄоԓ нымным варкын.
Ӈэвысӄэт эквэтгъи.
Ԓыгэн пэтԓе ӄоԓ яраӈы ԓьунин.
Гынмыԓкинэк мачыгтамыӈ ваԓьын.
Ӄытԓыги ынкы унъэԓти нынымытваӄэнат.
Унъэԓе намӈыԓёгъан: Миӈкэкинэйгыт, тэӈвытку мытԓьугыт?
Эʼтки аʼмын чекыяакэнайгым.
Ынӄо пынԓёнэнат: Миӈкы ӈот ԓымӈэ гэнымԓин?
Аʼм вайыӈкы чымчеӄэй варкын ӄоԓ нымным.
Эквэтгъи.
Ԓыгэнэвыр пэтԓеӄэй нымным ԓьунин ынкъам ӈэнри ӄытгъи.
Ӄытԓыги ынкы нынымытваӄэнат рыркат.
Гынмыԓкинэрык гытамыӈ ваԓьын рачыкон.
Энмэн рэтыӈ ынкы йыԓӄэтгъи.
Ынӄо кыевкы - еп-ым рэтыӈ - гэнутэӄитпэвԓин.
Намӈыԓёгъан рырката: Миӈкэкинэйгыт?
Чекыяакэнайгым.
Эʼквыргъам итык тынутэԓкыԓык.
- ынӄо пынԓёнэнат рыркат, - Уйӈэ ӈутку ԓым этъым энымкэ?
Ӄэйвэ чымче ӄоԓ варкын нымным.
Нэмэ эквэтгъи.
Ԓьунин нымэйыӈӄин ярайӈын.
Ӈэнри ӄытгъи.
Эвын-ым ынкы нынымытваӄэнат ръэвыт.
Ыргин рачыкон ытръэчтэгын ныгтамӄэн.
Ръэвыт пынԓёнэнат: Этъым уйӈэ ԓым ӈотэнӄач энымкэ?
Уйӈэ ԓымӈэ!
Ытръэч вай ӄоԓ йъиԓгын ининик, ӄутти мууԓьыт рагаԓяныт.
Эмчимгъутэ нивӄин ӈэвысӄэт: Опопы мачынан ӈутку мытваркын.
Вэԓер вай ныгтамӄэнат.
Эпԓеэн чама уʼрэмиӈкыри рагаԓяныт мууԓьыт.
Ынӈин чимгъупԓыткук ръэвыт ивнинэт: Вэтыӄун эвыр мууԓьыт рагаԓяӈӈоӈыт,- ӄиниквытык, юрэӄ гэмо трэԓгыӈынэт.
Ръэвэ нататԓыӈын: Ытръэч-ым рэйивиӄэты мооԓьэты.
А’м вынэ мачынан!
Нэмэ ръэвэ нивын: Итык-ым ӄырым ыʼнынтымӈэквыт, ыргынан кывнотакэн ымыԓьо ԓыги ныԓгыӄин.
Гэмо ԓыгиин ӈэвысӄэтэ, ԓыгэн вай маԓергатӄайык ръэвэ нивын: Ытԓён вай мууԓьыт гаԓяркыт!
Эӄыԓпэ ӄытуквэчурмэтчыӄикви!
Ынӄо ӄъатчаркын!
Ынанъаё нэрэԓьугыт!
Ӈэвысӄэт токвагты эквэтгъи.
Ынкы нывакъотваӄэн.
Авынвакъотвама, выргыргын ваԓёмнэн.
Чемгъотваӈӈогъэ.
Этыӄун эвнэтԓепыткукэ?
Ԓымӈэвыт мытԓепыткуркын?
Аʼмын этъоныкит ԓыԓепыткук, уйӈэ тратвагъа, ԓыгэн мъэмпытваркын.
Выргыргэ рыпэт виԓют нъэйӈэӄинэт!
Коԓё чама ӄуԓиӄуԓ выргыргык рээн!
Нэмэ нычемгъотваӄэн.
Коԓё аʼмын нарапэԓягым мууԓьэ!
Эʼквыргъам мэчынкы вэнԓыги трайъонынат.
Ӄынвэр ымы вакъоян вэвватыӈогъэ - эԓёԓьатыӈогъэ!
Энмэч эвын ымы выентоԓьыт ваԓёмыӈӈонэнат!
Вачаӄ-ым ванэван нытԓепыткун!
Ӄынвэр ивыԓьыт ваԓёмнэнат: Ӄыгитэ вай ӈотӄэн ръэнут?
Ӈэвысӄэт-ым кычьымэквъи, ыныкит ынӄэн ивыԓьыт ваԓёмнэнат.
Мууԓьэ катамтыԓянво нэԓгын.
Энмэч-ым ӄооԓга нэнйиткугъэн.
Намӈыԓёгъан: Ръэнутэйгыт, ӄэйвэ оʼравэтԓьайгыт?
Иаʼм нъэмпытвайгыт?
Очнэнат: Вынэ вай гым.
Каарачыкойпы ынпыӈэвӄэй пынԓёгъэ: Ытԓён ръэнут ԓьуткы?
Нататԓынын: Вынэ вай этаны таӈвъарэн!
Ынпыӈэвӄэе ивнинэт: Вынэ ӄийӈэгыткы - нынутэԓкыԓчыӄувын!
Нэйӈэгъэн каарачыко омъянвык, ынпыӈэвӄэйык рээн.
Ӈэвысӄэтэ рэвивыԓьыт гэмо ԓыгиинэт.
Наӄам ымыӈ кааран ярак тытԓык гэнъыԓиԓин, ынӄорыӈ-ым ёрочыкогты рыԓыйгот нэнтыгъэн.
Чеӈэт-ым нанъотавын ԓыԓепыткуԓьын.
Нэԓгитэгнинъэйвыгъэн.
Яраԓьыт энмэн чымчеӄэй варкыт.
Ынӄоры-ым нивын: Аʼтав ӄыԓеркын.
Ӈэвысӄэт ӈытогъэ.
Вытку ӈаргын ԓыԓепыткугъи - эвын тэӈуйӈэ аярака.
Пэнинэк гэԓытъоԓыткынык нытваӄэн.
Эʼквыргъам гэԓгэӈэӈытвиԓин.
Ытръэч.
Тэԓенъеп ганымытваԓенат ытԓыгын ынкъам ӈээкык.
Ытԓыгэ ӈээкык ӄонпыӈ нэнанъотавӄэн ӄыԓикэтык.
Наӄам нымнымкин аʼачека ыʼԓгу ныԓгыӄин.
Рыпэт-ым ытԓыгын ванэван миӈкыри ныԓӄытын - ӈээкык гынрыру эмыԓгык.
Нымнымыт выԓгыӄаанматыӈогъат.
Ӈээккэтэ ивнин ытԓыгын: Эʼптэ ӄаанматыԓьэты ӄыԓӄытги!
Ынкъам юрэӄ нэԓгэ нъыӄэвигъэн.
Эченур-ым тэӈынӈэ нымнымык арынгыпчетка!
Ытԓыгын ваԓёмгъэ.
Эквэтгъи ӄаанматыԓьэты.
Эвын пыкиргъи ныӄаанматӄэнат.
Каанматыпԓыткок, ынанъыттъыёԓ яатраԓьыт увипԓыткугъэт.
Ымыԓьо нъэйӈэвынэт ӄамэтванво.
Таӈымыԓьо ӄамэтвасӄэквъат.
Ӈээккин ытԓыгын энмэч-ым гарынгыпатԓен.
Ынӄо ԓыгэн эвыр нэмэ эʼйӈэвыткугъэт ӄамэтванво - ынраӄ ымыԓьо ӈэнри ӄытгъэт.
Ынкы пытӄыԓымӈэ ӈээккин ытԓыгын ԓыгэрынгыпатыԓьатгъэ.
Энмэч эвын вак ԓывавыӈогъэ - ныгтакавкэтӄэн рынгыпа!
Наӄам ԓыги нинэԓгыӄин ӈээккин ръотавыткогыргын рынгыпчетык.
Ӄынвэр ивнинэт авынраԓьыт: Китаӄун пԓекыт гымнинэт ӄинэйыԓгытык - тырагтыркын.
Авынръотавтагнык вэнԓыги пԓягтыгъэ ынкъам эквэтгъи.
Ярак пыкирык, ӈээкык аʼйӈаԓьатыӈонэн: Ынӈатаԓ-ым рэӄъум гынан гэнанъотавэгыт нымнымык рынгыпчетыԓьэгым?
Нэкэмӄун эмрэнъегтэԓенӈэ!
Чит гичивэтыԓьигым инэтэӈынпэԓӄынтэквъи!
Ӈээккэтэ татԓыгнэн: Ынӄэн ытԓён ӄытԓыги гыт ныԓгинывысӄигыт?
Гым ынӈин нытавэмэнӈыяайгым ӄԓявыԓеты тэгъеӈкы, кэтэм гыныгмиԓ рынгыпакавкэткэнамэԓ!
Ытԓыгэ ытръэч ивнин: Оок!
Опопы ӄъаԓекатычгатгэ!
Ытръэч.
Тэԓенъеп ӈирэӄ аʼачекыт ыннэнӈэвысӄэтык ныӈэвынъюӄинэт.
Наӄам матаԓьыԓӄыԓя ымыԓьо ейвэчу нинэԓгыӄинэт.
Наӄам тэӈыннэн ӈээкык нынъётваӄэн.
Матаԓьыԓкыԓен нымкыӄин ӈэԓвыԓ.
Ӄынвэр ивнинэт ӈэвынъюԓьыт: Опопы ӈэԓвыԓ ӄычвигыткы ынкъам амъянра вайыӈӄэнат ԓывэгыргыт ӄыяагыткы!
Ԓыгэн ынӈэ эгытъэткэ ӄытваркынэтык!
Ӄыӄаанматыркынэтык!
Эченур-ым ԓыгэн тэӈэтъымынԓывэткыԓьигым.
Ԓыгэн ынӈин энԓывэткэ ыʼттъымыт эмтэтванвык ӄыпэчаткоркынэткы!
Ваԓёмгъат аʼачекыт.
Ӈэԓвыԓ гынунэтэ нэчвигъэн ынӄо амъянра имтиԓӄытгъэт.
Апԓёратвака матаԓьын эквэтгъи - тэнгиеӈысӄивнинэт: ипэ эʼми аʼачек пэрэёԓӄыԓ.
Гамгэмтэтванвыеквэ ытԓён нытаӄэн.
Нинэԓьуӄинэт ыннанъаачекэн эмтэтванвык гэԓгитэӈрымӈуԓинэт ыʼттъымыт.
Эвын-ым ынӄэн аʼачек ԓьунин ԓыгэӄопӄыкааԓьын, наӄам гэԓгитэӈтъымрымӈуԓъэтԓин!
Ынраӄ, ӄоԓ тыԓянво ԓыӈысӄивнин: нэмэ эмтэтванвыеквэ нытаӄэн.
Эмтэтванвык ыʼттъымыт нинэԓьуӄинэт - гапэчаткоԓенат.
Ӈэԓвыԓ гэԓгинэчьэвԓин.
Эпԓытъымрымӈукыԓьин, ӄааначьавыԓьын аʼачек нэпиригъэн, миӈкыри-ым энмэн ныгагԓыӄэн - амъатав эпԓытъымрымӈукыԓьин чама ынан ӈэԓвыԓ гэԓгинэчьэвԓин.
Ӄымэԓынан ытԓён ӈавтыӈгъэ.
Ытръэч.
Ёаʼнма пэнин ытԓён ԓейвыԓьын.
Ӄоԓ итгъи ӄаайпы нырагтытыԓякэн, эвын гэвуԓӄытвиԓин, наӄам нэмэ ныёаʼтӄэн.
Ампыԓмыёаʼта, ӄынвэр нывиԓгъи.
Ытръэч чаата эԓгытараӈгъэ.
Ӄыепынмын ынкъам эчгыткын тыԓеннинэт ымэты.
Ынко йыԓӄэтгъи.
Гынунныкитэ ԓюур ӄуԓиӄуԓ ваԓёмнэн.
Эвын ынӄэн ӄуԓиӄуԓ ӄытԓыги кэԓьин: Эʼми тытыԓ?
Эʼми тытыԓ?
Татԓыгнэн: Аʼм авнатытԓярэрка ӄытваркын!
Энмэч ӄыгаргывъэчгатгэ!
Игынэмэ гымыгтумгык нэнанвэчвавыткойгыт!
Ӄэгԓынангэт-ым кэԓы гэргывъигъи.
Ытръэч.
ЫТԒЫГЫН, ТЭГИНӇЭТЫԒЬЫН ӇЭЭККЭК Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Тэԓенъеп ганымытваԓенат мынгыткэн ӈирэӄ пароԓ ройыръыт.
Мынгыткэн йичьэмрэт, ыннэн чакыгэт ынкъам ытԓыгын.
Наӄам-ым ыргин ытԓя тэԓенъеп гэвъиԓин.
Ытри-ым аӈӄачормык нытваӄэнат.
Ӄонпыӈ нъытвыԓьэтӄинэт, ныпэчгарэрӄэнат.
Ытръэч амынан чакыгэт ярак ныпэԓятӄэн.
Ыргин ԓыгъытвъэт - рэпаԓгэн, таӈамтэвыԓъата нитӄинэт, ынкъам этъопэԓ тыԓенэӈэтэ.
Ӄоԓ итгъи ы’твыԓьатынвык ԓыгэмайӈаӈӄагтийгыръочгатгъэ.
Ы’твыԓьыт чекгынонэты ганԓыпԓятԓенат.
Коԓё нымэйӈычимгъуӄинэт, йъарат-ым ытԓыгын, рыпэт уԓвыкэ нытваӄэн ԓынвыӈӄач.
Нэмыӄэй-ым яраԓьын рыпэт аромка нытваӄэн ейвэчекэвкитэ.
Ӄынвэр ытԓыгын эмчимгъутэ гарамаԓытванӈыԓен.
Эʼквырга-ым имымиӈкыри рамаԓытванӈык гэтэвмэтэвԓин.
Ӄэйвэ имыръэнут яракэн энатвато нинэԓгыӄин аӈӄагты.
Ӄэйвэ эмринъэтэнӈэ ӄаат, ыʼттъыӄэгти нэнатвыӄэнат - ԓыгэн мэԓпэнин - ванэван нымэԓетын.
Эмуйӈэ вата маԓытватык, ӄынвэр ынин ӈээкык аӈӄагты энатвато ԓыгиин.
Наӄамԓым ԓыгичикӄивримэԓетгъи.
Аӈӄы ӄынур мытӄыттъыё нъэԓгъи.
Рытыԓянаӈаԓгавкы чама тэвыԓьата амноӈэты гэԓеԓинэт.
Вэԓер ӈан ыʼтвъэт гэԓгивыръунтэтԓин эмитӄыевэ.
Тыԓек наяанат ӈыроӄ ыʼԓёӈэттэ эвыр ныкиритти.
Катамырык раӈӄач ӈыпэгъэт.
Ԓыгэнэвыр ыʼтвъэт нэйпэгъэн, ӄэйвэ рыпэт ныткоочгыткоӄэнат гыткатъымӄопӄа.
Чакыгэт аӈӄачормэты гакытгынтакватԓен ӈыпаԓьэты.
Ынанынпычьа йичьэмиттумгэ ивнин: Эʼтки мытгытъэтыркын, опопы эӄыԓпэ ӄувисӄикви!
Чакыгэт эӄыԓпэ ярагты кытгынтатгъэ, гагчывэнпыгъэ - пэтԓеӄэй эръэт ититгъэт.
Ы’твыԓьыт, ыʼтвыномавыпԓыткок, рагтыгъат.
Пыкиринэӈу ӄамэтвагъат, ымыӈ еп апчегтывака.
Камэтвама-ым ытԓыгэ ӈээкык ивнин: Этъоӄааӄын-ым вай мытраӈӄатаароӈгъа.
Энмэч-ым опопы игыр ӄымгогэ рэԓӄыпатык ынкъам чама ӄывытрэԓӄатгэ.
Ӈээкык гагчыръогъэ: янор вытрэԓӄатгъэ, ынӄо яачыӈ рэԓӄыпатгъэ.
Йичьэмиттумгыт, эмичичивэ, пэтԓеӄэй ӄэмипԓыткунэӈу рэԓку гэйыԓӄэтԓинэт.
Ӈээккэтэ ытԓыгын пынԓёнэн: Наӄам-ым гыт эʼквырга эйыԓӄыкэ варкын?
Ытԓыгэ татԓыгнэн: Опопы мыныпԓыткумык ынӈин ӈирэмури, аӈӄатаароӈкы - эʼптэ ынкъам йыԓӄыԓьигым.
Энмэч-ым мытив чеӈэт аӈӄатаароӈыԓьыморэ ӄывыԓгыӄаӈокэргыпгэ, чама ӄытэӈкыттэԓетги.
Ӈээкык ваԓёмгъэ.
Выԓгыӄаӈокэргыпгъэ ынкъам кыттэԓетгъи.
Ытԓыгэ нэмэ ивнин: Ынӈин амморгынан мынаӈӄатаарогмык.
Гынан риԓӄыт ӄынрыгынэт, гымнан ынан ыʼттъыӄэй трэнрывинрыӈын.
Эквэтгъэт аӈӄачормэты.
Янот ыʼттъыӄэй нанмыгъан.
Ытԓыгэ ивнин ӈээкык: Гыт мыраӈӄач ӄытвагэ инэнинтыткук, ынанкэн ӈавэтынвэгыт, эченур ӄыӄончечгыргынтогэ ӈачгыӈӄач ынкъам ӈачга ӄончечгырга ӄинэнинтыткуркын.
Кэтэм туринэнинтэтыԓьын тынпынэн ваԓята ԓеӈԓеӈгыпы - ԓыгэн эвыр тымнэн ӈээкык.
Ынкавай-ым ыʼттъыӄэй ачгыта рапаӄатԓытковнэн оʼраӈӄаӈӄачагты.
Рагтакватгъэ, кымиӈык ӄача йыԓӄэтгъи.
Коԓё ӄоймарочыӈкы нэмыӄэй ӄутти нымнымыт аӈӄачормык нытваӄэнат, чавчыват.
Ынӈиннымкин янръаԓявыԓ нэӈэӈытвичычеӄин, еп аʼачек.
Ԓыӈыр итык ынӄэн пэнин эʼӄу ԓынъё.
Пэнин ытԓён аӈӄачормэпы мыргогэчеткоԓьын.
Ӄынвэр пэпэӄыԓгыянракаԓьата нивын: Коԓё аʼтаквынан гыт эӈэвкэ варкын!
Ӈоонко ӄоймарочыӈкы ӄоԓ ӈэвысӄэт йыԓӄэтыркын, вэԓерӈан выԓгыӄаӈокэтԓьан чама уʼмкыттэԓԓьэн.
Энмэч эӄыԓпэ ӄыйъогын!
Митъэԓыги гатынвыԓен - ԓыгэн атынвэты ваԓы ӄынъыԓигын, ыʼттъыӄаанматкэнамэԓ ӄыворвыӄатвыгын.
Таӈамкытгынта ӄоймакаврагъэ аʼачек, ԓыгипэтԓе гитԓин.
Эвын ынӄэн аӈӄачормык ԓьунин ӈэвысӄэт: ыʼттъык ачгыта ӄончечгырга напаӄатԓытваӄэн.
Ԓыгэнэвыр ваԓы ръыԓинин атынвэты.
Авынворвыӄатвыма ӈэвысӄэт ԓевтэвивэтгъи ынкъам тэнӈэквъи.
Ытръэч ӈэвысӄэтэ вэтгаво ԓыгиин: Вынэ вай эʼми гымнин ытԓыгын?
Аԓымы аӈӄатаароӈыԓьыморэ, гэмо тыԓгыгъэн, миӈкыри эквэтгъи?
Аʼачека татԓыгнэн: Маԓынан гыт аӈӄатаароӈэчго ганмэгыт, гымнан ынӄэн игыр рэювэ тынтыгыт!
Энмэч эӄыԓпэ морыкы мыныԓӄынмык, ӄынвэр гынин яраԓьыт рэгъевӈыт.
Ԓёнтатԓыӈа рыннин ӈэвысӄэтэ.
Эквэтгъэт.
Тыԓяма аʼачека нинивӄин: Опопыӈ гымнан гыт мыԓгыгыт.
Амкоргава рыегтэԓетык ӈэвысӄэт вэтгыры вагъэ.
Ярак пыкиргъэт - эвын турӈэвыԓьын аʼачек.
Выԓгыӄаанматыӈогъат ынӄэнат чавчыват.
Ӈэвысӄэтэ ивнинэт: Эʼптэ гымнинэт яраԓьыт ӄъэйӈэквыткы.
Эченут вэтыӄун эʼптэ гымнин ытԓыгын ныетын!
Рымӈыԓявысӄэвнэнат инэнэювыԓьэ аʼачека.
Пыкирыԓьын нивын: Етти!
Ии.
Вэԓерӈан ӈавэтын мургин ӄэйӈун миӈкыри чейвыткугъи ынкъам аӄамэтвака!
Итык-ым йичьэмиттумгэ нывинвыгитгыӄин чакыгэт еп айвэ, ытръэч-ым авъеткынка нытваӄэнат.
Аʼачека ивнинэт: Ԓыгэн-ым вай мури мытвыԓгыӄаанматыркын, ивийгут нэнтытык!
Ымыԓьо яаԓятгъат.
Пыкиргъэт, эвын ӈэԓвыԓ ганрыԓгаԓятԓен.
Ӄынвэрэвыр ӈэвысӄэтԓыку ытԓыгэ ӈээкык тымъё ԓьунин ынкавач-ым мэԓьыръэԓьукэ нинэнтыӄин, чама гэгэргычьусӄычевԓин.
Чакэтта-ым ынанынпычьын йичьэмиттумгын ивнин: Гым вай ӄытԓыги ытԓыгэ гэнанмыԓен!
Аӈӄатаароӈэчго гинэԓгыԓин!
Ӄэтэв ӈан торыкы пынԓятыԓьа гинэнэювԓин!
Ивкэ эʼптэ ытԓыгын миӈкыри мынтыркын!
Ынээԓьэ ивнин: Эчги рэмкын раймакыгнатватгъа чама рагыткарымӈопԓыткоӈыт ынпыначгыт - ԓыгэнэвыр рымӈопԓыткоо гынан чинит ӄыӄымԓятаԓяркынат ынкъам ӄынӄымԓёвыркынат.
Эченур ытԓыгэты йыԓьёԓӄыԓтэ ӄымыԓтэ ԓыгирвытэтивэтытъуԓе ӄэнатыёгынат ынкъам ӄыйыԓгынэт.
Ӄэгԓынангэт ынӈин рыннин.
Пиԓгэюпгъи ытԓыгын, апԓёратвака въигъи.
Ымыԓьо йичьэмиттумгыт ынӈэннымгыпы ӈавтыӈгъат.
Ытръэч.
Тэԓенъеп ганымытваԓенат ыннанраԓьыт ытръэч ӈэвъэн ынкъам уʼвэӄуч.
Ытри аӈӄачормык нытваӄэнат.
Уʼвэкуч-ым ныԓгиныгынникуӄин.
Амӄынэргатык маԓьатав мэмыԓ нэнанмыткоӄэн.
Ӄынвэр ӈэвъэн гэԓгиӄытчирэԓин амӄынэргатык инэвэнӈэтыԓьэтык.
Еп ӄутти энвэнӈыпԓыткукэ - эвын чымӄык нинэрэтӄинэт.
Ԓыгэн кытвыԓ ярак нинэныпкирэтӄинэт мэмыԓтэ - нэмэ нэквэтӄин мэмыԓӈыттынвэты.
Ӈэвъэн, эмӄытчирэтэ мэмыԓенаванӈатык, ӄынвэр чемгъотваӈӈогъэ.
Нивӄин: Коԓё аʼм ӄэгԓыӄун миӈкыри мынтыгъэн уʼвэкуч?
Вэчьым аны ынанэтъопэԓ тъынытԓяпыԓмавын - тэӈэгынрыркэ нъынъэԓгъэн?
Ӄоԓ мэмыԓ, энвэнӈыкыԓьин, ԓыгэӄыԓпэ ԓыԓянтонэн ынкъам гынонрок айкоԓяк эвычаӈ ԓыԓет уԓювнинэт.
У’вэӄуч пыкиргъи, нэмэ гамэмыԓёԓьатԓен, еп нымкыӄин ярак анванӈыкэмэмыԓ нытваӄэн: ӄытԓыги-ым тэӈытръэч мэмыԓётагын яанэн.
Эргатык тэӈвытку ԓюнчейвыткутэ итгъи.
Ӈэвъэн ивнин: Ынраӄ иаʼм ӈот ԓыԓет гымнинэт экэвкииркыт?
Энмэч эвын аʼӄачайвытко тытваркын.
Эривэн-ым ӈэвъэнэ ивнин: Ӄэйвъэм пэнин гынникгиԓиԓьигыт, виин ӄыпанъэвӈыточьатыркын.
Ӈирэче кивык, уʼвэӄучитэ ивнин ӈэвъэн: Ынраӄ энмэч тытԓяпыԓмавык!
Ымыӈ вай гыт ытръэч ԓыгэпыԓмийӈачыко ӄынур ԓыгикиткит тыԓьуркынигыт!
Ӈэвъэн-ым нывэнвыкоргавӄэн.
Эмчимгъутэ нивӄин.
Рэӄуԓымӈэ тынытԓяпыԓмаватын.
Ӄымэԓ вай тымэмыԓенаванӈатыпԓыткогъак.
Энмэч уʼвэӄуч антока нъэԓгъи, миӈкыри-ым тэӈэгынрыркэ гэнъэԓԓин.
Ӄоԓ йъиԓгын тэԓпык, ынраӄ-ым тэӈуйӈэ этэкичгыкэ гэнъэԓԓинэт.
Ӈэвъэн-ым ӄонпыӈ ытръэч ныпипиӄыԓгыгиԓикин.
Итык-ым ԓыгэн нагновӄэн пипиӄыԓгэ.
Нувиӄин ӈэвъэн тэӈэмпипиӄыԓгытъуԓе, амынӄэната нытэйӈэтӄинэт.
Ӈэвъэн-ым тэӈэйгуԓеткыԓьин миԓгэрыткук.
Ӄоԓ итгъи ӈэвъэн нытԓепыткуӄин тытԓыкагыргэпы.
Ԓюур ԓьунин ӄааԓвыԓё.
Уʼвэӄуч ивнин: Наӄамԓым вайыӈӄэн ыԓвэӄэй чымчайпы ԓейвыркын!
Ԓыгэкоргаквъэ уʼвэӄуч.
Ӈэвъэн ивнин: Кита аʼтав тытԓыкагыргэты ӄинэнрывинрыги ынкъам ынкэгйит миԓгэр ӄынуԓвыгын - мыԓӄэгнэвын.
Рырывинрынин тытԓыкагыргэты.
Ӈэвъэнэ миԓгэр руԓвэ рыннин ӄааԓвагъет.
Уʼвэӄучитэ ӄэгнэвнин - Ынраӄ-ым тэӈынпыткэвнин.
Уʼвэӄучитэ ивнин: Ыʼмто, ӄэԓюӄ-ым ԓюӈынпыткэвэ тынтыгъэн?
Ӈэвъэнэ татԓыгнэн: Вынэ ӈан ытръэч гыткак рыпыткэвын.
Энмэч ԓыгиръиԓеквэтгъи.
Нымэйӈыӄыԓгиԓюӄин уʼвэӄуч!
Эмӄэюԓтэ ӄун пипиӄыԓгук!
Ӈэвъэнэ ивнин: Вынэ аʼтав ԓымӈэ мыпипиӄыԓгыгиԓигъэк.
Ӄэԓюӄ-ым мынрэӄумык!
Эквэтгъи.
Ӄытԓыги инэвэнӈэтысӄиквъи.
Чама винвэ кукэӈынрэтгъи.
Ԓыгэӄыԓпэ рывэнӈынин аймак, ынӄо увигъи.
Увипԓыткук, ынкы нутэк гаԓгэӄамэтваԓьатԓен.
Ӄэмипԓыткук, чымӄык тэкичгын ынкы уԓювнин.
Вытку ынӄо пэпэӄыԓгыӈыттыӈӈогъэ.
Ярак пыкирык, ӈэвъэнэ уʼвэӄуч ивнин: Вынэ аʼтав мыпэпэӄыԓгыпатык нэмэ.
Уʼвэӄучитэ пынԓёнэн: Оʼтчой эӄэԓьован гараӄоратвайгыт?
Ӈэвъэнэ татԓыгнэн: Янот-ым инэԓьук амыԓвавкы.
Пэпэӄыԓгыпатгъэ ӈэвъэн.
Увипԓыткук, ӄамэтваӈӈогъат.
Уʼвэӄуч амынан ныӄамэтваӄэн, ӈэвъэн ыʼръэ нырэԓюуӄэтӄин.
Ӄэмипԓыткук, йыԓӄатыӈӈогъат.
Уʼвэӄучитэ пынԓёнэн: Ӈаӄамԓым гыт мэӈӄо маԓчачаткэԓьэгыт?
Ӈэвъэн: Мэвын ынӄэн мэӈӄо мычачаткэгъак!
Кынмаԓ эмпипиӄыԓгэ мытӄамэтваркын!
Гыт ынӄэн чинит чачаткэркын рэԓку амарычгытваԓьатык!
Ӄэԓюӄ уʼвэӄуч рэӄын нивын - авъеткынка вагъэ.
Ӈэвъэнэ ыԓваӄаанмыё тэӈэмвинвэ кунин.
Вытку ынкы нэмэ ӈэвъэн нэмыӄэй пэпэӄыԓгаръоӈӈогъэ.
Нэмэ Ӄоԓ ԓьунин ярак ӄача нытваӄэн ыԓваӄор.
Уʼвэӄуч ивнин: Наӄамԓым нэмэ вайыӈӄэн ярак ӄача варкын ыԓвэӄэй!
Уʼвэӄучитэ ивнин: Аʼтав нэмэ ынкэгйит миԓгэр ӄынуԓвыгын, ԓымӈэ мыԓӄэгнэвын.
Ӈэвъэнэ ынкэгйит ырыт руԓвынин, ынӄо ӄэгнэвнин.
Ԓюур нэмэ рыпыткэвнин.
Ԓыгэнэвыр пынԓёнэн: Ӄэйӈун-ым уйӈэ тытвагъак?
Ии!
Ытръэч этъым гыткак тасӄэвын, амъатав ԓюӈимпэтвитэ иʼрэмъетыԓьэтгъи!
Ыʼръэ ныӄыԓгиԓюӄин ӈэвъэн.
Пытӄыԓымӈэ ныгтыӄыԓгэԓёӄэн уʼвэӄуч, рыпэт ытръэч нэвԓывъентоӄэн.
Тэпэнинэӈэ ӈэвъэнэ ивнин: Вынэ ԓымӈэ мыпипиӄыԓгыӈыттысӄивык, ӄамэтваԓьыморэ.
Уʼвэкучитэ ивнин: Эченур ԓыгипэтԓе ӄыетыркын!
Эмӈочгыргэгыт!
Ӈэвъэнэ татԓыгнэн: Игыр ынан пэтԓе тыритгъэ.
Ытръэч-ым ӄымэԓ тъэръэв тыратвагъа.
Уʼвэкуч иквъи: Опопы энмэч ӄыԓеркын ынкъам етыԓьигыт.
Ӈэвъэн эквэтгъи.
Пыкирык аймакык, ԓыгэӄыԓпэ рычекоӈӈонэн тымъё уʼвэӄучин.
Нэмэ ԓыгэнэвыр увинпыгъи.
Уʼвэӄуч-ым рэԓкучыку оʼравэты напаӄатԓытваӄэн.
Нычемгъотваӄэн.
Чемгъотвама нивӄин.
Ӄэгԓыӄун миӈкыри мытԓевэнтыгъэк!
Ԓюур вай гаԓгаӄай ынык ӄача чотгэӈкы риԓвыргыргэтгъи.
Ынӈатаԓ гэчеӈыттэтԓин о’равэтԓьан, оʼравытваԓьын.
Гаԓгаӄая пынԓёнэн: Коԓё аʼмыӈ гыт мэԓпэнин рэԓкучыку пэркыԓытваԓьэгыт?
Татԓыгнэн: Миӈкыри ӄун эʼтки коԓё ынраӄ ԓыԓетъыԓе, ымыӈӄун тэӈэгынрыркэ гэнъэԓигым!
Ытръэч ипэ тыгытъэтыркын эмпипиӄыԓгытъуԓе ӄамэтвэк.
Гаԓгакая ивнин: Гыт коԓё гымнан ейвэчу тыԓгыркынигыт!
Опопы мынымӈыԓяквыт.
Гыт-ым ынӄэн гыныкӈэвъэнэ ганытԓяпыԓмаватэгыт!
Энмэн-ым ынӄэн эмӄытчирэтэ мэмыԓенанванӈатык!
Ынӄэн ӄутти мэмыԓен ԓыԓет гагтоԓенат ынкъам гынонрок айкоԓяк эвычаӈ оԓёвытваркыт!
Ынӄэната гыт гатԓяпыԓмавэгыт!
Наӄамԓым-ым гынин ӈэвъэн пэнин нутэк увиԓьын ынкъам ынкы ныӄамэтваӄэн!
Вытку эʼнӄэвкы нырагтыӄэн!
Итык ԓыгэн гынан ӄагнавъёттэ нинэнпыткэвигыт ыԓваӄаат, ытръэч ванэван ӈэвъэнэ нытвынэнат!
Нэмэ ӈаан игыр ӈаанӄэн увиркын - ӈыԓынторкын!
Коԓё гакоргавԓен ӄԓявыԓ!
Гаԓгаӄая ԓыԓяйпы риԓюткуйвынин - ԓюур аны ԓыԓепгъи!
Эвын-ым ԓыгэн ӄэргыръогъэ!
Йъэԓыгивэн тытԓепы винвыгитэсӄивнин ӈэвъэн.
Эвын-ым ынӄэн ӄэгԓынангэт нынԓынтоӄэн!
Ӄԓявыԓ иквъи: Чеӈэт-ым пэнинэмиԓ мытԓяпыԓмаварычгытваркын!
Гаԓгаӄай ӈытогъэ ынкъам риӈэгъи.
Ԓыгэн-ым уʼвэӄуч нъатчаӄэн ӈавъанэты пэнинэмиԓ рэԓкучыку.
Ӈэвъэнэ-ым, ӄэмипԓыткук, нэмэ аймак уԓювнин.
Ынӄо вытку пипиӄыԓгыгиԓигъи.
Ынӄо рагтыгъэ.
Ԓыгэн-ым уʼвэӄуч мэԓпэнин: рэԓку оʼравэты нарычгытваӄэн.
Ӈэвъэн пынԓенэн: Итык-ым мэчпипиӄыԓгыԓьугъи?
Ии.
Эʼквыргъам амӄынъычокэнак тъарыӈ гатвайгым.
Ынан игыр мачамгынан ӄынугынэт, чама вай гым рымавта тынанӄыпыгтыгъак!
Амӄынъычокэнак ӈэвъэн нывэймэнэтӄин, миӈкыри-ым туттэӈъэнӄэвыпԓыткуԓьын.
Нэмэ увинпыгъи пипиӄыԓгытъуԓе.
Увипԓыткук, ӄэминэймэвнин уʼвэӄуч.
Ивнин: Таам мынӄамэтвамык!
Пэнин ԓыгэн высӄытваԓьэгыт!
Ԓыгэн амгымнан ӄонпыӈ тыпичеӈъэԓетыркын!
Уʼвэӄуч пэпэӄыԓгаръоӈногъэ.
Ӈэвъэн ивнин: Наӄам ыԓён эʼптэ гыт ӄыӄамэтваркын!
Ӈэвъэн иквъи: Мэвын аӄамэтвака митык!
Мэӈӄо инэԓьуркын?
Ӄынвэр эвыр у’вэӄучитэ ивнин: Гыт ԓыгэн: амгынан ыԓваӄаатъоԓёԓьатыркын!
Гым гынан гэнанԓыԓяпыԓмаватэгыт!
Мэмыԓԓыԓята ынӄэн!
Айкоԓяк эвычаӈ гынонрок оԓёвытваԓьыт ԓыԓет уʼвэӄучитэ йытонэнат.
Ӈэвъэнин ԓьуԓӄыԓ ӄынур мутԓымуԓ гэнъэтԓин эмгэргэ!
Ытръэч.
Аръаԓя ԓыгитэԓенъеп гатваԓен амноӈынпыначгыӄай коԓё ныԓгиныгыттэпӄин.
Ынан ымыӈ нинэчичевӄин ыʼттъыёԓягты нымытвагыргын яатԓьаваратэн.
Ытԓён ӄонпыӈ нычемгъотваӄэн—эмрэвинрэнӈэ яатԓьаварат.
Ӄоԓ-ым итгъи рэтыԓягъэ, рэтыӈ ымыӈ нивӄин: Мэчынкы вай яатԓьаӄагтэ эмнуӈыԓьыӄэгти вааммэмԓычыкойпы гаймаӈэн нъыӄамэтваркынат.
Рэтыӈ оттыԓгын рынӈэвынэн.
Пэтԓен иръыкин эԓервирэ тэнйыръэннин, ынӄо ваамэты ӄытгъи.
Вээмык раԓянтаннэнат эԓервирти - ԓыгэн-ым ынну нъэԓгъэт.
Кыевык-ым ынпыначгыӄай рэтыркыԓягъэ.
Оттыԓгын ваԓята рынӈэвынэн рэтыкэнамэԓ.
Пэтԓен йыръэннин эԓервирэ, ынӄо ваамэты ӄытгъи.
Раԓянтаннэн ваамэты эԓервирымкын, вээмэ ԓыгэн эвыр рыԓыпԓяннэнат.
Ытръэч нивӄин.
Ԓыгэн-ым яатԓьаварат тытэтэйӈэнӈын!
Ынӄоры ԓыгэвъэӈӈок ӈиныԓьыт ивнинэт: Ынанъаёк чама ваамӄайгыпы раӄамэтваӈӈотык!
Итык-ым игыр ынӈотваԓьынынныԓьын тынтомгавын - энмэн ынӄэн ыннээн, ыннээн, ыннээн, - ӈыроча пытӄытвынэн,- ытԓён нытанчачаӄэн!
Митъэԓыги рапанӈыткы, ынӄоры-ым раноӈӈоӈыткы, ранпытвынтатыркынэткы, тыргытыр ӄынур-ым эԓервирти.
Ынпыначгын въигъи.
Ӄэгԓынангэт вээмык ԓюур ынныԓьугъэт.
Ԓыгэн эвыр иквъэт: Ӄыгитэ вай ынпыначгыӄаен тывъё!
Пыкиргъэт вай ынныт!
Ыннанчьаԓгын ыннээн нэпирин.
Напатын.
Наноӈӈогъан - ӄэгԓынангэт-ым нытанчачаӄэн.
Ымы ӄэгԓынангэт тыргыт нынпытвынтатӄэнат, ӄынур эԓервирти.
Энмэн-ым ынкатагнэпы ыннээн гатомгатԓен, ымыӈ амваамэты ныԓеԓгыттъэтысӄивӄинэт вээмынныт.
Ытръэч.
Тэԓенъеп эʼӄэԓьэ нанӄыԓьын ӈэвысӄэт гакытайыръынтоԓен, наӄам таӈамынан ваԓьын.
Вэԓер ӈан чит игыр ыʼԓёкэн гыръоԓьыԓӄыԓ.
Ӈэвысӄэт ганмыԓен, рыпэт наӄам пытӄытакаԓгыԓьын.
Ӄоԓ ӈинӄэй ынкъам ӈээккэӄэй.
Наӄам нэнэнэӄэгти ԓёӈынма эʼӄэԓьэ амрачыко гапэԓяԓенат.
Ынӄо эʼӄэԓьыт гарагтыԓенат.
Пыкирык ярак, пынԓёнэнат эрмэтэ: - Аʼмын рай мэӈӄо еттык?
Ӄутынэ татԓыгнэн: Эʼтки аʼмын чекыяайпы!
Ытръэч ӄоԓ ӈэвысӄэт, амрак ваԓьын мытԓьугъэн, ытԓён нанӄыԓьын.
Нананаӄайӈыток ынраӄ мытынмыгъан.
Ынин ӈирэӄ нэнэнэт: ӄоԓ ӈинӄэй, ӄоԓ нээккэӄэй.
Ынӄэнаӄагтэ ԓёӈынма мытынтынэт.
Эрмэтэ татԓыгнэнат: Иа’м ынраӄ анмыка рытыткы!
Нэнэнэӄэгти!
Гаймаӈэн рэӄэ ейвэчу нэрэԓгыӈынэт!
Ынӄэн эԓгуԓеӄ, ԓыгипэтԓе рэмэйӈэнӈыт!
Ынӄэн ӄун ытръэч-ым рэенӈыт ԓыгэн морыкагты!
Ӄэгԓынангэт-ым, нэнэнэӄэгти амӄынэргатык ныйӄытчоӄэнат мэйӈэтык.
Ԓыгэн ыргынан чиниткин ытԓя нынуӄин.
Ӄынвэр эвын ытԓя тэӈэмъыттъыму нэтчын.
Эӄыԓпэ ыннэнгивик гэгыттэпэвԓинэт, энмэч-ым ыргичгу вэтгавчетыӈогъат.
Тэӈэмъыттъым ныгитэӄин ытԓя.
Чакэтта ивнин: Вэчьым ӈотӄэн мургин ытԓя?
Моргынан вай мэйӈэтык мытъяагъан?
Ӄэԓюӄ-ым ӄынвэр эчвэра нъыетынэт ӈанӄо ярагты, эʼми вай эвыр ытԓыгын мургин, вэчьым микырык нанмынат?
Йичьэмиттумгэ ивнин: Ӈаанӄэнат ръэнутэт йымэтваркыт, нэмыӄэй мэԓемъыттъымыт?
Ынӄэнат ӄытԓыги ӄорэн ыʼттъымыт, чит гатакэчгыма ваԓьыт.
Вэты коԓё ныйӄытчоӄэнат мэйӈэтык!
Чакэтта ивнин йичьэмиттумгын: Ытԓён вай ӄырым эмынӈин мынытвамык!
Ӄынвэр вай мытрэӄупӄэтгъэ.
Аʼтав мынчейвыткуркын, мынринъытвиӈыркын!
Ынкъам юрэӄ гынникин рооԓӄыԓык мынъэнааʼтыркын!
Ӄэгԓынангэт-ым амӄынэргатык нычейвыткуӄинэт, чама ныринъытвиӈӄинэт.
Ӈэвысӄэту итыԓьэ нэнапэчасӄэвӄэн ӄԓявыԓё итыԓьын.
Чама ӄоныры ӄԓявыԓ ныӄытԓиӄин.
Чакыгэт ӄынвэр эвыр тэвиръыӈгъи.
Йичьэмиттумгин иръыт тэйкынинэт ынкъам эвыр ӄонагтэ, ынин кэркэр.
Ӄынвэр эвыр чакыгэт ԓыгэмчытвэгъэ чама ԓыгэрмэквъи.
Коԓ итгъи чайвытконвэпы пыкиргъи ярак, эвын йичьэмиттумгын рэԓку нарычгытваӄэн.
Чакэтта тачайвэвынэн арычгытваԓьын, наӄам миӈкыри майӈармаӈ ваԓьын йичьэмиттумгык чакыгэт.
Эʼквырга кавтычгок ԓываквъэ йичьэмиттумгын.
Таԓяйвыпԓыткок, чакэтта ивнин: Эӄыԓпэ ӄԓявыԓмэԓ ӄинэнимэтги!
Ӄэԓюӄ-ым ӄутынэ амайыԓга эӄыԓпэ римэннин ӄԓявыԓмэԓ.
Ынӄоры нэмэ чакэтта ивнин: Вынэ виин гынин туриръын ынкъам торӄонагтэ мыйпынат!
Ымы къэԓи, ԓиԓит, пԓекыт ӄоро!
Авэръэпыгъэ ӄԓявыԓмэԓ ӈэвысӄэт.
Ынӄо тымӈамрытэнма ԓыгэн амноӈэты эквэтгъи ӈэвысӄэт.
Ымъыԓёӈэт гамгаԓявтыԓӄыеквэ гэԓеԓин ӈэвысӄэт ӈагъеквэ.
Ӄынвэр эвыр нымԓьугъи.
Ӈэнри вэтгыры ӄытгъи.
Эвын ынкы нымнымык аʼачекымкын гомакатчаԓен.
Кытԓыги ыннэн ӈэвысӄэт нырэпириӈӄин.
Ытԓён-ым пэрэёԓӄыԓ амтаӈэнъыянвэн ынкъам эвыр эмтэӈэрмэчьин.
Намӈыԓёгъан турыпкитԓьэн ӈэвысӄэт: Ако ӄэйӈун миӈкэкинэйгыт?
Ӈэвысӄэтэ татԓыгнэнат: Аʼм вынэ чекыяакэнайгым!
Микигыт-ым эккэйгыт?
Гымнан гэмо.
Тэԓенъеп ытԓыгын эʼӄэԓьэ ганмыԓен.
Пынԓёк нанпаавын.
Энмэч нивын: Вынэ, рэмкыԓьигыт, ӄырэги раԓкогты, ӄамэтваԓьэгыт.
Рыԓгъэ.
Тэгмэчынкы нывуԓӄытвичычеӄин.
Ымыԓьо ёрочыкогты гатԓыръоԓенат.
Ӄынвэрэвыр ёройӈын гаԓгомавԓен.
Намӈыԓёгъан рэмкыԓьын: Вынэ иа’м, туррэмкыԓьигыт, иръытвыкэ варкын омоммачы?
Татԓыгнэнат: Вэԓер ӈан еп эниръытвыӈэткыԓьигым ярайпы тэквэтгъэк.
Ӄэԓюӄ-ым Ӄоԓ мургин турвъиԓьын гым ярайпы тэквэтгъэк.
Оккой вынэ!
Эвъим вайынкы эгыянвык ӄытваркын!
Эргатык-ым кыевкы аʼачекымкын рачвыӈръогъэ, ымыӈ турыпкитԓьэн ӈэвысӄэт ырыгрээн.
Ынан ымыԓьо пэчайвычанэнат.
Пыкирык-ым рэмкын тэйкэквъи.
Ӈэвысӄэт, иръыԓьын, ынанъыттъыёԓ таикавынвэты ӄытгъи.
Ӄэԓюӄ-ым ԓюӈиръытвэ итгъи.
Ыныкит-ым нъиръытвыгъэн - нэнъыԓьунэт ԓёԓьот.
Ԓыгэн ынӈин гэръыма ныпэнрыӄэн.
Наӄам ымыԓьо нинэнруԓыԓтэвӄинэт.
Ԓыгэн таӈымыԓьо аʼачекымкын рыруԓыԓтэвнин.
Ынӄоры-ым, тэйкэвыпԓыткук, рэмкын пиӈкучитгъэт.
Нэмэ ымыԓьо пэчайвынэнат пиӈкучитык.
Имырэӄувичвэтык ымыԓьо нинэнпэԓӄувӄинэт.
Ӈыроча кивкинэк ынпыянва начечавыӈогъан.
Эвыӈӈогъат: Ыԓён ӈан эрмэԓтэтыԓьын имырэӄувичвэтык аʼачек ӄынвэр эвыр мэԓӈэвысӄэт?
Ӄутти нивӄинэт: Кытъаткэ ӄынур армачьыӄԓявыԓен мыигырэԓ?
Эвын ԓыгэн мыкычьэ нычичевӄин - ӈэвысӄэту ныԓгыӄин.
Ынраӄ пэгчиӈу нэтчыгъэн ӈэвысӄэт, эрмэԓтэтыԓьын имырэӄычитык.
Нычемгъотваӄэнат ынпыянвыт.
Нивӄинэт.
Ытԓён ӈан этъопэԓ миӈкыри?
Ӈэвысӄэт ԓымӈэвыр ӄԓявыԓ?
Ӄутти нивӄинэт: Этъопэԓ эвын ԓыгэн мыниръытвын!
Ӄэԓюӄ-ым миӈкыри мынчичевын?
Ытръэч-ым ӄутти нивӄинэт: Кытъаткъэм эниръытвыӈэткыԓьин морыкагты етгъи?
Эʼквырга эвын ынӈин гатвата.
Ӄынвэр ӄоԓ иквъи: Этъопэԓ ынӈот мынынтыгъэн: эргатык кыевкы ынраӄ рэмкын турыгъевыттэ эʼчетэ ныйъачеӈӄачетын!
Ӄэгԓынангэт-ым, ынӄэн ԓымаԓё нэԓгыгъэн.
Аʼачекыт нивынэт: Ынраӄ-ым эргатык рэмкын турыгъевыттэ эʼчетэ йъачеӈӄачетыркын!
Коԓёмэй ӈэвысӄэт нымайӈычемгъотваӄэн.
Ӄынвэр ратагнэты эквэтгъи.
Ытръэч ӄонпыӈ нивӄин: Эԓымӈэ эргатык рэмкын йъачеӈӄачетыркын!
Этъым вытку ынкы нэрэнпэԓӄуквым!
Ӄэԓюӄ-ым миӈкыри.
Ӄынвэрэвыр пипиӄыԓгыӄэй ыныгчурмэтэ гаԓяԓьын ԓьунин.
Аʼтав чит ивнин: Наӄамԓым гыт ванэвэн ӄымайӈычемгъотвагэ?
Пипиӄыԓгыӄэй оʼраыныкагты пэԓӄынтэтгъи.
Ӈэвысӄэтэ ивнинпипиӄыԓгэкэй: Ынръам эргатык энмэн мури мытйъачеӈӄачетыркын турыгъевэ ыттэ.
Наӄам вай гым ӈэвысӄэтигым.
Итык-им имырэӄувичвэтык ымыԓьо аʼачекыт тынъэӄэԓтэвынэт.
Пипиӄыԓгыӄэй панэнръэтъэвкэ эквэтгъи.
Ынӄоры апԓёратвака нэмэ ӄытгъи.
Эвын ынӄэн ынныпэвэԓӄэй нинэнмыӄин.
Пипиӄыԓгыӄэе ивнин: Ӈотӄэн эргатык пэвэԓкай ыттэ ӄэнатыёгын - ынанъаёк ымыԓьо рапэчайвыӈынат чеӈӄачетык.
Эченур рэнэвӈын ныппыԓьэвӄэй ынӄоръым рагтаймэнӈын!
Коԓёмэй ӈэвысӄэт гагтыкоргавԓен!
Ԓыгэнэвыр ӄытгъи панэнагты.
Ӄэгԓынангэт-ым турыгъевинэӈу пэвэԓӄай энатыёнэн ыттэ.
Ымыԓьо турыгъевэ авэръэпыръогъат аʼчанвэты.
Ынӄо-ым мооян нэкыԓвыгъэн.
Эмыннэнъюну ныйъачеӈӄачетӄэнат эʼчетэ.
Ынанъяачы ӈэвысӄэт нивын: Иик вынэ гынраӄ!
Ӈэвысӄэт аʼчанвэты кытгъи.
Нэмыӄэй эръоԓгын рыпынчичьэвнин.
Ӄэгԓынангэт-ым ытръэч пэвэԓӄай вэгыԓкунин, ынӄоръым кытаймэннэн.
Миӈкыри ӄынур эʼчеԓьын!
Ымыԓьо пэчайвынэнат!
Вытку ынкы иквъэт: Аʼмын вынэ ӄԓявыԓ!
Ӄырымэн ӈэвысӄэт!
Ивнин ӈээккэԓьэ ӈэвысӄэт: Ԓыгэн-ым гымнин ӈээкык гынан пирин!
Миӈкыри-ым таӈымыԓьо аʼачекыт ръэӄэԓтэвынэт!
Опопы ӈэԓвыԓ ӄычвигыткы ԓыгэн мэчгынунэтэ.
Чама чымӄык орвыт ӄыԓгыгыткы ынкъам муутэ ӄырагтытык.
Ӄэгԓынангэт-ым ӈэԓвыԓ нэчвин, ытръэч тъарыӈ ваԓьын нэԓгыгъэн.
Ынӄоры-ым яԓгытгъат ӈирэргэри.
Моотыԓяма ивнин тумгытум: Виин вай тамрагтыркын, яраԓьыт тынымӈыԓявысӄэвыркынат.
Ԓыгэн виин гымык вэнвыеквэ ӄымгутыԓеркын!
Эквэтгъи ӈэвыскэтынӈэԓьын ӈэвысӄэт, ԓыгэн-ым гаԓгэкытгынтатыԓьатԓен ярагты.
Ярак пыкиргъи, эвын-ым ынӄэн йичьэмиттумгын рэԓку таӈъэвытԓыӈ нарычгытваӄэн.
Чакэтта ивнин: Вынэ эӄыԓпэ мууԓьын ӄыягнагын!
Ԓыгэнэвыр йичьэмиттумгын эквэтгъи вэнвыеквэ.
Ныԓеӄин чейвыӄэе.
Ӄынвэрэвыр мууԓьын ԓьунин.
Пыкиринэӈу ӈэвысӄэтэ пынԓёнэн: Эʼми ӈан гымнин ӄԓявыԓ?
Ӄэйвэ ярак гэпкитԓин?
Ии, гэпкитԓин,- татԓыгнэн.
Ынӄо ивнин: Гымнан мууриԓ мынрывинрыгъэн.
Ярак пыкэрыӈоӄаатык, ԓюур ӈэвысӄэт ярайпы ӈытогъэ.
Эвын-ым ԓыгэн гаӈавкэргыпԓен.
Ԓыгэнэвыр эԓкыԓнин ӄутынэ чама ытръэч нинэгитэйвыӄин.
Пириткуԓьэ ынык ивнин: Вынэ эӄыԓпэ ӄырэсӄикви!
Ынан ӄԓявыԓя ӄаат равъянӈынэнат!
Ԓыгэн ӄонпыӈ нинэгитэйвыӄин ӄоԓ ӈэвысӄэттумгэ.
Ӄытԓыги ытръэч йичьэмиттумгын рыӈавтыӈаннэн чакэтта.
Ынӄоры-ым вуԓӄытвик чакэтта ынраӄ ынин чиниткин кыкватрэпаԓгытъоԓен ръыԓвит тэйкынинэт, унъэчичгэ кымгытычьэннинэт.
Ԓыгэн пыԓыткунинэт ӄонайӄагтэ, выԓгыӄаӈокэргыпгъэ.
Ԓюнйыԓӄэтэ эквэтгъи - нымрэргъэ.
Пэтԓе нымԓьугъи.
Пыкитԓьэн намӈыԓёгъан: Ӄэйӈун ыʼмӈот миӈкэкинэйгыт, ӈэвысӄэтигыт?
Ивнинэт: Эʼтки чекыяакэнайгым.
Нивын: Ӄырым-ым ӄытымӈэԓяйвыгэ?
Татԓыгнэнат: Вынэ вай ӄԓявыԓеты энарэрыԓьэгым, гымыкагты чинит.
Ԓыгэн-ым пыкэрынвык ыʼттъыётрак вагъэ.
Наӄам-ым ӄоԓ ынкы янръаԓявыԓ нытваӄэн.
Энмэч-ым ытԓён ныԓгэкоргавӄэн.
Миӈкриӄун-ым ӈавтыӈыркын!
Ӈэвысӄэт гакэрма ыныӄӄач гатваԓен.
Йыԓӄыма аʼачека пэгчиӈу гэԓгыԓин ӈэвысӄэт.
Эчги рэпаԓгыръыԓвэк кагынмыԓгын ръыԓинин - ӈэвысӄэт гэкымъукэтысӄычетԓин.
Ԓюур аʼачекэн мынгыԓгын мыԓенин киткит кагычгаянвык гыргоча.
Ӄэԓюӄ-ым аʼачек тъыԓе гэӄучичьыръуԓин!
Рыпэт ымыԓьо ӄоԓеԓьынво кыеквъэт.
Мынгымԓяткоԓьын ӈэвысӄэт ԓюӈъэйӈэԓьэтэ нэнтыгъэн.
Ынӄоръым ԓыгэн ныкитэ ӈэвысӄэт эквэтгъи, ынраӄ-ым ӄоԓенымэты.
Ынраӄ вытгытрак пыкиргъи.
Нэмэ ӄоԓ мынгымԓянэн аʼачек ынкэкин.
Ԓыгэнэвыр нэмэ ӄоԓенымэты эквэтгъи.
Ынраӄ-ым яатрак пыкиргъи.
Яатрак нытваӄэн янръаԓявыԓ - ейвэԓ.
Нэмыӄэй яйваԓьаачека йыԓӄыма пэгчиӈу ԓыгнин.
Нэмэ кагынмыԓгын рэпаԓгыръыԓвэк ръыԓинин, нэмэ кымъукэтысӄычетгъи ӈэвысӄэт.
Ԓюур рэпаԓгыръыԓвэн кыкватчемэръатгъэ.
Ымыӈ унъэчичгын гэԓпъиԓин.
Акоӈан ынӄэн уʼвэӄучину ԓыгнин - миӈкыри-ым энмэн нэрмэӄин.
Кынмаԓ энмэч рагтыгъат.
Ымыԓьо тумгынӈэгъэт: чакыгэт ынкъам йичьэмиттумгын.
Виин ытръэч.
Тэԓенъеп мыгъяраԓьыт эмнуӈкы ганымытваԓенат.
Наӄам коԓё мыгӈинӄэгԓьэт.
Тэӈпэнин ӈинӄэйымкын ратагнык увичвыръуԓьын.
Ыннэн ӈинӄэй пэнин ымыԓьорык тэрмэчьыӈу ԓынъё.
Пэнин ымыԓьорык пэрэчетъё ынкъам ӄоймачыкогты аʼԓятыёо.
Ӄынвэр тэрмэчьыӈӈинӄэе нэтэнынныӈгъэн - Эʼԓеӄуйым.
Ытԓён наӄам этԓыгыкыԓьин, атԓьакыԓьэн.
Ымыӈ уйӈэ эйичьэмиттумгыкыԓьин.
Ытԓён ынйивэ нинэнмэйӈэвӄин.
Ӄынвэр эмтэвиминӈэ ынйив ивнин: нъаԓятыёйвыркынэгым!
Опопы ӈотэннымгыпы мынъянръанмык!
Ыннйивэ татԓыгнэн: Итык тыԓьуркынигыт чама эʼтки тыейвэчетыркын.
Ӄынвэр-ым ӄэгԓынангэт янръатгъат.
Наӄамэвын ымыԓьо торъаачеко гэнъэтԓинэт.
Эʼԓеӄуймэнэ ынйив ивнин: Коԓё аʼмын ивкэ миӈкыри гымык тинэнынныӈэтыԓьыт - аʼԓятыёткоԓьыт мыйъоркынат?
Ытръэч миӈкыри нэрмэвӄинэт?
Ынйивэ татԓыгнэн: Коԓё итык ынӈин риквъэ мэйӈывэԓынкыӄунэйгыт.
Вайыӈкэн ыʼсӄамӈытоӄанъявкэн рыԓкагыргын ӄырэйыръэнӈыгын выква!
Коԓё наӄам гыргоԓягты тыттаттыԓян, раԓеквыԓьын чама эркыпыԓьын, никвыӄин ӄэнъев!
Эʼԓеӄуйым гамгоԓен выквыныттатык ӄанъявэчгэты.
Янот ԓыгэн ныппыԓюӄинэӄэгти выквыт нинэныттэтӄинэт.
Тагмаԓьатав ынйивэ ратрон иръыкин нининэнтыӄин эвыр ԓиԓит, выквэн рычемавъёттэ!
Ӄынвэр тэнтыԓенмэйӈэвэ выквыԓгын рытчынин рыттэтык.
Ӄынвэр эвыр ԓьаԓянръоӈӈок эмтэӈыныгмиԓ мэйӈэԓьын выквыԓгын рытчынин рыттэтык!
Энмэч эвын ӄынвэр ынык майыӈкы ваԓьыт рытчынинэт.
Ӄынвэр ӄэнъевкин рысӄыгыргын таӈамрыттатыква рыранъававнэн.
Ынйивэ ивнин: Аʼм вынэ мэчынкы!
Ратан!
Ытԓён мэйӈэрмэвтэгын яагъан!
Энмэч ӄыръэԓямӈыԓятгэ!
Эʼми гынин ымыԓьо аʼԓятыёткоԓьыт?
Етийгут ӄынтыгынэт!
Эʼԓеӄуйым эʼрамӈыԓятгъэ.
Ӄэгԓынангэт, ымыԓьо аʼԓятыёткоԓьыт ынинэт ивнинэт.
Нэмыӄэй-ым ӄэԓюӄ ымыԓьо ытри аʼачеко гэнъэтԓинэт.
Ымыԓьо Аʼԓяӄоймарыкы ӄытръугъэт, ымыӈ ынпыначгыт.
Ынанъыттъыёԓ Эʼԓеӄуйым иръытвыгъи тайкавынво.
Тайкавынвык нъэԓык, вэкуԓӄиквъи.
Ынӄо иквъи: Ӈотӄэн-ым ытԓён тургин таныннынъё чама аʼԓятыёё Эʼԓеӄуйым!
Ымыԓьорык ынраӄ айыԓго ныԓгыӄин, Миӈкри ӄун Э’ԓеӄуймэн тыргыриԓ майӈаԓваӈ ныпэраӄэн.
Ынанармачьа пэнрынэн.
Э’ԓеӄуймэнэ, мынгэпы тиӈусӄычэтык, рыпэт мынгынԓыпъаннэн!
Рэԓпэпы мынгытԓыӈын гэтэӈыгтыԓин.
Ӄутырык-ым ԓюӈынтэйкэвэтэ гэнтыԓин.
Мынгынԓыпъатъё ԓюнъегтэԓе итгъи.
Ынӈин.
Тэԓенъеп гаӄогԓегныматваԓен Оʼмйъаяӄ.
Ытԓён уйӈыԓьин эӈэвкыԓьин эвыр экымиӈыкыԓьин.
Эԓеръук амран нэнапэԓяӄэн, ныӄааԓьатакватӄэн.
Наӄам ытԓён ӄорок ныԓвавӄэн.
Ӄэԓюӄ-ым ныԓгэнымԓыӄэн!
Ытръэч-ым ынӈатаԓ ытԓён мынгытча ныткивӄин аӄамэтвака!
Пууръу-ым ыныкит ныӄамэтваӄэн-ым таӈымыԓьэты ӄаанмын нинэнуӄин гаӄачайыръыма эвыр гарэԓӄыма!
Ӄамэтваӈӈок-ым таӈымыԓьо тэкичгын нэнапатӄэн, нырэԓӄыпатӄэн, апаткэгты ваԓьын-ым ынраӄ нинэнэрӄин.
Ынӄоры-ым нутэсӄын нинэргыткуӄин онмэты ынкъам ынкэгйит напаӄатԓыӄэн ӄамэтваӈӈок.
Янот-ым таӈымыԓьо рооԓӄыԓ нинэнэймэвӄин, чама ымыӈ нимԓынэймэвӄин, иӈӄун рэвэӈкыргэтгъэ гэтытвама.
Нэмыӄэй мынгытча ныткивӄин гэтытвак нотаргыргык апаӄатԓытвак.
Нэмэ-ым ӄутырык коргыянва гэтэнынныӈԓин Оʼмйъаяӄо.
Эʼквырга-ым ыныкит ныгэтрагчыӄэн- ныԓӄутӄин гэтытванвэпы, нанӄын ынин ӄынур иръын ныватыӈ нинэричитӄин.
Вытку ынкы ынин ӈэԓвыԓ нэнаръэтгыпӄэн.
Ӄэԓюӄ-ым гэтытвама ӈэԓвыԓ нэквэтӄин ынкъам ныманаӈатӄэн.
Вачак-ым ынан таӈыннанъыԓё нинэнумэкэвӄин, чама ӈаеты ныёпыеквэԓьатӄэн.
Нэмэ ӈэԓвыԓ манэграгты нинэнԓьэтэтӄин.
Пэнинэмиԓ нитӄин, мынгытча ныткивӄин гэтытвагты.
Нэмэ ӈэԓвыԓ нинэнумэкэвӄин гэтрагчык.
Ытръэч омкыянвэты манэгран рыԓьэтэннин, нэмэ ӄаанматгъэ.
Пэнинэмиԓ нутэсӄын гэргыԓин камэтваӈӈок.
Ынраӄ ӄытԓыги нутэргэтыԓьын ӄамэтваӈӈок эʼӄэԓьэ нывинвыгитэӄин.
Наӄам ԓыги эʼӄэԓьэ Оʼмйъаяӄ.
Энмэн этъопэԓ туръэнӄэвыԓьын аёԓьатэты пэрэёԓӄыԓ ынкъам чама ӈэԓвыԓ эткаёԓӄыԓ.
Аʼмын-ым эчги туръэнӄэвыԓын Оʼмйъаяӄ ԓюур эʼӄэԓьымкэ накамԓеԓтагъан, ԓыгэн-ым пойгыт эʼӄэԓьин нытӄичгытрэтӄинэт чама нэрымъэйӈэгъэн.
Нивын: И-ик!
И-ик!
Ынӈатаԓ-ым игыр Оʼмйъаяӄ-мыԓыԓьын ӈэԓвыԓекы рээн мынынрагтатын!
Оʼмйъаяӄына ивнинэт: Ик!
Вынэ виин ев-ев!
Еп тытимтиӈыркын!
Этԓы аченрыгчаткыԓьэн!
Ӄытԓыги ынин нанӄын чинитувикык нинэкыԓтычирӄин.
Ӄытԓыги-ым энмэн эттэԓыткокэгты пойгыԓьатык.
Наӄам ӈэԓвыԓ манэграк чымче нытԓытваӄэн.
Ԓыгэн вэты эʼӄэԓьэ Оʼмйъаяӄ нынъававыӈӈотыԓяӄэн.
Ынӄоры ытръэч ӄоттыԓяма эʼӄэԓьыт ивнинэт: Ӈотӄэн-ым ытԓён ӄовԓегнымытваԓьын Оʼмйъаяӄ!
Ԓыгэн-ым пойгын ынан гавопӄанэԓёйвыԓен, рыпэт эвытрыкэ гэнъэтԓин амынйыӄытчова ынкъам ытԓён рыпэт гагыргоԓятԓен!
Ԓыгэн пойгын ытръэч ныръоръайӈаӄэн!
Эʼӄэԓьыт ымыԓьо айыԓга гынтэвръугъэт.
Яаԓеӈӄачайпы ымыԓьо нинэԓыпычвиткуйвыӄинэт пойга.
Ымыӈ ыннэн ԓюӈынрынувэ рыннин.
Нэмэ панэнагты манэграгты ӄытгъи, апаӄатԓыткогъэ рыгъёчгык.
Нанӄыкыԓтэԓгын рырыткунин, ынкы нэмэ мынгытча киквъи.
Энмэч-ым ныгытгаръоӄэн.
Гэтрагтык-ым манэгран тимтигнин.
Манэгрэмтэгты ӈэԓвыԓ ръэтгымнэн.
Румэкэвыпԓыткук ӈэԓвыԓ, ярагты агтаннэн.
Ярак пыкирык, ӈыроӄ ивԓюттыт ярак айгысӄыӈӄач рымнинэт - уттынпын.
Ынӄэн-ым гэнйычгыткувԓинэт ныроӄ ивԓюттыт.
Ӄытԓыги-ым энмэн ынраӄ ынӄэн ярайпы ԓыԓепыткукин - гынрыратын.
Энмэч-ым Оʼмйъаяӄ ԓьаԓяӈэты нытэнмавӄэн, орвыкэнат пагтыԓгыԓӄыԓтэ ӈаргын нэнантэнмавӄэнат.
Кэтэм гатгаткома ӈаргын, ӈэранъаачека найъон - инъыԓьэ.
Оʼмйъаяӄына ивнинэт: Оок, еттык!
Нататԓынын: Ии.
Вынэ, рэмкыԓьытури, ӄырэсӄиквытык, мынӄамэтвасӄэвмык.
Татԓыӈыткогъат: Вынэ вай виин!
Вэԓер ԓыгэн киткит мынъымэчиквичиԓгэнмык!
Чит итык гыныкы мытԓейвымык эмпэгчиӈэ, наӄам ымыԓьо нивӄинэт: Оʼмйъаяӄ нинъыӄин чама ныԓгэнымԓыӄэн!
Ивнинэт: Коԓё аʼмын тури ныԓевԓевтури!
Аԓымыӈ вай гым торгынан ԓыги!
Ԓыгэӄоймавэрэӈ ваԓьэгым аны!
Ынӄорыӈ-ым Оʼмйъаяӄ ӈытогъэ.
Гыргоԓягты оттынпыткынэты ыʼскагтатгъэ ынкъам ынкы гыргоԓ ӄонгыткатгъэ, нъаԓяёӄэн.
Ӄынвэр-ым аʼачекыт аʼтчак ԓывавкы ӈытогъат.
Яраӈы нэкимԓиԓын, ԓюнԓьутэ нэнтыгъэн.
Ӄынвэр-ым ыʼръытагъенчагъэ Оʼмйъаяӄ.
Ԓыԓепысӄычетгъэт аʼачекыт гыргоԓягты, эвын ынкы оттынпыткынык гыргоԓ ӄонгытката нъаԓяёӄэн.
Ытръэч-ым гэргэтгъэт аʼачекыт, иквъэт: Оккой мэй!
Аʼмын эвын чеӈэт ӄэгԓынангэт нымԓыӄэн!
Ӄырымэн микынэ рыпаԓӄовъёԓӄыԓ!
Ӄэԓюӄ-ым эквэтгъэт ярагты.
Ытръэч.
Ӈирэк оʼравэтԓьат ганымытваԓенат гэӈэвъэнэ.
Эвыр ыргинэт нэнэнэт, у’рэтыԓьыт, кэԓьэтэ нэнанмыӄэнат.
Ԓыгэн кэԓы оʼраӈ тэӈэмӄынвуԓӄытвик ныԓейвыӄин.
Ӄынвэр чемгъотвагъат воԓкытвэӈӈок.
Ыʼвэӄучитэ ӈэвъэн ивнин: Опопы ӈотӄэн нэнэны, ытръэсӄэв ӄэԓюӄ, мыннатчыӈатгъан епынмычыко!
Ӄэгԓынангэт епынмычыко нанатчыӈатын нэнэны.
Ынраӄ-ым начемгъоӈӈон увичвинэӈ-нэнэнэӄэй.
Ԓыгэнэвыр ръыпыԓвынтэн нэнэнэӄэй нэтэйкыгъэн, наӄам ытԓён ӄынур эюԓьыԓьын, ымыӈ ныкамаграӄэн!
Ыргынан энмэч кэԓы аʼтчата нынтыӄин - титэ рэетгъэ.
Ынкъам тытыԓ ааӈкы нынъатчавӄэн.
Ӄэгԓынангэт-ым кэԓы нэмэ вуԓӄытвик ӄытгъи.
Ԓыгэнэвыр рэсӄиквъи.
Пынԓёгъэ: И-ик!
Эʼ-э-эми?
Нататԓыӈын: Итык-ым вай ӈотӄэн.
Ынӄо ёроӈы натытԓёпын.
Эвын-ым ынӄэн раԓкойпы аʼрэта нынтыӄин пыԓвынтынананаӄай.
Ԓыгэнэвыр кэԓьэтэ ивнинэт: Ако, вынэ ынӄэнаӄай гымыкы ӄытриԓгыткы!
Аʼтавԓыгэн тэгъеӈыркын!
Нэтриԓын нэнэнэӄэй!
Аны ӄэԓюӄ юуткугъи!
Ӄутынэ йытык тэвмэтэвнин мынгык ёоткотваԓьын.
Ӄынвэр ваӈэйпыръогъэ, тъыԓкамаграръогъэ: И-ик-к-кы-ы-к-а-а!
Аны вай гымнин мынгыԓгын чывиркынин!
Эӄыԓпэ ӄынъюуткутурэквыткы!
Нататԓынын: Мытив-ым ӄонпыӈ гыт тэгъеӈыркын морыгнананагты!
Ӄырым мыныгтыгъэн!
Ӄэԓьо ӄынвэр ръэнут мынйыԓгыт!
Ӄынвэр кэԓы ярагты гынтэквъи.
Ымтыԓяӈэт пыԓвынтынананаӄай мынгык гиԓгиӄэтԓин.
Ӄынвэр кэԓьин мынгыԓгын мутԓытъыръугъи.
Мотԓепы вагъэ тэрмэчьыӈ!
Ик!
Ытръэч.
ЫНПЫНЫЧГЫӃАЙ, АЧЬЭӃО НЪЭԒԒЬЭН Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Энмэн тэԓенъеп гатваԓен ынпыначгыӄай ӈыранаккаԓьын ынкъам наӄам ыннэн ӈээкык.
Ытԓён-ым амыгтынпава рыпэт гэӄытчирэԓин ягтаԓытвак ынкъам нымытвак.
Миӈкыри ымыԓьо ынинэт нэнэнэт гэвмиӈэтԓинэт чама нэмыӄэй энмэч гэнпэвԓинэт.
Йъарат-ым ынанынпычьын энмэч ынпыначго гэнъэԓԓин.
Ӈинчьэт-ым мэчынкы ынпъаԓявыԓё гэнъэԓԓинэт.
Ӄынвэр-ым ынпыначгыӄая ынанынпычьын кымиӈын ивнин: Ытԓён вай ӄынвэр гым егтэԓык - нымытвак тыԓгимэйӈыӄытчирэгъэк.
Ванэван вай ейвэчу чама ыʼмпэӈу ӄинэԓгытык?
Ыкээн ынӄэн тури ынӈин нъэԓтык!
Ынпыначгыкымэӈа татԓыгнэн: Итык ӄэйвэ мытъымпэӈэтыркын.
Чама мытмэйӈыейвэчетыркын.
Ытръэч-ым ӄэԓюӄ миӈкри мынынтыгыт, нэмыӄэй егтэԓыԓьигыт.
Нэмэ ытԓыгын: Ивкэ гым гэчеврамкэты ӄэнанвэтгыԓьавыркынэтык?
Эккэтэ пынԓёнэн: Миӈкыри ӈот-ым?
Вайынръэм-вай - аӈӄагты, ачьэӄрамкэты.
Кымиӈэ ивнин: Ынанкэн-ым янот ынанӈэнчьан нэнэны ӄымӈыԓёгын.
Этъоӄааӄын пынԓёнэн ынанӈэнчьан нэнэны.
Ытԓён-ым итык вэтгыры гатваԓен, ытръэч-ым ынан ԓёӈымӈыԓёта гэнтыԓин - маӈэнгэчеврамкэты тэгъеӈыркын.
Этъоӄааӄын вуԓкытвик ымыԓьо кымиӈыт румэкэвнинэт.
Ивнинэт: Китаӄун-ым гымнан мыйпыгъан гымнин ынанпэтыэръыӄай, вэԓчиин наӄам энанвэтгыԓьавтык.
Ытԓыгэ ԓыгэпэтыэръыӄай йымнэн ынкъам ивнинэт: Ԓыгэн-ым ԓыганԓеӈӄач эръоԓгын ԓыгиӈиԓгыӄэе ӄынкыԓвэтгыткы.
Ынӄорыӈ, эчги ымыԓьо рэмкын йыԓӄэтгъи, кымиӈыт ивнинэт: Китаӄун-ым аӈӄачормэты мыныԓӄынмык.
Кымиӈыт ымыԓьо вэтгыргыӈ вагъат.
Ынкъам аӈӄачормэты ӄытгъэт, наӄам нытаӈэргыпйъэԓгытваӄэн.
Ынӄорыӈ-ым кымиӈыт ивнинэт: Гым-ым вай вайынрэ гэчевнымэты опопы тыԓӄытыркын.
Ынкы-ым ӈаан опопыӈ апаӈъэвкэгты, аӄытчеракэгты мытваркын - ачьэӄрамкык.
Митъэԓыги гымнин ӈойӈын гээвкы ратваркын, эвыр торгынан гым ԓьук.
Ԓыгэн-ым ӈан ынпыначгыӄай аӈӄак эԓкыгъи.
Эʼми ӈан вуԓӄыгиӈэтгъи.
Кымиӈыт рагтыгъат, йыԓӄысӄиквъэт.
Эргатык-ым наԓьоӈӈогъан ачьэӄымкык рээн ӄоԓ ачьэӄ, ԓыгиӈиԓгыӄэе ӈойӈынкыԓватыԓьын.
Ӄэгԓынангэт, кымиӈэ нэԓкыԓын ынӄэн гатԓе.
Ынӈатаԓ-ым гакоргавԓенат ытри.
Ытръэч-ым ԓыгэн нивӄинэт: Рэӄуԓымӈэ ынӈатаԓ ытԓыгыӄэй таӈпаӈъэвӈытогъэ!
Ытръэч.
Тэԓенъеп аӈӄачормыеквэк ынанармачьо нитӄин Айванармачьын.
Ытԓён эмэрмэтэ этынво нитӄин ымыԓьорык.
Наӄам ынинэт мигчитԓьэт нъытвыԓьэтӄинэт, ӄонпыӈ эвынгынникутэ нитӄинэт.
Ынан-ым наӄам киткит тэкичгэ нэнаԓпынрыӄэнат.
Ӄутти тэкичгыт виԓю нинэԓгыӄинэт чавчывагты.
Ӄол-ым ынпыначгыӄай эмнуӈкин ытръэч ӈыронӄааԓьын ынкъам ӈирэнэккэԓьын.
Ытԓён ӄынвэр аӈӄачормэты яԓгытгъэ, Айванармачьэты.
Ынинэт-ым кымиӈыт ытръэчтэгын нэмыӄэй нарманымԓыӄэнат, йъарат-ым ынпычьын.
Ӄоԓ итгъи ынпыначгыкай ръавоԓьэты ӄытгъи.
Айванармачьа ивнин: Яв-ев!
Вынэ тэԓвъэм тэкичгэ мыԓпынрыгыт!
Ӈирэӄ итгиԓгытъуԓти йыннинэт ынкъам ынпыначгыӄай рыӄуймэвиривнин, ёнэнат ӈирэӄ итгиԓгытъуԓӄэгти ынкэчыку.
Ынӄэн-ым аʼмын ӈан рагтыгъэ ынпыначгыӄай.
Ӈэвъэн ивнин: Вай-ым гэӄэвийгым!
Ӈэвъэнэ пынԓёнэн: Наӄам эʼми?
Ынпыначгыӄай ӄуймэвиригъи.
Ӈэвъэн ивнин: Вай-ым.
Ӈэвъэнэ пирининэт ӈирэӄ итгиԓгытъуԓӄэгти.
Ԓыгэнэвыр эӄылпэ рыгъевнинэт кымиӈыт, ивнинэт: Вай кыԓьугыткы турыкытԓыгин ӄэвииръыт!
Ытԓьата ымыԓьо кымиӈыт авэръыԓпынрынэнат, ивнинэт: Вынэ эӄыԓпэ такэчгыԓпынрыткоԓьын ӄыйъогыткы!
Наӄам вэԓерӈан кымиӈыт эԓёԓьынвэпы турыпкитԓьэт.
Ԓыгэн турйыԓӄэтыԓьыт.
Вачаӄ-ым авэръэпыпԓытконаӈо ръавоԓьэты ӄытгъэт.
Пыкиринэӈу ынпычьыкымиӈэ ръэв киткит эвыча гыткак ръысӄыйӈа чывинин.
Айванармачьа ԓыгэн нинэгитэӄин, ынӄоръым чыгайчыкойпы ыннэнрыԓгэ йытонэн аԓгээкэрэпаԓгын ынкъам ԓыгэнэвыр тэвԓянэн, ынӄорыӈ рырыманнэн чыгайыткынык.
Ԓыгэнэвыр иръын йыннин, ынӈин вакоԓкэвэты нъатчаӄэн.
Чит ымы ытԓеӈи иръытвыркын.
Ынинэԓьэ ивнин: Ынан гымнанчиӄай тырапэнрыӈын.
Ынинэԓьэ пэнрынэн.
Аны коԓё аԓгээкэрэпаԓгыткынык гэтэйкэвԓинэт.
Ынраӄ-ым Айванармачьын ныгынтэвыԓьэтӄин, пирик нэнаԓвавӄэн.
Ӄынвэр гаԓятыԓяԓьын эʼннэпы ԓыгэгтыркыпԓынэн, ванэван такэгынмыӈэты.
Ԓюур ԓевыт риԓгиӄэвнин, ытръэч йынрэԓгык ниԓгиӄэтӄин.
Вачаӄ панэна нармачьытвэтчатваӄэн.
Ӄынвэр пэӄэтэтатгъэ, ԓыгэнэвыр въигъи.
Ынраӄ-ым айыԓгавыӈогъат тэгинӈэтыԓьу итыԓьыт томгэты.
Тумгэ нивынэт: Ыннатаԓьым вэԓынкыӄунэтури, ипэ-ым гыт!
Ԓюур ӄун тымын!
Эʼткиӈ мурык тавэмэнӈыгыргын.
Ԓыгэн-ым ръэв нэтэйвыӈгъэн ымыԓьорыкы.
Ӄутынэ-ым чывипыт ярагты имтинин.
Ярак райвачыӈ рытриԓнин.
Ытԓя ивнин: Ӈаан-ым ӄэвииръын тырэтын.
Ытԓьата пынԓёнэн: Эʼми-ым?
Эʼми?
Ярак райвачыӈӄач варкын.
Ӈытогъэ ымыӈ ытԓыгын.
Эвын-ым нэԓьун: коԓё ръэвин чывипыт.
Ынӈатаԓ-ым гамайӈыкоргавԓенат.
Ынкатагнэпы рэмкын кынмаԓ нъэԓгъи.
Ымыԓьо гынникууръыт натайвыӈыӈонат.
Ытръэч.
Ӄоԓ тэԓенъеп ганымытваԓен гэӈэвъэнэ.
Ытри-ым ытръэч ыннэнкымиӈыԓьыт.
Итык-ым ытри мыгнымык рээн нытваӄэнат.
Ӄутыргин аʼачекымкын амӄынэргатык ниԓюԓьысӄивӄинэт.
Ӄонпыӈ нырамлытвэӈӄэнат.
Наӄам-ым ӄутыргин пысӄункымиӈын ӄонпыӈ ытръэч уттынпык ӈаргын ымъыԓёӈэт ноԓытваӄэн.
Ымыӈ ынкы оԓытванвык нытъирэткуӄин.
Итык-ым рэсӄивычьэтэ нитӄин, ытръэч нэмэ чоттагнык варэк ӄонпыӈ ноԓытваӄэн.
Ыʼвэӄучитэ ӈэвъэн нинивӄин: Ынраӄ мургин ӄԓявыԓ ытръэч ӄонпыӈ оԓытваркын.
Итык наӄам читэвын агыткапаӈъэвкыԓьэн.
Ӈэвъэн ночыткоӄэн: Ӄэԓюӄ-ым миӈкри нитын, эʼквырга въэйэвиръыԓьын!
Миӈкри ӄун ытԓьата гэтэйкыԓинэт тэӈэмвъэйин иръын ынкъам ӄонагтэ.
Ӄымэԓ-ым ынкъам ӄонпыӈ гыткъэвыӈ мачапъарарыӈ ныԓеӄин.
Эԓёԓьынвэпы пыкирык, ӄутырык аʼачека пэнин тэнӈу ԓынъё: въэйиръыԓьын, конпыӈ, оԓытваԓьын!
Ӄуԓинымык-ым чекыяа ӄоԓ нытваӄэн ытръэттэгын ныгтиӈӄин, нытаӈпэраӄэн таӈвыԓгыӄаӈокэтԓьан турмэйӈэнӈэвысӄэт.
Нэмыӄэй инӄэн ӄутыргин ытръэсӄэв ӄувԓиӈээкык, уйӈэ нэмыӄэй эйичьэмиттумгыкыԓьин, ӄынур въэйиръыԓьын.
Ытръэч-ым ытԓён аръаԓя нымытԓёӄэн, ныԓгининъыӄин!
Ӄынвэр-ым ӄоԓ ӄуԓинутэкин аʼачек ӈэвынъюсӄиквъи.
Ытрэч-ым матаԓьыԓӄыԓя ивнин: Ытръэч-ым вытку гынан рапэчайвыӈын рачвыӈкы, ынкы вытку гынан рэпириӈын гымнин ӈээкык!
ныгтиӈӄин, ытръэч-ым нинъыӄин, вытку пэчайва пэрэёԓӄыԓ.
Ԓыгэн эмынӈин ымыԓьо нываԓёмӄэнат.
Ӄынвэрэвыр рэмкын эмыпкитԓьэну нъэԓгъи: аʼачекыт ынкъам эвыр ынпыначгыткот, иԓкин ынпыӈэвыткут пэгчиӈытԓепысӄивыԓьыт.
Наӄам-ым ӈэвысӄэтэ тэӈэмыннэнъюну нэнанрачвыӈатӄэнат аʼачекыт.
Ымыԓьо ԓыгэн нэнапэчайвыӄэнат, пэнин янраӈай ныкавраӄэн.
Ӄутти-ым еп уʼрэӈэнри тыԓяма ныԓвавыӈӈоӄэнат, ныгтырэнъатанӈыӄэнат амрапэчайвыткоӈа ӈэвысӄэтык.
Ԓыгэн пэнинэмиԓ ярак пыкэргыргык эчгытвэтэӈэ нъысӄагтыӄэнат.
Ӄынвэр эвыр вэԓёмгъат Въэйиръыԓьыргин ӄоӈычгъаачеграмкын, ипэ-ым ынпыянвыт.
Аʼачекыт ынпыянва нивынэт: Ытԓён рай рэмкын ӈэвысӄэтык тыԓеркын!
Тури рэӄыркынитык оԓвытваркынэтык?
Наваԓёмын аʼачека ынӈин ваԓьын ӈэвыскэт.
Наӄам-ым ынӈатаԓ коӈычгъаачеграмкын торымчытвэпԓыткоԓьын, ынӄэната коԓё ныченрыгчатӄэнат.
Чама нивӄинэт: Ӄынвэр коԓё ӄутырык нэрэпириӈын!
Ԓыгэн-ым ӈан рэмкын ченрыгчакватчагъэ ганпыначгыма ынкъам ганпыӈавма, таӈымыԓьо аʼачек.
Ӄэԓюӄ-ым ытръэч Въэйиръыԓьын пэԓятгъэ гэтԓыгэ.
Турыпкитԓьэт-ым мычытвэаʼачекыт ӈэвысӄэтэ нэнанрачвыӈатӄэнат эмыннэнъюну, ымыԓьо нэнапэчайвыӄэнат.
Ӄынвэрэвыр амӄынэргатык пыкирыткуԓьэтык гамганымыткойпы гэԓгимкэтԓинэт.
Ӄынвэр-ым Въэйиръыԓьын нэмыӄэй гакавкэёԓен ярак оԓвытваԓьатык, наӄам ымыӈ ԓыгэн ԓёӈвакъотвата ыʼтԓён.
Ӄынвэр-ым ытԓыгын ивнин Въэйиръыԓьэ: Аʼмын вынэ китаӄун эʼптэ гым гэчеватыԓьэты, раӈавысӄатынӈаӈыԓьэты ӄинэнԓьэтэтги.
Чама нэмыӄэй гым ӄԓявыԓегым ынкъам ӈавысӄэтэты нэмыӄэй тытэгъеӈыркын, энмэч ԓыгэн чинит чимгъутэ тивыркын, гымнан тырэпириӈын.
Ԓыгэнитык-ым вай мыткимэвыркын ӈэвысӄэтынӈэԓьымури, чама ӄынвэр юрэӄ морыкъаачека нэрэпириӈын.
Аԓымы гымнан ӈуткэкинэт ымыԓьо аʼачекыт тытэнгыеӈынэт эʼӄэԓьуԓӄыԓԓьэт!
Аԓымы ӄэйвэ эты ытри гамчытвэпчыткоԓенат, наӄам-ым иа’м ытри айытрыԓьовкыԓьэнат?
Ытԓыгэ ивнин: Ытръэч-ым коԓё ԓыгэнитык ыʼмпаӈгыргэгыт, наӄам ытръэч ынкы роԓытваԓьатыркын ӈаргын ынкъам чама чоттагнык!
Въэйиръыԓьын вэнԓыги нъараӄатӄэн, эвын ԓыгэн ытԓыгэты рыԓьэтэтийгут нитӄин рачвыӈрамкэты.
Ӄынвэр-ым ытԓыгэ ейвэчу рытчынин.
Ӄорагыркэсӄэвъэ.
Ытръэч-ым ыннэн гаканъё ярак рыпкирэннин.
Ынӄъом ӈэвъэнэ ивнин: Опопъым ӄэмынԓьэтэтгын гэчеватыԓьэты!
Чама вай ярамэгчератык тыруԓевык, юрэӄ ӈэвысӄэтынӈэԓьын!
Уʼвэӄучитэ очнэн: Ԓыгэнитык чамъам рэӈэвысӄэтынӈэгъэ!
Чама гымык ԓыгэнитык ыʼмпаӈгыргын!
Вэнԓыги-ым рэпаԓӄооԓгык орвыткынык вытрыӈ нэкыԓтыгъэн - ӄынур-ым въиԓьын!
Ытԓьата Въэйиръыԓьын аʼтав нинэтэнӄитпыӈӄин чама эвын ԓыгэн ӈэвысӄэтынӈэйгут нинэнтыӄин кымиӈын.
Чинъюргыԓьын!
Ынӈин-ым ӈан ытԓыгэ рэмгутэннин рэпаԓӄооԓгыткынык.
Аʼмын-ым пыкиргъэт рачвыӈрамкык.
Ӄэԓюӄ-ым турыпкитԓьэн найъогъан.
Нивӄинэт: Коԓё мэй ръэнут мэԓвъиԓьын нинэнэмгутэтӄин?
Наӄам ӈан рэпаԓӄооԓгыткынык!
Нивын: О-ок етти!
Ии.
Ԓыгэнэвыр нэкыԓгытвыгъэн.
Намӈыԓён: Ръэнут нинэнэмгутэтигыт?
Вынэ гымнин кымиӈын - ынӄэн Въэйиръыԓьын.
Ако вынэ ӄытрыткугыткы!
Эʼптэ ныӄамэтвасӄэвын!
Ӄэԓюӄ-ым Въэйиръыԓьын нэнрывинрыгъэн чоттагнэты, гыткъэвкы мачапъарарыӈ ныԓеӄин.
Кэтэм-ым нытурвуԓӄытвичычеӄин, эвын рэмкын гапааԓен рачвыӈкы.
Ԓюур-ым Въэйиръыԓьынэ ԓьунин тэӈвытку ынӈин гытэӈъяаԓьын таӈпэраԓьын, выԓгыӄаӈокэтԓьан, агтымайыӈкыԓьэн ӈэвысӄэт!
Ынан ӄонпыӈ чычаткына нинэвинвыгитэӄин ӈэвысӄэт.
Ӄутти-ым аʼачекымкын ӈаргын ныпиӈкучитӄинэт - ӈэвысӄэтин пэчайвыёт рачвыӈкы, чымӄымкын-ым ей арачвыӈкыԓьэнат ынкы рээн нэмыӄэй ныпиӈкучитӄинэт.
Танӈыткогты нивӄинэт: И-ик ӄэйвъэм ыԓён Въэйиръыԓьын нэмыӄэй пэгчиӈэквъи - рэӈэвысӄэтԓьуӈгъи.
Итык-ым ытԓён пытӄуйӈэ ратвагъа эӈэвысӄэткэ!
Въэйиръыԓьын-ым рыпэт йыԓӄэтык ныԓвавӄэн, аръаԓя ӈэвысӄэт ԓинԓиӈык гэнъэԓԓин, эԓкытвама ӄонпыӈ ӄынур нинэгитэӄин.
Ӄынвэр рэмкын кыявыӈогъэ, еп Въэйиръыԓьын эйыԓӄэткэ.
Ытръэч гэмэчтъирэԓин.
Таӈэргыръомэч нэмэ рэмкын рачвыӈынвэты умэкэтгъи.
Нэмэ ԓыгэн рырачвыӈаннэн ӄоԓ мычытвъаачек - Въэйиръыԓьыргин энааԓьын, коԓё коргъаачек!
Ԓюур-ым вай нэмэ амынан ӈэвысӄэт пыкиргъи, рачвынтомгын гаԓгэпэчасӄэвԓен.
Наӄам ӈаргын нэмыӄэй нытԓепӄин Въэйиръыԓьын оԓытвагты.
Ӄынвэр ӄуԓиԓьэтгъи оԓытваԓьын: Мэй!
Мэй!
Кита гымраӄ эʼптэгым мырачвыӈгъак!
Ынпыначга нататԓыӈгъан: Аʼмын вынэ ӄоԓвытваркын!
Ԓыгэнитык кэмаквыргэгыт!
Еп ӈаан нымкыӄинэт четчеӈыркыт!
Въэйиръыԓьын аръаԓя эвйитвыкэ гэнъэԓԓин.
Нинивӄинэт: Эвын ԓыгэн тырарачвыӈгъа!
Нэмыӄэй ӄԓявыԓегым таӈыннаныӈ!
Нэмыӄэй ӈавысӄатэты тытэгъеӈыркын турыгмиԓ!
Ӄынвэр иквъэт: Аʼмын вынэ опопыӈ нынрачвыӈавнэн, ӄырым эвын эты нывйитвыгъэн!
Ытръэч-ым ӈэвысӄэт нивӄин.
Ԓыгэнитык кэмаквыргын!
Ӄэԓюк-ым ӄонпыӈ тэнӈу ныԓгыӄин вэтчата оԓытваԓьын.
Ӄынвэр-ым ӈэвысӄэтэ рырывинрынин рачвыӈынвэты.
Наӄам-ым мэрынрэӄэй Въэйиръыԓьын ныԓеӄин - мачапъарарыӈ, гыткъэвкы.
Ӄонпыӈ нэнанмараватӄэн ӈэвысӄэтэ тыԓяма, нинивӄин: Ԓыгэнитык гараӈӈытайгыт кэмаквыргэгыт!
Въэйиръынэ ытръэч нинивӄин: Энмэч аʼтав мынԓеркын!
Авнамаравка!
Эчги ӈан ярак амэчатгъат, ӈэвысӄэтэ Въэйиръыԓьын упынъыԓинин, таӈвытрыӈ рирэннин.
Ԓыгэнэвыр ӈэвысӄэт амынан нэмэ каврасӄэквъэ Янраӈаеты.
Въэйиръыԓьын коԓё анӈэнаԓӄотгъэ.
Аны коԓё гэвэԓеркыԓеԓин вэнвыеквэ!
Ӄынвэр-ым въайӄонагтэ, въэйиръын рычыпъыткъуръувнинэт!
Эʼми Янраӈай кавранэн, энмэч ӈэвысӄэт уйӈэ.
Гакапчачавԓен Въэйиръыԓьын ынкъам нивӄин: Коԓё аʼмын уйнэ эӈэвысӄэткэ тытвагъак!
Пытӄыԓымӈэ гэкэвԓин Въэйиръыԓьын!
Ӄынвэр ԓьунин ӈэвысӄэт - еп-ым ярак чекыяа!
Въэйиръыԓьын коԓё ӄитпэквъи!
Ӄынур-ым ԓыгэн нинэӈиԓгытиӈуйвыӄин амйыӄытчота ӈэвысӄэт Въэйиръынэ!
Ӄынвэрэвыр ӈэвысӄэтэ кытгынтыӄаврыткын ваԓёмнэн, эӄыԓпэӄэй!
Ынкы тааԓгыԓятгъэ.
Эвын гынмыԓкин опынъыԓеё ныпкитчыӄивӄин!
Ачгытыԓьын пынԓёнэн: Ынраӄ мэӈин?
Энмэн гынин ӄԓявытԓыӄыԓ Въэйиръын!
Энмэч вай виин гым мыпкитчыӄивык ярагты!
Ӄэԓюӄ-ым нырэӄын ӈэвысӄэт?
Ԓыгэнэвыр Въэйиръыԓьэ ӈэвысӄэт ԓыгэӄонпэчасӄэвнэн.
Ӈэвысӄэтэ ымыӈ винвыт кыԓек нэнаԓвавӄэнат.
Ԓюур-ым ынӄэн ярак ининигъи амынан Въэйиръыԓьын!
Яракэн пыкэргыргыкэн ӈирэӄ эчгытвэттэ ӄонъысӄагтынэнат.
Эвын-ым нэԓьугъэн Въэйиръыԓьын: ытръэч въэйымкын ытръэч амъэнныкагыргык гэнъэԓԓин!
Пыкитԓьэн эӄыԓпэ вакъогъэ!
Амынан ԓьуԓӄыԓ ынӈатаԓ гатаӈпэраԓен!
Ӄытԓыги-ым ынан ӄонпыӈ пиӈпиӈэ нэнэнаркэԓеӄэн ԓьуԓӄыԓ.
Энмэн-ым нивӄинэт: Коԓё вэчьым тымнэн ӈэвысӄэт?
Эʼми вай ининикыԓьин?
Ымы ванэван ыʼнынвэтгаватын пыкитльэн.
Люур вай ӈэвысӄэт ининигъи, итык-ым лыгэн ныкытгынтатӄэн, ытръэч ярак пыкэргыргыкэн ӈирэӄ эчгытвэттэ лёнъысӄагта рыннинэт.
Лыгэнэвыр Въэйиръъыльын, вакъотвальын, кытгынтыйъонэн, ынык ӈыраткынык арычгатгъэ гытиӈӈэв.
Нэмэ ынпыянвт иквъэт: И-ик вынэ, ынраӄ-ым таӈымыԓьо аʼачекыт нырачвыӈынат, юрэӄ ӄутти пытӄы нинъыӄинэт!
Таӈымыԓьо рачвыӈчагъат.
Энмэчьым ымыӈ Янраӈайык каврагъат.
Уʼрэӈэнри тыԓяма ынкъам ярагты танԓымынӄэн ныянотыԓьатӄэн.
Энмэч-ым ӄутти аʼачекыт нивӄинэт: И-ик вэԓесӄун уйӈэ нэнтыркын Въэйиръыԓьын!
Эчги ӈан ярак аймавыӈӈогъат, Въэйиръыԓьын вытку каӈонаӈантогъэ, чекамӄонгачаткоӈ нинэнтыӄинэт, эвыр янотыԓьыт нэнагаԓяӄэнат ынкэӄэй.
Нэмэ амынан пыкитчыӄиквъи Въэйиръыԓьын.
Миӈкри ымы вай ынантаӈавэръыԓьын, чама ӄытԓыги ымыӈ, ынангытэӈычьын, миӈкри ӄун ымыӈ пиӈпиӈыт ԓьуԓӄыԓкинэт гэгтыткуԓинэт.
Ытԓыгын чит нывинвыӈирэсӄивӄин: Коԓё мэй минкэмиԓ ытԓён ниԓюԓьэтӄин?
Аԓымыӈ пэнин ыʼԓёӈэт оԓытваԓьатыԓьын?
Конырыӈ-ым ӄутти ныгтыматэватӄэнат Въайэръына.
Ӄытԓыги вай экык ытԓьата винвэ нинэниԓюԓьэвӄин тэӈэмӄынныкитэ.
Эчги рэмкын ныгъевӄин, ытԓён нырагтыӄэн ынкъам въайӄонагтэ ынкъам въэйиръын нэнайпыӄэнат, ынӄо ӄонпыӈ ноԓӄэн уттынпык, нытъирэткуӄин ынкы чама ԓьуԓӄыԓ пиӈпиӈэ нэнаркэԓеӄэн.
Ӄымэԓ-ым вай Въэйиръыԓьын ӈэвысӄэтынӈэгъи!
Матаԓьа ивнин: Вынэ ӄынрагтатгын гымнин ӈээкык, чеӈэт пиригъэн!
Эченур-ым нэмыӄэй пэтԓе морыкагты рагтыткогъа.
Въэйиръыԓьын гэтԓыгэ ӈавынрагтатгъат.
Ынӈатаԓ ытԓя гагтынкоргаватԓен: ынтыёнӈагъэ!
Ӄутти ымы рагтыръогъат уйӈэ ваԓьыт, айгоонкэнат тэнӈыткуԓьыт.
Ытръэч.
Энмэн.
Ганымытваԓенат ытԓя гэккэтэ.
Ытԓя энмэч гэнпэвԓин.
Экык ныӄорагынрэтӄэн ԓыгэчавчывагты.
Ынӄэн чавчыв ӈыронраԓьын.
Ытԓя гэккэтэ ӄонпыӈ мэчуйӈэ этэйӈэткэ, ытръэч ӄоԓ нинэнтыӄин чавчывата нэнаӄоранмыӄэнат ынанӄопӄыӄаёота.
Ӄаайпы пыкирык ӈинӄэй нивӄин: Ыммэй!
Тыгытъэвык!
Ытԓьата ӄэԓюӄ ръэнут ныйыԓнин, ытръэч вэривриԓӄын.
Мэсӄээӄын вак ытԓя пэԓӄэтгъи.
Амынан ӈинӄэй пэԓятгъэ.
Пытӄытавэмэнӈыӈогъэ коԓё: яраӈы чимиръэтгъи.
Ӄынвэр ытԓён ӄаак нъэԓгъи.
Рагтыԓьын-ым чавчывагты тэнӈу ныԓгыӄин: Нэмэ вай Кыкватгыткаԓгын етгъи!
Ынӈин ӄонпыӈ нъайӈавыӈӈогъан.
Паагъэ ӄэԓюӄ эвиръытвык, ԓыгэн итӄыевыԓьыт эвиръыт ыныкувикик ныпъаӄэнат.
Ынӄэната гаймычьыԓьа нэтэнынныӈын: Кыкватгыткы.
Ӄынвэр эвыр ӈинӄэй аʼачеко нъэԓгъи, эрмэтвигъи, инъытвигъи.
Ӄэԓюӄ-ым ытԓён пэнин ӈайыткынэты амкытгынта тыттэтыԓьын, наӄам наԓгыԓ мынгыткынык нинэнрыӄинэт выквийӈыт.
Ӄоԓ итгъэт пынԓятгъат оʼравэтԓьат: энмэн чавчывэн варкыт ӈирэӄ ӈээккэт ынкъам ынӄэната ынӈиннымык рэмкын рарачвыӈгъа - рарачвыгӈыт эмӈэвынъюԓьыт.
Аʼачек пынԓываԓёмгъэ.
Чимгъугъи.
Вэчьым эʼптэ гым тъыӈэвынъюсӄивык!
Эквэтгъи ейвэԓ, ӈэвынъюсӄиквъи.
Пыкэрыӈок нымнымык, ԓьунинэт ӈирэӄ аʼачекыт, тэӈэвиръыԓьыт, таӈамъысӄагтата ԓейвыԓьыт.
Аʼачекырык намӈыԓёгъан ейвэԓ: Коԓё нырэӄигыт?
Ейвэԓе татԓыгнэнат: Нэмыӄэй ныӈэвынъюсӄивигым.
Аʼмын-ым аны ԓыгитэнӈу нэтчын ейвэԓ аʼачека, танӈыткома чама нупынъыԓисӄычетӄин, эвыр-ым ӄоԓ ыʼръэ ныпэӄэттатӄэн.
Пытӄытэнӈу нэтчыгъэн: Ӄэтэв-ым раӈӈытагъэ?
Чермыӈэты ваԓьэгыт!
Мэвын нъинъэтэтын!
Аʼмын эргатык рачвыӈыӈогъат ынкъам тайкавыӈогъат.
Рачвыӈын коԓё нурэӄин.
Аʼачекыт коԓё ыʼсӄагтыткота ныԓеӄинэт.
Ейвэԓе ръэтымкыӄай нинэԓьуӄин, ыʼръэ нъигнэтыԓьэтӄин, ныпэӄэтатыԓьатӄэн!
Аны кыттанӈо ымыԓьорык ныԓгыӄин!
Ярагты-ым тыԓик, ейвэԓ гагтъэватԓен, рыпэт ӄынур ванэван нотасӄыеквэ ныԓегъэн!
Ԓыгэн-ым ымгаԓята, ымпэԓята инъыԓьыт рыннинэт.
Янотгъэ.
Ӄутти гаԓганӈэнайпыԓенат, ӄэԓюӄ-ым нычимгъуӄинэт: эвын ытри ӄырым пэԓяёԓӄыԓтэ чама ытри ынанармачьыт.
Ԓыгэнэвыр иквъэт: Вынэ ынръам мынтэйкэвмык!
Тайкавымгогъат.
Ӄоԓеаʼачека анӈэнапэнрынэн ейвэԓ!
Ейвэԓ-ым нэмэ янор ыʼръыпэӄэтатыӈогъэ.
Нэмэ тэнӈу нэтчыгъэн!
Нанвэчыёвын: пирисӄыченнин ӄоԓ аʼачегчыӈын ӄонайгыпы ынкъам ыннанмынга ринтысӄивнин нотасӄэты!
Рэнтыё аʼачекычгын ӄээӄын арычгытвагъэ, ынӄо ӄутинэӈу рэсӄиквъи.
Этынва чавчывата ейвэԓ ивнин: Аʼмын-ым ӈээкык ӄыԓгыгын!
Мэчынкы ваԓьэгыт!
Ӈэԓвыԓ ынкъам яраӈы нэчвигъэн.
Эквэтгъэт, мууԓӄытгъэт, янра ваӈӈогъат.
Кыкватгыткаԓгын - эӈъэԓьейвэԓ тагнымытваӈӈогъэ!
Ытръэч.
Ваӈӄасӄор - чавчыв.
Амынан пэнин ваԓьын, таӈамынан.
Ныӄааԓьатӄэн амынан.
Ӄааԓьатынвык эʼӄэԓьэ ныйъоӄэн.
Янор ӄаачыко нынъэԓӄин.
Эчги ыныкимтик ымыԓьо эʼӄэԓьыт ныпкирӄинэт, нумэкэтӄинэт: эчги ныӄэминпыӄинэт ыныкимтик, ныӄамэтваӈноӄэнат, ӈэԓвыԓ ӄамэтваԓьэты ынкыри нэнакытгынтыпэнрыӄэн, ынкы эʼӄэԓьык гроԓмакы нинэнкуԓюмкыԓьэвӄин.
Эчги, капчачавык, эʼӄэԓьин ирвыт нынриԓьыԓьэвӄинэт тэнтисӄуйвык, ей эпирикэ ыргынан, ӈэԓвыԓ нэнатанвэтгыӈӄэн, нинэркээԓьэтӄин нотагты, ваӈӄасӄор нинэпириӄин, эʼӄэԓьык гроԓмакы нэнавъёнэԓьавкэн, ынӄэната нэнанмыткоӄэнат эʼӄэԓьыт.
Рыкавраԓьава ваӈкасӄор, чама груԓмыԓьэтэ нэнанмыткоӄэнат эʼӄэԓьыт.
Тэӈэмынӈин рытэ нинэткуӄинэт Ваӈӄасӄорына.
Ӄоԓ нитӄин-ым йынройгык, энмыԓыко, йынрыткынык ныткивӄин.
Ытԓён нытваӄэн ваамйынройгыӈӄач, ынкы имыт нытваӄэн.
Вусӄымчыкуръук, нувинтэтӄин, нымэйыӈӄин пэнъёԓгын нэнаяаӄэн.
Ынкъам ӈэԓвыԓьык рымагтэпы эʼӄэԓьэ ныԓьуӄин пэнъёԓгын, ныйъоӄэн, нымгоӄэнат эймэвкы.
Ынан чинитвиԓютэ нэнаваԓёмӄэнат ӄуԓиԓьыԓьыт.
Иръыӄэй нинэйыръэтӄин тымӈэраӄа, ымы-ым авэръоочга.
Ӄаарытрата нинэԓьуԓӄыԓынпыӄин ынӄэн эвиръыӄэй, оʼрапэнъёԓгыӈӄачагты нэнанарычгавӄэн, мэԓӄэгԓын оʼравэтԓьан нинэтэйкыӄин, ӄынур йыԓӄыԓьын: наӄам кукэйыръын ынкы нититыԓьэтӄин, такэчгыпат.
Ытԓён-ым ӈэԓвыԓьык рымагтэты ныпирӄысӄивӄин, ытръэч уккэнчи нинэнрыӄин.
Игыткин эʼӄэԓьин пыкэттыԓян нэнайъоӄэн, ӄэԓёӄ вусӄымчыку.
Эʼкэԓьэ ынӄэн рытрэԓьуԓӄытԓьэн иръыӄэй маравваԓята ԓьуԓӄыԓык ныркыпԓыӄэн, ныԓгэйъаркыпԓыӄэн.
Кыпԓыма эʼрыкут нивӄинэт.
Гиик!
Рэӄын ытԓыгэ гивигыт, ԓыгэн, увэма, ӄыйыԓӄыԓьэтыркын, гайӄытаӈрыԓтэԓя, гайӄытаӈарычга!
Кыпԓыпԓыткок, нынчичьэтӄин, ӄытԓыги ӄорэн рытраԓгын.
Эʼрыкут ӈан нивӄинэт.
Како, кытԓыги ӄырымэн оʼравэтԓьан!
Ӄээӄын ынӈин ныюптэӈэвыԓтэтӄинэт, ныкэмчичетӄинэт.
Гыттэпычьу итыԓьын нивӄин: Гок вынэ мынӄамэтвамык!
Рэӄуԓым мыттаӈэнэвнагъан!
Ныӄэминпыӄинэт.
Ваӈӄасӄорына гайӄыӄоԓема, нэнапэнрыӄэн ӈэԓвыԓ аʼӄаԓьыӈӄачагты, уккэнчи гэйӄынвыргыргыԓьэвэ: гэйӄивыԓьэтэ.
Гээй, йъапэнра, йъапэнра!
Эʼӄэԓьыт йынройгыӈӄачагты ныгынтэвръуӄинэт, ирвыт ныпэчаткоӄэнат.
Ӈэԓвыԓьэ нупынъыԓийвыӄинэт йынройгыткынгыпы, чама ытри чинит нэрэтыткуӄинэт энмэпы.
Эчги эʼми ӄуԓиӄуԓ нынъэԓӄин, ӈэԓвыԓ нэнанпаавӄэн ынкы камԓеԓы кээчьивык.
Йыӄӄайъым ытԓён нымгоӄэн ӄамэтвак.
Нэргыръоӄэн-ым, нинэгитэсӄивӄин камԓеԓын-йынройгын.
Ынкы эʼӈыткынык камԓеԓы эʼӄэԓьыт гараквачаръоԓенат, ӄутти ԓюнтэӈвъитэ, ӄутти наӄам гэвъиткуԓинэт.
Эвъикэ этъянвыт нэнатаӈынмыӄэнат ымыԓьо.
Энмэн ӄоԓ гитԓинэт ӈирэргэри гаӄааԓьатԓенат.
Нэмэ ӄоԓ нэнтынэт эʼӄэԓьэ намгонат рытымԓятык, рэймэвык.
Ӈирэӄ ӄаат нанмынат ыргынан чинит.
Рораттэ напатынат.
Напатыпԓытконат, Ваӈӄасӄорына тумгытум ивнин: Ынӈин энэԓюкэ мынтитӄэтчитынэт рорат, ымыԓьэты ԓыгэн ынӈин.
Митъэԓыги микынэ раԓвавӈынэн титӄэтык, ӈанӄэн наранмыӈын.
Ӄэгԓын, ӄутынин ӄымэк ԓывавнэн титӄэтык.
Мэткиит ӄынвэр титӄэннин.
Ивнин: Гик, итыкэвын ытръэч наратӄатгыт, вэчьым эвытԓым нарагтыԓпэквыт.
Эймэквъэт эʼӄэԓьыт, эмэԓкэ оԓвынвык тыԓегъэт.
Ԓюур тиӈурэ тэнмавыӈӈогъат эʼӄэԓьыт.
Ваӈӄасӄорына тумгытум ивнин: Гок, опопы ӄоныры янот гыт ыʼныпԓыткугыт!
Ԓыгэн ырыткочетымгогъат.
Гако, итыкэвын ӈыроӄ ыʼттъооԓпэнрыԓьыт ымыԓьо тымнэнат.
Ытԓён-ым гэмэчынпыткэвԓин миӈкы, мынгык, тымкычьык!
Тумгиинэ, Ваӈӄаскорына, ивнин: Гок, аԓва ӄыԓеги, гымръам мыпэнрыгъан.
Ԓыгэн-ым ӈыроӄ мъэмит нинэӄуннинтыӄинэт.
Эвыр ыннэнмъэмитэ ӈирэют нэнанмыӄэнат.
Ынанэвтыԓмъамэта ыʼттъооԓкэн нэнанмыӄэн, ӄутырык-ым ӈыраёт, мытԓынъёт.
Нинэткуӄинэт ынръа ырыткутэ ымыԓьо.
Нэмыӄэй аʼӄанраӄавыӈ ваԓьын Ваӈӄасӄор ӄынур Ӄунԓеԓю.
Ымыԓьо маравык мэчынкы ныяакэн: ырыт, пойгын, ваӈӄасӄорӄааӈы.
Ынкъам ымы ԓьэԓеӈкы ӄэтаймак нэнаяаӄэн э’ӄэԓьык инэткук.
Ӄэтаймак ынръам нинэӈиԓгынпыӄин, мачвэйпы, чама иʼннык нинэкыԓтыӄин, нинэтэйкыӄин еӈӄиеӄ, таӈынры кэгынмэ кэгынмиԓгын.
Эʼкэԓьэ пойга ныпэнрыӄэн, ынан ынӄэн ӄэтаймак нэнавъёнэԓёӄэн, нэмыӄэй ныпэнрыткоӄэн аʼӄаԓьэты.
Амынӄэната нинэткуӄин эʼӄэԓьын.
Еп пойгын агтока нинэткуӄинэт эʼӄэԓьыт.
Нэмэ пойга ынръам нымаравӄэн аʼкаԓьэты, ԓыгэн игытӄэй нинэткуӄинэт.
Ытръэч.
Ӄунԓеԓюн ытԓыгын гэӈэквъиԓин, еп уйӈэ Ӄунԓеԓю вама.
Ытръэч ыннэн ӈээкык нытваӄэн энмэн Кытгы.
Чама ныԓгыӄин Ԓяйвыткокытгано (гэнутэкэмԓитԓин, аʼӄаԓьэпы гынтэвкы).
Ымы-ым ныԓгыӄин Томгавкытгано.
Ытԓыгын ивнин Кытгана: Аʼмын коракэгты ӄыӈэвынъюсӄикви.
Ытԓыгэ ивнин: Чамъам эвын, ынпыначгэгым.
Ӄырым эвын, чамъам мыӈэвынъюгъэк.
Нинивӄин: Мэчынкы!
Ԓыгэн эмытъэт ӄыԓӄытги.
Ӈэнку варкын ейвэԓӄэй - ӈэвысӄэтӄэй.
Ынӄэн ӄыматагын.
Нинивӄин ытԓыгэ: Ӄырым эвын.
Ынпыначгэгым.
Опопы ратан.
Ӄынвэр ӈээккэтэ ивнин: Аны ӄыйъогын, аныӄун ӄыматагын, титэ Ӄунԓеԓюӄэй ныгтонэн.
Ӄынвэр ваԓёмгъэ ытԓыгын.
Эквэтгъи ӈавынъёсӄэвэты.
Ынпыначгыӄай-ым, пыкэрыӈок, уттимтигъи.
Коԓё нымкъэв, ԓывавтагнэты.
Пыкэрынво ԓыгнин кэтэмъейвэԓӈэвысӄэтӄэйин ваны.
Наӄам этын чинит нэмыӄэй мыгӈээккэԓьын.
Уттимтинвиривыԓьын ӈытонэн, эмэԓкэ ынпыначгытомга.
Ивнин: Коԓё, Коԓё!
Оккой!
Ынръам рэӄыгъи!
Ивнин: Ӈэвынъюсӄивыԓьигым.
Ивнин: Эк, вынэ эпԓеэнъым ӄыԓьугынэт, ӄыгитэгынэт ӈэвысӄэтти гымнин.
(Инӄун ӈээккэт).
Рэсӄивгъэт.
Вакъогъэ-ым, ивнин этын: Вайыӈӄэн-ым тырэӈэвынъюӈын, тыраматаӈыркын.
Ейвэԓӈэвысӄэтӄэй ԓыгэн-ым эʼтки-ым, мымԓытӄыԓьу, ымы эʼӄэвиръыԓьын.
Ԓыгэн-ым нъаӄапэраӄэн.
Ивнин этынва: Ӄырым эвын ӈаанӄэн, раӄыԓӄыԓ!
Гымнин ӈээккэт ӄыгитэгынэт.
Ивнин: Эʼквырга ԓыгэн вайыӈӄэн тырэпириӈын.
Тэвмэтэвнин ивык.
Ӄырым эвын, ӈан эʼтки ейвэԓӄэй.
Тэӈычьын ӄыматагын.
Ԓыгэн нивӄин: Эʼквырга ԓыгэн вайыӈӄэн тыраматаӈын.
Ӄынвэр ивнин этынва: Гиик, вынэ ԓыгэн-ым.
Ӈэвъэн ивнин: Ӄытантэнмыӈгын, ӄытаӈкытгэмӈытогын, ымъым эԓвэԓьинэт эвиръыт ӄыныйпыӈатгынат.
Нэпԓыткугъэн.
Рытэнмавыпԓыткок, нивын: Гик, вынэ ӄырагтытык, ӄырым ӄыӈэвынъюги.
Рырагтаннэн.
Ынӄо-ым пэтԓе нанӄатгъэ.
Ӄунԓеԓю нынӈэӄин.
Ынӄо Ӄунԓеԓю йытонэн, эвын ԓяԓёԓгын вэԓӄыԓык нытваӄэн.
Ытԓыгын ивнин ӈээккэтэ: Энмэч Ӄунԓеԓюӄэй гагтоԓен.
Мэйӈэтгъи Ӄунԓеԓю, ԓыгэн-ым ниԓгын, аммаравыԓьын, аʼӄанымчавыӈ ваԓьын.
Мэйӈэтгъи-ым.
Эʼӄэԓьэ найъонат.
Эвын ытԓыгын гэвъиԓин ынин тэԓенъеп.
Ынраӄ-ым Ӄунԓеԓю гэгынтэвԓин чейвэ.
Эʼӄэԓьэ гакытгынтыйъоԓен.
Турынэймэвык, гапойгытагрыԓен.
Ганмыԓен.
Ӈэнку, въичыку, ытԓыгык кытгынтыпкэрэ.
Ивнин ытԓыгын: Како, танӈычгын тыкытгынтыпэчасӄэвын.
Ытԓыгэ ивнин: Ии, ынӄэн-ым нанмыгыт.
Ынӄэн въигъи, гымыкы етгъи, нанмыгыт ынӄэн.
Ытԓыгын ивнин: Аʼа!
Ытԓыгэ ивнин: Ии, гымыкы ынӄэн етгъи, ынӄэн въигъи, гымо тэԓенъеп гэвъийгым.
Ытԓыгын ивнин: Агаа, унмыӈан-ым аʼмын.
Ԓыгиӄымэгԓюут миӈкри митыркын?
Ытԓыгэ ивнин: Ээ, итык-ым аԓгэӄыԓматка, ӄэтэръычгын ынӄэн нъыйпыгъан, ынӄъом йыӄӄайъым нъырайъоӈгъан.
Ивнин ытԓыгын: Вынэ ԓыгэн танԓёӈӄыԓмата, ӄэтэръычгын энмэч мыйпыгъан.
(Ӄытԓыги ынин увик гэӄитыԓин).
Ԓюур ынӄэн эюгъи.
Ӈыроча гивигъи атчытвак рэмэԓевӈык.
Мэԓеквъи-ым, иԓюԓыԓьэтгъи.
Эчги ԓыгэмԓытвэгъэ, ԓыгэрмэквъи, ӄырирнин ынин тымыткоԓьын кытооркэн.
Танӈыт ымыԓьо нинивӄинэт: Ев-ев, торыкы ԓюнъетэ, эʼми ӈанкэн тымыткоԓьын.
Ӄунԓеԓюйгым, чит гэнанмыԓен.
Энмэч ӄинэтэӈынйиивэтгытык.
Нивын: Рай найъогыт.
Гакоргавԓен ӈанӄэн, гивԓин: Йъээк, ԓыгэн-ым игыр мытаӈынмыгъан.
Вэԓынкыӄун етгъи.
Эвыӈан гэюԓин.
Аʼмын-ым ԓьувыԓгыгъэт.
Пойга мараквъат.
Пойга маравма, Ӄунԓеԓюнэ нинивӄин: Ӄээӄынуӄэй гиԓиву ӄинэԓгыги.
Ӄынвэр ивнин: Вай-ым тынмыркынэгыт!
Ынӄо миӈкри итгъи Ӄунԓеԓю, риӈэгъи.
Иʼннык кыпԓынэн пойга.
Ԓевыт чывинин.
Ԓевыт янра иргъи.
Пԓыткугъи.
Ынръам вай эʼӄэԓьэ гиԓиву нэтчыгъэн, ранмынъюук намгогъан.
Эʼквырга ӄырым эвын - нымԓыӄэн!
Ӄынвэр нэтэвмэтэвын.
Ӄэԓьо ԓыгэн нинэткуӄинэт эʼӄэԓьыт, нэнанмыткоӄэнат.
Ӄынвэр нырагтыӄэн ытԓён.
Ӄэйвэ-ым нымкыргэри, этԓы амынан.
Ынин Кытгы - нутэкэмԓиԓ гэгмиӈэтыԓьэтԓин: миӈкы ныпкирӄин, ынкы ныгмиӈэтӄин.
Наӄам эмгынтэвыԓьын, эʼӄэԓьэ йъок, эвыр - ныгынтэвӄин.
Йытооттэ ԓыгэн нэнапэԓяӄэнат кымиӈыт.
Ынкъам пыкэрынвык, ԓыгэн нинивӄинэт ымыԓьо.
Ӄырым эвын ӄынымчеквыткы Ӄунԓеԓюӄэй, ӄэԓьо ниԓгын - аммаравыԓьын, ԓыгэн-ым анӈэнаԓьын.
Ынкы наӄам Ӄунԓеԓю ныйъоӄэн эʼӄэԓьэ.
Ԓыгэн-ым ынкы нинэткуӄинэт.
Ынин ытԓеӈи Ръэйипгэв-атӄыԓьын, экык Кытгэнин, пэнин ярак пэԓятыԓьын вынвэ ныԓгэнымԓыӄэн.
Ӄуԓин-ым ынээԓьын ивнин: Ӄыттэтгытык ӈаеты, айвэ еп гэԓьуԓинэт э’ӄэԓьыт, - ивнин ытԓенъютэ Ӄунԓеԓю.
- Гымо аʼӄаԓьыръэтыԓӄэты мыԓӄытык.
Ӄутти пычгэтагты ӈаеты тыттэтгъэт.
Ӈэнку амэчы ныпэрӄытваӄэнат ӈайыткынык.
Ӄунԓеԓюн ытԓеӈи Ръэйипгэв ӈанӄэн аʼӄаԓьыръэтыԓӄэты гэԓӄытԓин.
Ынкъам ивтыԓин ымыԓьэты гъыԓпэӈкэтԓин - ынӄэн Ръэйипгэвын ваны.
Янор ынээԓьыт ивнинэт.
Митъэԓыги кэтэмӈэнку тыратваркын.
тымынво.
Пытԓьаԓьока нинэнтыӄинэт Ръэйипгэвынэ эʼӄэԓьыт.
Ынээԓьыт янот ивнинэт.
Митъэԓыги нарапэнрыгым, наранаӈъачавыӈӈогым, гыргоԓягты тырэчгэтатыӈо, эвыр ынкы ӄыкытгынтытагратгытык, ӄэнапэнрытык.
Эчги э’ӄэԓьыт ԓыгэймэквъэт ынкы, йъэԓыги ԓыӈкымԓячыкогты эрэтгъи - ӈанӄэн риӈэгъи эвтыԓягты.
Эʼми ныпкирӄин ыныкы, нэнамгоӄэн ранмыӈкы пойга.
Эʼквырга ԓёӈынма нинэнтыӄинэт э’ӄэԓьыт.
Эчги таӈымыԓьо пыкэтчагъат, гыргоԓягты ныриӈэсӄычетыԓьэтӄин, ӄэԓьо ныԓгэранмыӈӄэн ыннэн оʼравэтԓьан ныԓгинымӄынԓеӈу.
Ԓыӈкымԓячыкон ӄынур ёрыткон гэтчыԓин.
Эвыр ынӄэн гыргоԓягты рэӈаткоӈной Ръэйипгэв, Ӄунԓеԓюнти кытгынтытагратгъат.
Эмэԓкэ, туръурэвык ԓыӈкык, ачгыта вэтчагъат, ӄуԓиԓьэтгъэт: Воок!
Ӄутти ӈэнри тыԓигъэт э’ӄэԓьыт, Ӄонԓяԓёрыкы пэнрыткогъат.
Йыӄӄайъым моонэнат тымыткок Ръэйипгэвынэ.
Ӄунԓеԓюрык ымы эвыт намгонат тымыткойвык эʼӄэԓьыт.
Нэткунэт-ым, рагтыгъат.
Ынкъам нэмэ ӄэйыӄын вак, нэԓьунэт эʼӄэԓьыт энарэрыԓьыт.
Нэмэ Ӄунԓеԓюнэ ытԓеӈи ивнин: Э’ӄэԓьыт ӈотыӈӄо нэмэ ӄутти тыԓеркыт.
Гыто ӈэнри ӄыръэтэнэвнасӄэӄвэ.
Эмэԓкэ, эʼӄэԓьыт нъыԓеркынэт эвтыԓьеквэ, йынрыткынык нъытвэтчагъан Ръэйипгэв.
Ръэтыԓӄыԓеты гэнӈивыԓин ынээԓьэ.
Ынанмыԓычьа эʼӄэԓьэ, эчги ԓьунин вакъотваԓьын Ръэйипгэв, ӈоонэнӄач кавранэн, амранмыӈа яаԓеӈӄачайпы.
Эчги ԓыгинэймэвнин э’ӄэԓьын, ԓьунин.
Ԓьунин-ым, пойгын пиринин-ым, ӄутгъи.
Ынээԓьыт ӈайгыпы нывинвыԓԓепӄинэт.
Ӄутги-ым пойгын рыԓьуӈэннин аʼӄаԓьэты, иӈӄун тиӈурэ авнамаравка нитынэт - ампойга.
Рыԓьуӈэтыпԓыткук пойгын, эʼӄэԓьэ пэнрынэн.
Ынкъам Ръэйипгэв ԓыгэн нэмэ эвычагты эрэтгъи, иӈӄун йыркыӄэыʼԓьянвэты.
Ынкы пойга нымаравӄэнат.
Ӄынвэр пыкэтԓьатчагъат эвтыԓяйпы эʼӄэԓьыт.
Ӄунԓеԓюнти-ым кытгынтытагратгъат ынкъам йынрыткынык вэтчагъат.
Нэмэ иквъэт: Воок!
Нэмэ ӄутти ырыкы тыԓигъэт.
Эвыр Ръэйипгэв гагрыноӈавԓен, ӈэнку моонэнат йыӄӄайъым тымыткоӈӈонэнат э’ӄэԓьыт.
Ӄунԓеԓюрык нэмыӄэй ӄутти нынмыткоӄэнат таӈампойга.
Нэткунэт ымыԓьо.
Рагтыгъат ынӄо.
Ӄунԓеԓю, Ръэйипгэв, эӈэӈыԓьын Уӄӄэмӄэй, Пикытъым - йичьэмитйыръыт.
Ыргин тумгыт: Ӄакачетгын, Иʼрэпиӄытъым, Пойгыԓьыӄай, Тиуйгын.
Ынӄэн ымыԓьэты Ӄунԓеԓюнин мараврат.
Ӄынвэт эʼӄэԓьыт, танӈыт тумгэквъэт ырыкы, мараквыргын нанпаавын.
О’ԓяԓёӄынтэ мэчичьу ырык чымче аноԓьатгъат.
Этԓы Ӄунԓеԓюрык рээн, ԓыгэн ырыгтумгык ӄача.
Оʼԓяԓёӄын аʼачек, энмэн Моԓԓынто.
Ӄааԓьатынвык-ым эԓек ыʼръунтэтгъи Моԓԓынто.
Иквъи томгырыкы, энмэн наранмыткомык Ӄунԓеԓюрык тумгэ.
Гивԓин: Нивӄинэт.
Рэӄыркыт танӈыӄагтэ чымче, рэӈынӄэювыркыт, ӄымэгԓюур мытранмыткоӈынат.
Ыʼръунтэтгъи.
Тумгыт иквъэт: Аʼмын миӈкри мынинмык?
Миӈкри мынъынтынэт?
Иквъэт: Вэчьым пытԓяӄ мынъивынэт.
Мургин ӄаат ӄутти мынйыԓтык, кырвэчкаӈынвыт1 въаваӄыт.
Пытԓяӄ мынъынӄаараԓьоӈавынат амъянратко.
Ӄоԓ нъыԓӄытын ӈэнриԓы, нъивнинэт.
Ӄырэмкичитык.
Игыр эмчымче мыныткивмык.
Ӄутти эʼрыкут ваԓёмгъат, эмчымче киквъэт.
Эргатык-ым инъэ нанрагтатынат ӈэԓвыԓьыт эмчымче.
Ӈанӄаараԓьоӈатынат.
Нивынэт: Чинит ӄыԓьугыткы, миӈкри ваԓьыт тэгъену ԓыӈыркыниткы, ытръэч мытрэныгйивэтыркынитык, мытривыркынитык ытръэч.
Ӈоот гымнин, ӈоот гымнин, эʼми ипэ тэгъеӈу рэԓгыӈын.
Эмыннэнъюну нэтчынэт рэмкичиԓьыт, амъянратко ӄаараԓьоӈыԓьыт.
Ӄаараԓьоӈыӈогъат.
Ӄытԓыги нанмынат рыӄаараԓьоӈавъёт, навэнвынмынат.
Моԓԓынто гэтинэнъэӄэнԓин.
Нанмыткопԓытконат-ым, яаԓегты яраӈӄачагты имтиԓӄытгъэт.
Ярак пыкиринэӈу яԓгытымгогъат, гынтэквъэт ырыгнотагты.
Нымнымэ ӄонпы нымӈыԓёӄэнат яԓгыттыԓяԓьыт аԓямачы: Ныръэтури аԓямачы, миӈкри ныԓетури?
Ынкъам ӄутынэ ԓыгэн нинэвинвивӄинэт: Ынӄэн Моԓԓынто гэтинэнъэӄэнԓин, ныгынтэвтыԓемури.
Ырыгнутэк, танӈынотак пыкирык, этъорымагтэты ӄээӄын гэгынтэвԓинэт.
Энмэн танӈынотагты гэԓӄытԓинэт.
Ӈэнку гэԓьэԓенръуԓинэт.
Вынэ ынкъам Ӄунԓеԓюрык нэнарэрынат ԓьэԓеӈкы.
Гэкэӈэ.
Нытымӈэвыԓьатӄэнат, ныйъотыԓяӄэнат, чама-ым эйгуԓеткыԓьин нутэнут.
Ӄынвэр Ӄунԓеԓюнэ ивнин Уӄӄэмӄэй: Гик, аʼмын наӄам рэӄэӈэӈыԓьын мытыгйипыркын.
Вэԓер нъырэчинъюргэвӈыркын.
Гивԓин Уӄӄэмӄэй: Гик, вынэ ӄытамӈэнвынтык!
пъэйӈэӄин.
Ӄынвэр риӈэгъи, пойгъэӈыткынэты Уӄӄэмӄэй.
Ынкы вакъогъэ пойгъэӈыткынык.
Гик, ытръэч Кывэмык (ынӄэн ӈэгны) мэԓётаԓгын эʼмпыквотытваркын, эԓгымэԓётаԓгын рымӈэвъёԓӄыԓ.
Пԓыткома ытръэч ивнинэт: Ынкэгйит инэнԓьуӈэтгъи ыʼттъооԓягты.
Ивнин Ӄунԓеԓюнэ: Гэк, вынэ мынэквэтыркын!
Эквэтгъэт Кывамэты.
Кывэм (ӈэгны) наԓгэрайъоӈын.
Кывэмык пыкиргъэт, ынкыри ӈайгэӈэты.
Вэтга Ӄунԓеԓюнти тыттэтгъэт Кывамэты.
Ӈайыткынык ԓюур найъогъан умӄы - ынкы ӈайыткынык нытваӄэн.
Нанмыгъан.
Орвэты нэнԓьэтэтын ымыԓьэты умӄы.
Рыпкирэтык, вэтга тамӈэнвыӈгъат.
Нэмэ Уӄӄэмӄэй мыӈигъи.
Ивнинэт: Эгэгэгэй!
Ытръэч вай кынэԓгыԓӄык ӄунӄыԓи (ӄунэкык вайкынаԓьэн) мытынъэйӈэвыркын, тоттыӈаӄэргавкы Пиӄытъымынэ эʼрапэнрыркынэн.
Мыӈипԓыткугъэт, эквэтгъэт.
Оʼтчой тыԓеԓьэтгъэт - нурэӄин тыԓян.
Ӄынвэр ӈэнку пыкиргъэт.
Ӄэгԓынангэт, тоттыӈаӄэргавык пыкиргъэт.
Тэгмэчынкы ӄунэкык вайкынаԓьэн эричиткэ, эʼчесӄиквъи.
Пиӄытъымынэ эʼрапэнрынэн, раԓкогты гынтэвыԓьын тэвмэчынкы ӄооԓга инэгнинтынин.
Ӄооԓгын нанӄык тэвмэчынкы гирԓин, тытԓыкагыргык кэӈэтыԓьын кынъунин.
Эвын ыныгпэччесӄык гэнирэтԓин, ӄооԓгын, ӄаайпы ваԓьын, нинэнрыӄин.
Ԓыгэн-ым эвыр оммачайпынэн.
Ӄунԓеԓюнти пыкиргъэт.
Ӄунԓеԓюнэ пиринин, апаӄатԓынэн.
Нинэнрыӄин ваԓы ԓинԓиӈыгйит ынкъам нинивӄин: Вай-ым тынмыркынэгыт, эвыр эӄуԓиԓьыръукэ риты, ытԓыгын эвыр итык ивкэ рэнтыӈын.
Рыттэԓьё ӄоԓеԓьыръочгатгэ.
Ытԓя ынин кытгынтынтогъэ.
Ивнин Ӄунԓеԓюнэ: Вай-ым тургин кымиӈын мытынмыркын!
Ытԓя рэсӄиквъи.
У’вэӄуч ивнин: Кымиӈын нанмыркын!
Ытԓыгын ӈытогъэ.
Ивнинэт: Аʼмын тэӈытръэчкин гымнин кымиӈын ӄытриԓгыткы, ынӈэ анмыка.
Ӄунԓеԓюнэ нинивӄинэт: Вытку эвыт Оʼԓяԓёӄынтэ ратвыӈыткы, мытрэтриԓӈын.
Эвыр атвыка-ым мытранмыӈын.
Ӄоԓ нивӄин: Ка-ако, тэӈытръэч кымиӈын, ӄэйвэ ӄытриԓгыткы.
Ӄунԓеԓюнэ ивнин: Гок, ԓёӈытва рытыркын, вай-ым тытынпыркын!
Гэк, вынэ опопъым мытвыгъан.
Эченур ынӈэ ивкэ.
Ынан тывнэн.
Ӄунԓеԓюнэ ивнин: Ратаӈытвыӈын ыныкит, мытрайъоӈынат, ымыԓьо мытранмыткоӈынат.
Моонэн тывкы, ныкваткоӄэн.
Ӄунԓеԓюнэ нинивӄин: Ԓыгэн ӄыгтытвыркын, ынӈэ ыʼръунтэткэ.
Тывымгонэн.
Ивнинэт: Гако, аʼмын-ым Танӈынотагты гэԓӄытԓинэт.
Ԓыгитэӈыннэн тыттатын ӈэнриԓы.
Митъэԓыги гимԓыттъыԓин, ганӄойвэнтовыԓьатԓен.
Нэтриԓын аʼачек.
Мэчичьу ынкы омаквъат, рэсӄиквъэт.
Эмэԓкэ, ӄынур чаёткома, этъо таӈытвытконэн, таӈымӈыԓтэԓыткогъэ вайкынаԓьын.
Эквэтгъи Ӄунԓеԓюн рэмкын.
Пыкиргъэт ӈэнри.
Найъогъан тэкэмыннэн тыттатын, гимԓыттъивыԓин ынръа.
Коԓё ԓыгэн-ым никвыӄин.
Ӈэнкугиӈкы Пикытъымын эԓгарвэнӄор чигԓиԓгэннин, наӄам майӈыԓьэӈыргыԓьын.
Чигԓенкэмԓиԓԓьэвнин.
Чигԓенкэмԓиԓԓьэвыпԓыткунин, эʼӈгыргэпы иԓгэннин.
Нымкыӄин ӈиԓгын нэнйыԓгэтын.
Рэквэтэвнин эчгэтты, рымъэйӈэнин, ӄооԓгын пиринин, рыгыргоԓявнэн, ивнин.
Гочч!
Эԓгарвэнӄаайӈын эчгэтты иʼрэԓӄытгъи, эʼӈгыргыкаӈонаӈаткогъэ эчгэтты.
Тинтин эмнымэйӈъэв нинэнинтыткуӄин эвтыԓягты, чайкойӈымэԓ мэйӈэԓьу.
Тыттэтгъи, ынкэӄэтгъи-ым, оʼраӈанӄо рыягнавкы вэтчагъэ.
Тыттэтгъи ӄоԓ оʼравэтԓьан ӈэԓгэпы.
Ынӄо таӈымыԓьо тыттэтръугъэт нэԓгыеквэ.
Ымыԓьо тыттэтгъэт, эԓгарвэнӄор ӈэнку нанмыгъан.
Эквэтгъэт.
Найъон Оʼԓяԓёӄ.
Ныкитэ пыкиргъэт ӈэԓвыԓьык.
Нэнарэрӄэн рыюԓьын.
Ныԓвавӄэн ԓьук.
Ӄынвэр ваӈэйпыӈӈогъат Ӄунԓеԓюнти, рыюԓьын энарэрма, нивӄинэт: Моԓԓынтой!
Ӄоԓ ԓюур.
Вогой, вогой, вогой.
Моԓԓынто нивӄин.
Найъогъан, нивын: Миӈкы яраӈы, мыныԓӄынмык ярагты.
Ярак уʼрэквъэт, еп ыяа нэԓьунэт ярат.
Моԓԓынто найыкыргыкыԓтыгъан, инӄун еп ыяа эвнэӄуԓиԓьэткэ нитын.
Пыкиргъэт-ым, нэкыԓтыгъэн Моԓԓынто.
Ӈаргын орвык напэԓян.
Рэсӄиквъэт.
Ӄунԓеԓюнти ымыԓьо.
Тоттыԓԓывыргыргыръок, чотгэӈгыпы ваԓяйӈын йытонэн О’ԓяԓёӄына.
Ԓыгэн эвыр вэтга уткучитгъи ваԓяйӈа.
Ӄоԓ оʼравэтԓьан ԓыгэн эвыр чывинин.
Ӄутынэ, Ӄунԓеԓюнэ тумгэ, ивнин: Гок, аныӈан.
Ӄоԓ энмэч тымнэн!
Уӄӄэмӄэйынэ ивнинэт: Гэк, вынэ ӄыпиригыткы, эченур ынӈэ анмыка!
Нэпиригъэн Оʼԓяԓёӄ Ӄунԓеԓюрык.
Нэнпирӄыгъэн-ым, нырыттэԓӄэн.
Чывэоʼравэтԓьан Уӄӄэмӄэйынэ чаакаегты рытриԓнин.
Ынкъам эмэԓкэ Уӄӄэмӄэйынэ ягыӈӄачайпы чичиккэннин.
Ԓюур ԓыгэн, аԓымы чит чывипыт, ӄотымгогъэ.
Ԓюур эвыӈӈогъэ ӄоттыԓяма.
Гоккой, гоккой.
Уӄӄэмӄэйынэ ивнин: Ягов, мэрынрэ!
Вэнԓыги нивӄин.
Гоккой, гоккой!
Уӄӄэмӄэйынэ кыпԓынэн ынӈин ивыԓьэтыԓьэтыԓьын.
Ԓюур ӄоԓ иквъи: Го!
Мэркычгыргын, эʼми Оʼԓяԓёӄ?
Оʼԓяԓёӄын ӈэвъэн таӈӄонпы нивӄин.
Оʼԓяԓёӄ нанмыркын.
Гынмыԓкин тымъё оʼравэтԓьан Ӄунԓеԓюнэ ивнин:Вай, ӈоот, мытрыттэԓыркын.
Ӄынмыгын вай!
Ԓыгэн эвыр кыпԓынэн иʼннык ваԓячга.
Тымнэн.
Ымыԓьо нанмынат, ымы ӈэвыскэтти.
Ӈытогъат ракватынвэты.
Нэтрыгъэн Моԓԓынто.
Мынгыт яаԓейпы нэкыԓтынэт.
Ӄаагтатыԓьо нэԓгыгъэн ынӈин мынгыкыԓтэты, тангагԓыӈычьата.
Ыʼръунтэтыԓьын, ыʼмӈычвыно ԓыӈкы ынӈин нынтыӄин, тинэнъэӄэӈыԓьын.
Ынръам айвэкэн, ӈэнри тыԓямакэн.
Вайкынаԓьын.
Ӈэнри пыкиргъэт.
Ӈэнку ԓыгэгтыӄаанматгъат, наԓгэгтыӄаанмыгъан ынпыначгын, ӄунэккэԓьын.
Ӈанӄэн нэмэ нэнэквэтэвын Моԓԓынто ырыграӈӄачагты.
Моԓԓынто гаӈаԓвыԓьыма нынрагтатӄэн.
Ӄэԓюӄ-ым ыʼмӈычвыно ныԓгыӄин, тинэнъэӄэӈыԓьын нынтэрмэчьыӈэвӄин.
Миӈкри иа’м гъыръунтэтԓин!
Тымӈэтваԓьыт оʼравэтԓьат рынмыӈаннэнат.
Ӄынвэр пыкиргъэт ярагты.
Пыкирык-ым нанмыгъан Моԓԓынто.
Ынӈин ӄынвэр нымытваӈӈогъат амаравка.
Ӄонпы паагъэ мараквыргын.
КЫТГИ, ӃУНԒЕԒЮН ЧАКЫГЭТ Эʼмитԓёнайгыт, ытԓыгигыт?
Аʼрэԓпыӈо аʼӄаԓьэпы ныгынтэвӄин чейвэ гэӈээккэтэ ӈэргэрык.
Ныкитэ вусӄымчыку энмык кувԓыткугъи, кэмчичетгъи.
Гыткамԓягъэ.
Ԓьуԓгэннин кэмчичетыԓьын ӈээккэтэ ытԓыгын.
Ытԓён нытэӈъэв эвтыԓягты пиӈкугъи.
Ивтыԓык турирык, ытԓыгын эʼйӈэвнин, ивнин: Эʼмитԓёнайгыт, ытԓыгигыт?
Ивнин ытԓыгэ: Ӈотӄэнайгым итыкэвын.
Ытръэч этъым тыгыткамԓягъак.
Ӈээккэтэ ивнин: Йыӄӄэй-ым мынрэӄэквыт, миӈкри мынтыгыт?
Ытԓыгэ ивнин: Ев-ев, опопы ӈутку ӄэнанмыгэ.
Наӄам тырэтэвиминӈэты, гынык ԓыги ԓыӈӄэвигым.
Эвыр рэнанмы-ым, ринэпԓыткугъэ румкэвкы-ым коракэгты ӄынымпэнрыгэ.
Ӈэнку ыʼннатчыӈатгыт, ротванвыгъет ыʼннутэргыгыт.
Эвыр Ӄонԓяԓёрыкы ынӈэ авнатвыка ыʼнынтыркынигыт.
Эвыр ӈэнку нараматаӈыркынэгыт, ынӈэ эʼнӄэткэ, ыʼнматаркынэгыт.
Ытԓыгын тымнэн, румкэвнин.
Коракэгты эквэтгъи.
Ӈэнку пыкиргъи.
Ивнинэт: Гымо торыкагты тыгынтэвык, гымнин ытԓыгын гынтавтыԓяма гыткамԓягъэ.
Инэтэннинъэйвыгъи ынан.
Инэнинъэйвыпԓыткугъи, иниквъи.
Ӈутку ӄэнанмыгэ.
Ынкъам чама иниквъи.
Ӈэнку рэпкиры, ротванвыгъет ыʼннутэргыгыт, ыʼныргыткун нутэсӄын, ыʼнтэйкын атчытванвыԓӄыԓ.
Ынкъам чама ымыӈ иниквъи.
Ӄонԓяԓёрыкы ынӈэ атвыка ыʼнынтыркынигыт.
Ынкъам ымы иниквъи.
Ӈэнку раматаӈык, ынӈэ эʼнӄэткэ.
Ԓымаԓяквъат коракыԓьыт.
Ротванвык нэнутэргыгъэн, натаванвыӈын.
Ынкы ымычьычоӈэт ныпэрӄытваӄэн.
Ӄынвэр мэчичьу наматагъан.
Кымиӈэтгъи ынкы, ӈээкык йытонэн.
Ынӄоры нэмэ, эʼӄэԓьэ йъок, гынтэквъи.
Миӈкы ныпкирӄин, ӈэнку нэмэ натчыӄэн.
Ӈэнку виин ныматаӄэн.
Нэмэ ныгръоӄэн.
Эчги ӈэнку ныгръоӄэн, нинивӄинэт ынкэкинэт: Ӄырым эвын ӄынымчеквыткы Ӄунԓеԓюӄэй.
Опопы ратан мараквыргын.
Ратанӈавӈэн, варат нытумгэвыркын.
Наӄам эвын нымԓыӄэнат, аʼӄанраӄавыӈ ваԓьыт Ӄунԓеԓюнти.
Вынэ варат нытумгэвыркын.
Вытку ынӈин нутэкэмԓиԓыпԓыткугъи, вытку ынкы паагъэ мараквыргын вак.
Миӈкы ныпкирӄин, нэмэ ныматаӄэн, нэмэ ныгмиӈэтӄин.
Нотакаврапԓыткоӈ, ӄэгԓынангэт паагъэ вак мараквыргын.
Эргыпо нъэԓгъи Кытги, Ӄунԓеԓюн чакыгэт.
Томгавкытгано нъэԓгъи.
Кытгинэ мараквыргын эʼнӄу гэԓгыԓин.
Ӈотӄэн ытръэч.
Эʼчууԓгынэ Ӄункинвиӈ гэтэнымченԓин.
Ӄааԓьатыԓьыт гимтиԓӄытԓинэт, ӄынур айвэ.
Ӄункинвиӈ гэнъюԓин.
Анок-ым, мырэнык.
Ԓыгэн-ым Выёӄонкэнвэӈ, ныӄытԓиӄин, нъэнӄэӄин-ым ԓыгэн, гавъяԓен.
Рыюԓьын-ым, ӈэԓвыԓ ринтынин мранмачы.
Ӄэтэв рэмкэ ԓюут нэԓьугъэн ӈэԓвыԓ.
Ако нэнԓьэтэтын ынӄэн этынвэты, Аʼчооԓгырыкы, ӈэԓвыԓ.
Ԓыгэн-ым эрмэчьын вэтгычемгъоԓьын, ӄынур ԓыгэн ииԓгын.
Миӈкыри пыԓитык, ԓыгэн ԓюӈпэԓӄынтыԓьын.
Рыпкирэннин рэмкэ ӈэԓвыԓ.
Эʼчууԓгын-ым гивԓин: Эʼмъим рыюԓьын?
Ивнин: Ӄоо, эʼми, эвын эмӈэԓвыԓ тыԓьугъэн.
Эрмэчьэ Эʼчууԓгынэ ӄырирнин рыюԓьын.
Ԓьунин, ныйыԓӄэтӄин.
Ивнин: Како, эʼми ӈэԓвыԓ?
Ԓюур эйиԓыкэ гэнъэԓԓин, авэтгавка, ытръэч мынга нывэтгавӄэн.
Эʼчууԓгынэ ивнин: Гок, аʼмын ынръам ԓыгэтъыԓрочгыпгъэ.
Гако вынэ вэчьым тырэнтъыԓеквыт имтик, опопы мачынан, вэԓер тъыныпкирэтгыт имтитэ.
Эмтэгты имтинин.
Ӄутти акватыӈӈок, энарэракватыӈок, ивнинэт: Ӄынатчыӈатгыткы ӈоонко ӈэԓвыԓ.
Имтик рыпкирэннин рыюԓьын, эвын ымыԓьо уйӈэ оʼравэтԓьат, ӄэԓёӄ.
Эʼчууԓгынэ гивԓинэт.
Пытԓяӄ ӈэԓвыԓ ӄэнарэрыркынэткы.
Рыпкирэтык имтик ивнин: Егов, аʼтав ӄыръатчаӈыркын ӈутку имтик, моргынан-ым мынрэԓьуӈыркын ӈэԓвыԓ.
Наӄам ынан ԓыги, нъэнӄэӄин рыюԓьын, гавъяԓен.
Пытԓяӄ-ым нэԓьугъэн ӈэԓвыԓ.
Ԓыгэн-ым ӈаԓвыԓьэты ӄытгъи Эʼчууԓгын гээвкы, танԓёӈэнарэра, ӄэԓёӄ ыʼръунтэннин, ынкъам ынан ԓыги нинэԓгыӄин, миӈкы варкын ӈэԓвыԓ.
Ӈэԓвыԓьык-ым пыкирык, ивнинэт тумгыт: Танԓымынӄо ӄъурэвыркынитык, пытԓяк, ӈэԓвыԓьыԓӄырирыԓьытури.
Эчги имтик нэнъурэвэтын ӈэԓвыԓ, Эʼчууԓгын эмтэгты ӄытгъи, ӈан ытри мэӈин.
Имтик пыкирык, Эʼчууԓгынэ Ӄункинвиӈ ивнин: Гок, итык эвын еп нытԓепыткуйгыт?
Гако нивмури.
Вэчьым тумгин оʼравэтԓьан энмэч вэчьым въигъи.
Аʼмын ынӈатаԓ нивигым.
Этэӈэтэвкэ (аӄамэтвака) рэвъигъэ, мытръаӄапэрагъа.
Ынӈин ивыпԓыткук, тумгытум ивнин: Нэмэ наԓвыԓьэты ӄыԓӄытги, ӄыгтыгын ӈэԓвыԓ, ӄырэтгыткы, ԓыгэн ӈутку мынӄаанмат.
Ӈаԓвыԓьэты аʼтчама, оʼравэтԓьат ԓымынӄоры ныпкирыткуӄинэт, пытԓяӄ ӈаԓвыԓьыэнарэрыԓьыт.
Ӈэԓвыԓ нэныпкирэтын эмтэгты.
Тумгыт ымыԓьо гумэкэтԓинэт.
Эʼчууԓгынэ тумгыт ивнинэт: Аʼмын мэй, тумгин оʼравэтԓьан ыʼмъычычонэт мытрэнтэвиминӈэннын.
Гик, аʼмын йъарат вэты аʼткэвма вагты, тотъэты вагты нэрэркурмык.
Гако вынэ тэӈэтэвкин (акватӄамэтваӄэн) моочгычымӈы ӄынмыгыткы.
Нанмыгъан.
Ивнинэт: Эӄыԓпэ ӄынвэнӈыркыниткы.
Ытԓён ынан таӈынанавыԓӄычьын ыʼттъымычвиткукин ваԓы ӄаатъымык нинэмнэйвыӄин.
Нинивӄинэт: Гик, вынэ тумгин оʼравэтԓьан мытынтэвимиӈэтыркын, эӄыԓпэ ӄинэвэнӈэтыркынитык.
Эӄыԓпэ мынынтэнмавыркын, ратанӈавӈэн, йъарат ӈавычгычемгъок нэрэркурмык.
Гик, итык эвын энанрыԓпэркэн ваԓяйӈын тыԓгэнэрвавыӈӈон, энмэч итык тынирвынӈэвын.
Како ԓюур ӄынвэр эйыԓӄыкэ нъэԓԓьэн, ԓыгунмытъыԓԓьэн эвыӈӈогъэ: Гэмэԓевигоом!
Ԓыгэн Эʼчууԓгынэ тумгыт нинивӄинэт: Гик, эӄыԓпэ ӄинэвэнӈэтыркынитык, ӄувиркынитык!
Наӄам тумгыт эвын гэвинвынинъэйвыткуԓинэт, гэмитъэйвыпԓыткуԓинэт.
Тырапытԓьангагчавӈыркынэтык, ӄыпытԓьагагчавыркынэтык, ынӈэ пэтԓе эпԓыткукэ.
Энмэч ӄынвэр ӈэԓвыԓ гытъэквъи, еп увипԓыткукэ.
Ӄынвэр ӄоԓ ивнин: Ӄынӈэюквын ӈэԓвыԓ.
Эвыр рэнӈэювӈын, эӄыԓпэ ӄырэтгын, ӄыетги.
Тэӈэвыԓьык рээн рэмкын ӄамэтваткогъэ гэчевкы.
Ӈэԓвыԓ рыӈаёвма, нувиӄинэт.
Чама нинивӄинэт: Гыткат кытэӈупчивыркыниткы, ӄытэегиԓгыӈыркынитык, ӄытаӄымԓяӈыркынэтык.
Ӄынвэр увэма увэнтатымгогъэ, рамаԓявӈыӈӈогъэ унмытъыԓԓьэн.
Нивӄин: Энмэч тымэԓеквъэк.
Ԓыгэн ԓюӈӄуԓиԓьэтыԓьын Эʼчууԓгын.
Ытръэч тумгыт нинивӄинэт: Аʼтав амтаӈъянва ӄувиркынитык, рай ӈэԓвыԓ рэтыркынин.
Ӈэԓвыԓ рыпкирэннин.
Ԓыгиунмытъыԓԓьэн ԓыгэн нымэԓевтыԓеӄин, ныԓгигпиԓьыԓьэтӄин.
Ӈэԓвыԓ рыпкирэтык, аԓымы ванэван нырэӄыгъэн, чекавэтываӄ нъэйӈэткусӄычетӄин тъыԓԓьэн.
Эвыр нивӄин: Вынэ вай тытэӈмэԓевык.
Эʼчууԓгын нивӄин тъыԓԓьэты: Гик, вынэ рэмкын ныӄамэтваркын, чеӈэт мытынтэнмавыпԓыткогыт.
Эʼтки йъарат пыкирык нэривмык.
Аʼмын како ӈавычгычемгъоԓьыторэ.
Гик, энмэч эӄыԓпэ ӄытэӈэтэвыркын, вай рынэкавъёйгыт.
Вынэ вай тытэӈмэԓевык.
Тырапаагъа ынӈин итык.
Этԓё-ов.
Чеӈэт моочгычымӈы тумгин мытынмыгъан.
Ԓыгэн амэтъо нивӄин: Вынэ тымэԓевык.
Ынан тырапаагъа ыннин итык.
Гик, вынэ чеӈэт мытынмын тумгин моочгычымӈы.
Наӄам мытратвыӈын, нэривмык.
Аʼтав эмгытԓитэ тымыткы!
Ӄынвэр ынӈин тымӈэнотъаёк ныӄуԓиԓьэтысӄычетӄин ӈаԓвыԓьыӈӄачагты, нувинтэтыԓьэтӄин.
Эвыт ԓыгэн нивӄин: Вынэ тыԓгитэӈмэԓевык, ԓыгэн тыԓгимчегъэк ынӈин итык, тырапаагъа игыр выячьатык.
Како вынэ Эʼчууԓгынэ ивнинэт тумгыт: Коԓё аʼмын миӈкри?
Тури рэӄын ривӈытык?
Наӄам тумгин моочгычымӈы аʼтав ԓыгэн мытынмыгъан, нэръэйӈэԓьэнмык.
Гым тивыркын.
Опопы энмэч мынъынгагчаватыркын.
Ԓюур ӄынвэр нотагты ԓыгийъэгынтэквъи.
Ынӄо-ым ӄынвэр нэмэ уʼрэквъи, эвын мэчыйӄунтэтык.
Эʼчууԓгын эвын гэтэӈытвиԓин, чит ынӄэн нэнанмыӄэн ԓыгиунмытъыԓԓьэн, нэнапытԓьаранмыӈӄэн.
Ԓыгэн-ым гэԓгунмытэйкыԓин итыкэвын, гэԓгинтэӈытвэтԓин, ныгынкойӈъав гэнъэԓԓин.
Ытръэч.
Чьомарагтыгыргын гатваԓен.
Ынин ытԓыгын айваната гаӄапԓёнмыԓен.
Еп ытԓён ныппыԓюӄин, ӈинӄэю вама.
Ыммайӈанӈэт ытԓыгын ԓыги гэԓгыԓин.
Ыммайӈанӈэт гэрэрмэвӈыԓин, гарамԓытвэнԓен.
Таӈкоԓё гэрмэвԓин, чама гаԓгэмԓытвэԓен, чама ԓыгэн гэԓгинъытвиԓин.
Ымыӈ ԓыгиԓвэт пэрэӈӈонэнат кытгынтата.
Ынӈин этыӈӈой-ым, эймэквъи айванагты.
Кыткытык, эмэԓкэ вытатык, ынин ватомгын ивнин: Ԓыгэн аӈӄачормэты, ыʼтвынпанвэты, мыныԓӄынмык.
Ԓюур ӈэнку пыкиргъэт.
Ытри-ым ӄээӄынуӄэй вак, ыʼтвыԓьын уʼрэквъи.
Эчги ыʼтвыԓьын нэԓьугъэн, тумгытум моонэн нинъэйвык.
Нинивӄин: Эвыр ӈутку рэмпэӈыт, митъэԓыги ԓыгэн рэӄэ нараԓпынрыгым.
Эвыр ынкы энайыръыйпама, ыʼтвэпы, ӄэнатангагԓыӈыркын чама ӄинэтэӈвинрэнӈыркын инэйпэԓьык, ныннэпы ӄинъэйӈэвыркын: Чьомарагтыгыыр, ӄывинрэтыркын ыʼтвыйыръыйпэк!
Пыԓԓяӄ аʼтавнымайӈъав ӄинъэйӈэвыркын.
Чьомарагтыгыр!
Энмэч ӄынвэр ӄинивыркын.
Ӄинвиӈэтӄээтыркын, ӄэйӈун ыʼнӄапԓёнмыӄаатгыт!
Ӄэгԓынангэт ырыкагты ԓюур ӈыпасӄэвымгогъат.
Коԓё коԓтаыʼтвычгын гэԓгитэнйыръэтԓин имырэӄэ.
Ытри тааʼчомата, чагчомата гэйыръэтԓин коԓтаыʼтвычгын.
Энаӈайпамгогъат.
Ивнин тумгэ Чьомарагтыгыргын: Аʼтав ӄырэвинрэнӈыркын!
Кэтэмынӈин ытԓыгин ӄапԓёнмыткоԓьын ыʼтвыԓьын гэетԓин.
Вэнратымгогъэ.
Ӄынвэр пэтԓе тумгиинэ ивнин: Вынэ ӄыгагчавыркын, этъым гагчавыркыт инэӈэйпэк вай имԓетыркын!
Этынвыԓьын ыʼтвин Чьомарагтыгыргына пынԓёнэн: Эты вай ринтэ рытык рэчимэты?
Наӄам чагчомат пыԓвынта гэкыԓтыԓинэт.
Ԓыгэн таӈкоԓё нымэйыӈӄинэт, таӈынанэтчычьыт.
Ӄутынэ ивнин, этынвыԓьа, ынык ытԓыгык энанматыԓьа: Гэ, аʼмын, ӄэйвэ ӄырым, нитчыӄинэт!
Кыԓтэчгэпы пиринин чагчомачгын, тэӈпиринин-ым, тааԓгыԓятгъэ, оʼравэтԓьаԓԓяпгъэ.
Уйӈэ оʼравэтԓьака эчги нъэԓгъи амноныӈӄач, ӈутри ринтысӄивнин амноӈэты чагчомачгын ыннанмынга.
Ԓюур аӈӄаараргыргык чыгэгчыкутгъи чагчомачгын.
Тумгиинэ ивнин, тъарыгнэн: А-г-ааа!
Иаʼм ынръам рэнтысӄэвычгатын, роԓьаӄанӈэнавычгатыркын!
Рытааԓгыԓявнэн Чьомарагтыгыргына.
Чыгагчыкойпы тиӈунин ыннанмынга.
Рынрынин амноӈэты, нотасӄыткынэты.
Тумгытум винвэ аʼткэвма гитэнин.
Эвыр ӄоԓ чичеквъи-ым, ивнин: Эӄыԓпэ ӄывинрэтыркын вынэ!
Эвыр-ым гагчавыԓьатыӈогъэ, амӈаԓгыԓ рынрыӈӈонэнат чагчомат.
Инэнйыръын ыʼтвычыкукин нэпԓыткугъэн йыпэк.
Ынӄэн ыʼтвэрмэчьэ айванаԓьа тумгыт ивнинэт: Вынэ ыʼтвъэт мыныйпэгъэн.
Чьомарагтыгыргына ивнин: Этъым вай амгымнан рынрык рэчимэтгъэ?
Нэмэ ивнин ыʼтвэрмэчьэ: Вынэ нитчыӄин, ӈаԓгыԓыткота мынынтыгъэн.
Эчги ынӈин ивнин-ым, ӈэранвакъосӄооԓгэпы пиринин, ԓюур ԓыгэн ԓевтык гыргочагты риԓгиннин.
Эмнуӈык нъэԓык, иквъи: Вай, миӈкы тырэтриԓнын?
Ынръам эʼӈвэнатыӈогъэ (таароӈыӈогъэ) ынык ытԓыгык тымыткоԓьын айванармачьын.
Ивнин: Ӈутку-ым вай ӄытриԓгын.
Рытриԓнин-ым, ивнин: Ԓеӈытъа гыт Чьумэйгыт эккэйгыт?
Ии.
Гик, вынэ рэмкын нычаёткогъан,- ыʼтвэрмэчьэ ивнинэт чиниткинэт аʼачекыт,- гик, вынэ ӄуннумэкэквытык!
Нэмэ Чьомарагтыгыргына тумгытум винвэ аʼткэвма гитэнин.
Эвыр коԓ чичеквъи, ивнин: Нэмэ гыт ԓыгэн тымӈэтваӈӈогъэ?
Ӄывинрэтыркын уттынумэкэвкы, тъачеӈычэрыӈӈогъэ, чинит ивкэ.
Мывинрэтыркын!
Эвыр-ым ытԓён кытгынтакватгъэ оттыгэченвэты.
Коԓё уттуут румэкэвнин!
Чаёткогъат.
Чаёпԓыткок, пынрынэн кимитъэ айванаԓьа: чагчоман ымыԓьэты йыԓнин, ынкъам тааʼчоман, рырканаԓгыкоԓтаԓгын ымыԓьэты, ԓыгэкоԓтаԓгын ымыԓьэты, ӈиԓгытко-о-о-т!
Ынӄэнат рыянръавнэнат йыԓьёттэ, ивнин: Ӈотӄэнат гыныкагты.
Коԓё нымкыӄин имыръэнут йыԓнин.
Нэмэ тумгытум винвэ аʼткэвма гитэнин, эчги ымыԓьо кимитъын нэйыԓыпԓыткун.
Эвын-ым ӄоԓ чичеквъи: Вынэ ӄытимтиӈыркын, мынрагтыркын.
Ынӄэн ԓыгэн куԓтэк ӄинэчымӄэтги.
Тэмтэӈымгогъэ.
Тимтиӈыԓьын нэнатангагԓыӈӄэн.
Эвын-ым ӄоԓ ныгагчавӄэн.
Мэчемпэтԓе нинивӄин: Вынэ коԓё ымычьычонэт тимтиӈыркын!
Эчги ԓыгэпԓыткоӈӈогъэ тимтиӈык, ӄынут мачамэмтэйпыӈ нъэԓгъи, тумгиинэ пойгын пирисӄыченнин, кытгынтакванма ивнин: Ев-о, вынэ мыпэԓячгатгыт, ӄэйӈун ыʼнӄапԓёнмычгатгыт!
Аʼмын-ым имыт эмтэйпысӄычаннэн, пойгын пиринин, кытыгтываԓяркыԓягъэ томгээна.
Эквэтгъэт, ымы ԓюӈынрэӄэвэ рыннин, ӄэԓюӄ нымкыӄин кимитъын йыԓнин.
Энмэч-ым ԓымӈэ кимитъэ нинэрэтын.
Ытръэч.
Нынымытваӄэнат ыннэннымык йъэԓгытомгыт.
Ынпычьын, Ӄаантано итыԓьын, ыʼттъыётраԓьо нитӄин.
Ӈинчьэн-ым - Йиԓьы, ынкы рачымчо.
Ӄоԓ рыннин ӈэргэрык Ӄаантана Йиԓьы ивнин: Китаӄун мынаӈаӈрачвыӈченмык.
Мэӈин эпԓеэн армаӈ ваԓьын.
Э-э,- ӄутынэ ивнин.
Ԓыгэн итык нымэԓьэв нынымытваӄэнат, ӄонпыӈ нытэӈычьэтӄинэт.
Рытгэватԓыӄэва, ӄоԓерыёрагтэты Йиԓьы ԓюур пыԓӄэтгъи, наӄам ымыӈ нытэвыӄэн, ытръэч ныԓгитэвмэтэвӄин гытгыԓӄатык.
Тэвыԓьанма, ныԓгиӄувчимгъуӄин, нивӄин.
Аԓымы чит ԓыгикыргысӄыԓьын тыԓян!
Этыӄун тытымӈэвык?
Коԓё ԓыгиръэмиӈкэтэ тытак?
Тантыԓяӄэвъяӈӈота гитԓин аԓьэӄатыԓьатык, наӄам коԓё гытгийӈын!
Ӄынвэр гытгыԓӄатыӈогъэ.
Эчги ԓыгэн егэ рынинин нутэсӄын - ԓюур тэӈкыргысӄэтгъи.
Рытааԓгыԓявнэн игыткин ынин аԓьэӄатын: ӄытԓыги ӄырымэн гытгын, ӄытԓыги ытръэч ӄорэн аʼчанӄораттыт.
Аԓымы аръаԓя чемысӄыԓьын, таӈъаӄапыԓӄаты ваԓьын.
Ытԓён-ым оʼтчой аԓьэӄатыԓьатгъэ - амгынотъыԓётагнэты!
Аԓымы еп тэркэнэнэма рагтакватгъэ!
Эмӄэԓеԓвынэ ытръэч иквъи.
Ытԓён вай ӄанан тырэӄыркын?
Ымыӈ ӄораыттык тыпыԓӄатыӈок?
Ӄамэтвама ӈэвъэнэ пынԓёнэн:Нырэӄигыт оʼтчой, аԓымы Ӄаанты еп этиркининикэ эквэтгъи?
Вытку ынӈин ивкы, кэтъонэн ыргин гайъэԓга вэтгав.
Ӈотӄо нэмэ рытгэватыԓӄэва татԓыгнэн Ӄаанты.
Эвын ыʼԓетык, Ӄаанты нырагтытыԓяӄэн.
Эгытъыԓёвэнвыеквэ ныԓеӄин ярак пыкэрыӈок.
Ԓюур таӈамэчатгъат ярат.
Гыроԓмакы ԓыԓепыткугъи.
Аръаԓя ԓыгонмычыко нытвэтчатваӄэн.
Ынӄоры таӈъаӄаттатыӈ!
Таӈымъыԓёнэт тыттэтвиригъи, вытку воԓӄытвэма тыттэтгъи!
Тыттэтык, рытааԓгыԓявнэн чит онмычыкон.
Кытԓыги ӄоравэнвычыко гэткивԓин.
Ынӄо ытръэч иквъи: Ако, эвыӈан ымыӈ Йиԓьы мэчынкы!
Эԓымӈэ ӈан!
Китъам ӄун эпԓеэн ӈотӄо миӈкри ритгъэ?
Нэмэ ӄээӄын нымэԓьэв вагъат.
Ӄоԓ итгъи инэнвинэвыԓьын Йиԓьы рагтыгъэ эвын вуԓӄытвик.
Рэсӄиквъи ярак.
Пэнъёԓгын нынԓетӄин, увикук нынпытваӄэн.
Ытръэч ӈэвъэн ванэван нивын етти, ымыӈ ԓюнгитэтэ рэсӄивыԓьын ыʼвэӄуч.
Рэӄык кургъи?
Ынӈин ԓыгэн пэнъёԓгыткогты ваԓьатыркын!
Ӄынвэр янор эʼйӈэвнин.
Ԓёӈочыткота.
Ынӄо рэймэвнин, тэӈгитэнин паԓёмтэԓнэн выегыргын.
Этԓы нывъентогъан.
Гэԓгичеӈыттэтԓин уʼвэӄуч.
Эʼйӈэвнинэт энараԓьыт.
Нанрочавын, ынӄо намайынԓян, нэнпэтын.
Эргатык вуԓӄытвик нувиӄин, ԓюур ваԓёмнэн гэкэӈвыргыргыԓьын.
Ӈытогъэ.
Гэкэӈыԓьын ивнин.
Етти!
Ԓюур эԓкыԓнин ӄуԓиӄуԓ.
Эмӄэԓеԓвынэ нивӄин.
Аԓымы мытынпэтын!
Ымыӈ эвиръыт мытычвиткунэт, ымы орвоор митъэ тычвиткуйвын, гаканйы мытынвэнӈыгъэн, нэԓгыт мытынрагтатынат.
Янор-ым гэԓгичеӈыттэтԓин, ԓьуԓӄыԓ ӄынур ыʼԓьыԓ гэнъэԓԓин, нивӄин.
Юрэӄ аны ынӄэн рэтырэт.
Ынӈин ытԓён вэтчатвама, Ӄаантана кыԓгыпэнрынэн пыкитԓьэн, ынӄо кынмаԓ рэсӄиквъэт ярак.
Йиԓьыӈ панэна нытвэтчатваӄэн ӈаргын.
Инэӈэк ноԓытваӄэн.
Вытку ӈэвъэнэ аʼйӈавынво витысӄычетгъи, ынӄо рэсӄиквъи.
Рыԓык, ӈэвъэн иквъи: Эʼтки торарамкыԓьытвагъак нымнымык, ытԓякы.
Ыʼвэӄучитэ рымӈыԓявнэн, миӈкри гитԓин.
Атчьатык, эмчимгъутэ нъэйӈэԓьэтӄин Ӄаанты.
Эргатык инъэ Ӄаанты амэвычаӈэръа ӈытогъэ ярайпы, эʼчесӄиквъи.
Эʼчепԓыткук, чит рэсӄивыркын, ытръэч гэԓгийӈэръуԓин, ымыӈ чиниткинэт егыт этԓы ныԓьунинэт.
Ымыӈ инэӈ, ынык чымче ваԓьын, тэйиԓиӈэ ԓьук нэнаԓвавӄэн.
Ӄынвэр гаԓгэӄэвъяӈӈоԓен, ампамъяԓьын гагтыквыӈӈоԓен.
Ӄынвэрэвыр ӄэргаквъэ.
Пэнинэмиԓ яраӈы чымче, ымыӈ инэӈ пэнинэк.
Ӄытԓыги, чинитыттэ гантымӈэватԓен.
Йъэԓгытомгын йъонэн ынкъам ивнин: Аʼм вынэ мэчынкы!
Мынпаамык игыт ынӈин итыԓьэтык!
Ыннаны гэйгуԓенмури!
Мынтаӈытваркын пэнинэмиԓ!
Ытръэч.
Энмэн.
Кэйӈын ытри умӄы, кынмаԓ ынпэԓьыт, пэнрывыԓгыгъат.
Аʼмын коԓё гинэмыԓкичитԓинэт тортэркыгыргоԓятык, вытку тэркамэчанма пԓыткугъэт.
Кэйӈын ԓыгэн ынкы энамыԓкэнвык вагъэ.
Умӄъым эквэтгъи.
Кэйӈын нэԓьугъэн кэйӈыйичьэмиттумгэ.
Намӈыԓёгъан: Гэрэӄигыт?
Умӄэтэ ынӈин инэнтыгъи.
Аԓымы ыннаны ынпэԓьымури.
Йичьэмиттумгэ ытԓён нивын: Ынан мытратаӄэчгыӈӈын.
Ынӄоры кэйӈын пэԓӄэтгъи.
Кэйӈыйичьэмиттумгэ наԓӄырэрыӈӈогъан умӄы.
Аӈӄачормык нэԓьугъэн ръавыйӈын.
Ынкы амынан ныръэвуӄин Увъаԓяйӈын, ынӄэн кэйӈын.
Йынрыткынык-ым нынымытваӄэн ӄэпэр.
Ытԓён нытԓепӄин.
Гытъэвкы ръавэты ӄытгъи.
Ръэвык ӄача нъэйӈэткуӄинэт иʼгыт ынкъам риӄукэт.
Эʼӄэԓиӈэ кайӈэты, ӄэпэрык яаԓ нъэԓгъэт.
Увъэԓенэ нинэвириӈӄин ръэв.
Ӄэпэр ымы эʼнӄу нинэԓгыӄин.
Ӄэпэр вэнԓыги эймэквъи.
Увъэԓы ръавыткынгыпы кэӈкэԓетгъи.
Ӄэпэр ивнин: Вытку ринэнруԓыԓтэвы - рэймэвы.
Игыр-ым ӄырым!
Ынръам кэйӈэ кыпԓынэн ӄэпэр.
Аʼмын аны вытгиӈэтгъи ӄэпэрин гыткаԓгын нанӄэты, тъайытчанэн, егъентонэн.
Ръавоӈногъэ ӄэпэр, нинивӄин кэйӈын: Гынмыеп тивыркынигыт!
Нъыруԓтыгъэн - ӄырым тъынрэӄэквыт!
Ӄэмипԓыткук, ӄэпэр панэнагты йыԓӄысӄиквъи.
Арычга нинэгитэӄин кэйӈын.
Пэтԓе Увъэԓы въигъи.
Йыԓӄыма ӄэпэрык, ръавэты эймэквъи умӄы.
Риӄукэт эвыр иʼгыт гынтэквъэт омӄайпы.
Нэныгъевын ӄэпэр.
Еԓьой!
Мургинэйгыт инэнъегтэԓевыԓьигыт!
Ӈаан ръавэты умӄы ӄытыркын!
Ӄэпэр очыткогъэ: Тырэнгынтэвэнӈытык - аԓва ӄыԓетык!
Ӄутгъи.
Эʼйӈэвнин умӄы.
Йъонэн ӄэпэрэ, ивнин: Коԓё аваԓёмкыԓьэгыт!
Умӄэтэ нинивӄин: Нэмыӄэй тыгытъэтыркын!
Умӄы вэнԓыги ӄамэтваӈӈогъэ.
Ӄэпэрэ йъонэн.
Ӄаптэткынэты пиӈкугъи, ёойвыӈӈонэн - нэнаԓвавӄэн, ӄынвэр эʼннэпы моонэн.
Рыпиркыԓевнин ынкъам тымнэн.
Аʼтчаԓьыт иʼгыт ынкъам риӄукэт эʼйӈэвнинэт: Ӈоот вай ӄынугыткы!
Еп нычиитӄин.
Эвыр наномгогъан.
Ӄэпэр-ым панэнагты эквэтгъи.
Роԓьянвыт ивнинэт: Еԓьоторэ!
Вай гым тэквэтыркын!
Ӄываԓёмгытык митъэԓыги: эчги нарайъоркынэтык эрмэчьэ - ӄыруԓтыркынитык!
Ӄэпэр эквэтгъи.
Ӈотӄо умӄэтэ ръэӄэԓиӈэвнинэт иʼгыт, риӄукэт.
Эвыр-ым ымыԓьо эквэтръугъэт.
Ытръэч.
Рэӄокаԓгын ынкъам кэйӈын гэԓьувыԓгыԓинэт.
Риӄукэтэ пынԓёнэн: Ытԓён ӈан гынан этъопэԓ ынанръанот айыԓго нинэԓгигыт?
Кэйӈэ татԓыгнэн: Ынанэтъопэԓ гымнан айыԓго нинэԓгигым умкычыкукин.
Риӄукэтэ пынԓёнэн: Ытԓён ӈан-ым ръэнут умкычыкукин айыԓго нинэԓгигыт?
Ик-ка-ако!
Энмэн ытԓён рэвымрэв!
Риӄукэтэ тэнӈу ԓыӈыӈӈонэн.
Кэйӈэ ивнин: Иаʼм ытԓён тэнӈу инэԓгыркын?
Аʼм вынэ итык гынин айыԓго ԓынъё гымнан нэнаӄонынмэгым!
Вынэ ӄырым ӄыӄонынмыгын рэвымрэв!
Миӈкри ӄун омкычыкоеквэ ԓяйвыма ытԓён майӈычаӈыттыгыргын риӈэсӄычетыԓьын!
Ынӄоры-ым кэйӈэ пынԓёнэн рэӄокаԓгын: Гынан-ым мэӈин кытайыԓго?
Гымнан майӈайыԓго нинэԓгигым энмэн ытԓён тымкыԓевыт!
Миӈкри ӄун ыныкит ынан оʼраӈанӄо ръэнут нэнагтыӄэчгытрынпэравӄэн ынӄъом ныпэгԓяӄэн, ӄымэԓ-ым ынӄэната гымнинэт тумгыт нымкыӄин нэнанмыӄэнат.
Нэмыӄэй кэйӈэ тэнӈу ԓыгнин.
Ивнин рэӄокаԓгын: Итык гымнан гынин айыԓго ԓынъё тымкыԓевыт гаймаӈэн мэчынкы нэнаӄонынмэгым!
Риӄукэтэ ивнин: Вынэ ӄырым ӄыӄонынмыгын!
Энмэч гыт ынӄэн наранмыгыт!
Ынӄоры-ым ӄръачетыӈогъат.
Ӄынвэр риӄукэтэ ивнин: Китаӄун гынан вайыӈӄэн ӈэгны гыргоԓягты ӄыԓыпйиквигын, ынанъаёк ӄэйӈун ынӄо ӄоԓ ԓейвыркын тымкыԓевыт!
Ынкъам гым-ым вайынрэ омкычыкогты мыԓӄытгъэк!
Амъянра мыныԓӄырирынэт мэтиву айыԓго ԓынъёттэ!
гэӈирэнрэвымрэвуԓин, кэйӈын-ым атӄо гэԓгыԓин - ӄэԓюӄ-ым гэԓӄэгнэвԓин.
Кэйӈын ныпкитчыӄивӄин риӄукэк, эвын ныԓгатӄатӄэн чама нымутԓытъыръуӄин ӄагнаквыргэпы.
Пыкитԓьэн кэйӈын ивнин риӄукэтэ: Эвын-ым тивыркынигыт: эʼтки тымкыԓевыт!
Айыԓгыгыргын чама эмтэгинӈэтыԓьын!
Ӄэԓюӄ-ым кэйӈын авъеткынка нытваӄэн, ытръэч нытъыԓкамаграӄэн.
Риӄукэтэ ивнин кэйӈын: Гынинэт-ым вай вайыӈӄэнат айыԓго ԓынъёттэ ӈирэӄ рэвымрэвыт тырэтынэт.
Рыпэт ԓёнтатԓыӈа рыннин кэйӈэ рэӄокаԓгын, ӄэԓюӄ эмтъыԓе!
Энмэч-ым рэӄокаԓгын нывэнвыкоргавӄэн, эмчимгъутэ нивӄин: Коԓё ивкэ миӈкри мынмыркын!
Ԓыгэн-ым ӈан ӄымэԓ тъытэйӈэтынӈэгъэк!
Риӄукэтэ ивнин кэйӈын: Вынэ ӄэԓюӄ гымнинэйгыт ыʼԓгытумгигыт, аʼтав мырэнмэԓевэнӈыгыт.
Наӄам ԓымӈэ кэйӈэ татԓыгнэн: Итык ратваӈыт инэнмэԓевэтичгыт гынинэт, аʼтав таԓваԓывавтагнэты ӄинэрэнмэԓевэнӈыги!
Рэӄокаԓгын эӄыԓпэ чемгъотвагъэ ынкъам иквъи: Ытръэч-ым ԓыгэн рэтэвиминӈыгъэ, итык-ым ԓыгэн кытэ.
Кэйӈэ ивнин: Ԓыгэн мачынан!
Эʼтки тырэмэԓевӈыркын!
Риӄукэтэ тэйкынин пэнъёԓгын, ынӄоры-ым йынйына атынвэпы нининэнъыԓиӄин, ӄоԓ-ым ӄэԓюӄ нытъыԓкамаграръоӄэн!
Риӄукэтэ нинивӄин: Еԓьоӄай!
Пычкытэ рэтэвиминӈыгъэ!
Энмэч ԓыгэмаԓявыӈогъэ!
ымыԓьэты ӈыԓетгъи!
Эчги ымыԓьэты рыгрыг тыԓвыгъи - кэйӈын въигъи!
Аʼмын-ым рэӄокаԓгын ыннангэвэгты тэкичгынӈэгъи.
Ымыԓьо эмнуӈкинэт гынникыт гумэкэтԓинэт.
Иʼны, ӄораӈы, кэйӈын, ӄэпэр, ыԓваӄор, рэӄокаԓгын, мэԓётаԓгын, йиԓьэйиԓ ынкъам пипиӄыԓгыӄэй.
Ытри амрарачвыӈӈа гумэкэтԓинэт: эпԓеэн мэӈин ынанэнъычьын эмнуӈгынникык.
Иʼгэ гантэнмавԓен инъыԓьын ынрэмэчынпыиʼны.
Ӄаата-ым гантэнмавԓен авынъысӄаӄовэнӄор: ӄааԓвата-ым- ыԓваваӈӄасӄор: миԓютэтэ гантэнмавԓен нэмыӄэй ынрамачынпымэԓётаԓгын.
Ынӄэнат-ым гынникыт ӄонпыӈ рытэнмавъёттэ, ӄонпыӈ энъэргыпатыԓьыт.
Эʼквырга вэнԓыги ымыԓьо гарачвынԓенат.
Вэԓерӈан ԓыгэчекыяайпы гамгоԓенат.
Уʼрэӈэнри тыԓяма ӄонпыӈ ыԓваваӈӄасӄор ныяаноттыԓякэн.
Ынкы нычымчыӄэн иʼны.
Иʼгык-ым - ыʼсӄаӄовэнӄор.
Ыʼсӄаӄовэнӄаак-ым - мэԓётаԓгын.
Ӄынвэрэвыр, ярагты тыԓяма, ыʼсӄаӄовэнӄор янотыԓьо нъэԓгъи.
Ымыԓьорык вэнвэпы кыԓек ныԓвавӄэн.
Миӈкри-ым ытԓён пэнин гэкэӈыԓьэтык яаё оʼравэтԓьата, ынӄэната кыннымыркъав ныԓеӄин.
Ынанъяаԓеӈӄач ӄонпыӈ ныԓеӄин йиԓьэйиԓ, ынкъам ынӄоры рэӄокаԓгын, ӄэпэр ынкъам кэйӈын.
коԓё нымэйӈытэԓгэтӄин!
Ынӄоры-ым ыʼсӄаӄовэнӄор пыкиргъи, ынык нычымчыӄэн ыԓваваӈӄасӄор, ынык яаԓеӈӄач гатваԓен иʼны, эвыр иʼгык яаԓ мэԓётаԓгын.
Ӄэԓюӄ-ым ымыԓьо ԓыԓепыԓьыт иквъэт: Оок како-о!
Пипиӄыԓгыӄэй янотыԓьо итгъи!
Таӈымыԓьо пэчайвынэнат - аԓымыӈ ынанмыӄычьыӄай чама ынанчевтыгыткачьын!
Чама иквъэт: Китаӄун пыкэрыӈокэнат винвыт мынгитэсӄивынэт!
Эпԓеэн мэӈин ынанэвԓываӄычьын?
Нэгитэсӄивынэт винвыт.
Ныԓьуӄинэт таӈвэтгырыӈ ваԓьыт пипиӄыԓгин ыʼԓрат, эмчымче ръэтъеквэк ваԓьыт.
Ипэ-ым ыʼсӄаӄовэнӄорэн ынанорачьыт винвыт.
Чичеквъэт: ипэ ыʼсӄаӄовэнӄор янотыԓьо гитԓин.
Пипиӄыԓгыӄэй нэчичевын ынӈот: ӄытԓыги ытри ныԓгинымкыргэри, ытръэч танԓымынӄэн ыʼԓрачыкойпы нъаԓянтоӄэн: коԓ намэчатӄэн-ым, ынраӄ ӄоԓ ӈоонко пэтԓеӄэй ныпинтыӄэтӄин, ԓыгэн-ым ӄынур ӄонпыӈ пипиӄыԓгыӄэй нывытрэтӄин ынкъам ӄынур ӄонпыӈ ныяноттыԓяӄэн!
Ытръэч ынанъяраӈӄачкэн ԓыԓяпыԓьэты гэпкитԓин ынкъам ӄытԓыги нъыръытэԓгэтӄин!
Ынӈин вай!
Ытръэч.
Таляӈкы ы’ттъыютльэт увэленутэкин гатваленат эвын увэлельу.
Чигтэленъепкин ынкы вальыт чит ганымытваленат нымэльэв, аӈъока.
Ынпыянвэн нинъэйвыт вэтыӄун танлымалявъёлӄылтэ.
Ынкъам тэлвэ моргынан ынӄэн чит вэты кыляёлӄыл, яатльэты тывъёлӄыл ынкалӄаӈын.
Тэлвэ ӈэвъэнйыръын ынтыёльатыльылӄыл - епэчгин ӈээккэӄэю ныторымгоӄэн гъюлетык : ваӈэк, э’птык, тааткок, энанватык, тарытрыӈкы, эвыр рачыкон рымигчирэвык.
Ӈээккэӄэй, лыгэн ыяагты танчайвыткоӈ нынъэлӄин, ытльата нэнанлымӈэнавӄэн нотайпы лейвык.
Нинэныгйивэтӄин тэнутэсӄыӈкы.
Янот, турэлетвык, нымыйӈалӄэнат.
Наӄам винрит ымы тэлеӈ гэчимгъулинэт.
Винрит ныкэтгуӄинэт нутэсӄык э’лыткук.
Киткит рыпанрэвавкы нутэсӄын, кинмыт нывытрэтӄинэт.
Нивлыӄинэт, рылгымил у’мэльыт, кинмыт, ӄутти-ым гытыӈ вальыт, - нэтлегӄинэт.
Льэлеӈит, ӄэтытвак нутэсӄычыку, нэтлеэтӄинэт, ынкъам мытӄык рытук, кырвэнтонво ӄулитэйӈэтык, нэмэлымӈэ нычачаӄэнат.
Ынӄоры, ыныкит нутэнут нывтатӄэн, ынръам льэлеӈкин вагыргын лыги нытчыӄин.
Янот нытапаттъылӄылӈыӄэнат.
Турынӈэльыт ыпаттъылӄылтэ нэтлегӄинэт, янот-ым туннэлюк мачнычымйыӄэнат.
Рымавтыт нынуӄинэт рымэмылмоллылгав, рымэтэ, ынкъам рымытӄылгав: мытӄымыт чимычвиткутэ.
Ӄутырык-ым лыгэннынръэлевӄинэт муллык.
Ынӄэн тэйӈэт - турынӈэльыт рымавтыт, вытвыттэ рук нычачаӄэн.
Ынръам льэлеӈкин роолӄыл, ӄэтоолӄыл чама ыпаттьо яаёлӄыл,нэмэлымӈэ ныпатӄэн.
Миӈкри-ӄун апатка рытык ӄынур ныйигэтӄин.
Чама татынгэтъянвыт нивӄинэт: Ии, ынӄэнат апаткэӄоӄоӈальыт, ӄынур гывчелкат.
Гывчелкат, йильэвытрыт, киткит мыӄыӈ вальыт, ӄонпы выквыткынык ӄынур вэтчатвальыт, ӄынур гамганотагчельэты пынлёльыт.
Ынӄэн нивӄинэт нутэгчильыт.
Нэмэ ӈоон пинтыӄэтгъиамрамӈылёльанӈа.
Ынкъам нутэгчильэ носӄэӈ.
Вайыпаттъылӄыылӈытальыморэ.
Ӄутырык-ым вичу нытчыӄиӈ.
Амӈылёльатка, энмэч ӄытавтыӈыркын, ампынлёльатык, нэмэвытвыттэ ӄынвэр рэриӈэӈыт - э’чгынрэ рэтэӄуӄуӈэӈыкыкватӄоӄоӈата.
Ӈэвысӄэтэ нытэйкыӄин амалватыӈачьэпы льэлеӈкинроолӄыл: юӈэвыт, ыпаттъылӄылтэ, рылӄыӈэт-чипъэт, вытвыттэ-рымавыт.
Ынръам ӄэтыӈоръоӈӈок, ыныкит ныръынтоӄэн, рэмкынпэпэӄылгывэракнынъэлӄин.
Нэмэлымӈээтлы эмӄынгивик ныръынтон.
Эты, миӈкри вакэлеӈит: лымэвыр аӈӄы эгилэ итык, оматык ӈаргынэн - ныръынтоӄэн.
Ричитык нынилгиӄэвӄинэт эӄуттэврэт чама рыркэн кэӈиӄинтэючгыт.
Пипиӄылгэ въэйкин кэнмылгын нынумэкэвӄин, ывэрачыконытамайӈыӄэнльэлеӈкин чинит роолӄыл.
Колё нымкыӄиннутэсӄыгиӈэтэ, чама нотасӄыткыната нинэривлыльэтӄин палӄомралгын, ээкэлгын, кымчекылгын!
- Нутэгчильэ ӈэвысӄэтэ колёамалваӈ вальын кэнмылгын льалянръоӈӈок ныривлыӄин.
Ӈээккэӄэгти ӄырым яал нытванат ынпыянвэпы.
Ынпыянва ӈааккаӄаеты нынкалыровӄэн, миӈкри вальын тыӈачьылгынльэлеӈкы роолӄыл ынкъам вэты тайкыёлӄыл, миӈкри ёолӄылпыгпыгчыко.
Этлы эмъюӈэв пыръёлӄыл: юӈэвык нынръэлевӄинэт ӈыргэт, киткит вэчовтыт.
Ыпаттъылӄылык нынръэлевӄинэт тэркывтыт, вээвтыт, тыӈэльыт ваамнолгык, йыркыӄэву рук чама ыпаттъо лыӈык туртэкичгык.
Ныгтыйгыӄэн эйгысӄыкин нутэнут, колё ныёо’ӄэн.
Ӈэвысӄэтэ лыги лынъёлӄыл амалваӈ нъэлыльын ӈаргынэн.
Ынӄэната ымы яраӈы гэнчимгьувлин, миӈкри вальылӄыл: утъымыт, варэт, рэтэм.
Элеръук, вэты нырэтэмэтӄин яраӈы рэпалга, миӈкри кун элек ванэван ӄонпы нъэӄэгнитӄин.
Айгынлейпы йъок, пэнин ичычгэтыльын: кытыйгын чама эчывъяч.
Кытайычгэръок аӈӄайпы - тъаёвъял чама ичычгын.
Нутэнут ӈалгыл аӈӄальын, тапӄаткынык вальын нымытван пэнинэ’ӄэйгэтыльын.
Ынӄэната элек яраӈы вэты нырэтэмэтӄин рэпалга, этӄыявкэгты ёрот ынкъам чоттагнычыкокэн нымытвакэн яанаӈат.
миӈкри кун элек ванэван ӄонпы нъэӄэгнитӄин.
Айгынлейпы йъок, пэнин ичычгэтыльын: кытыйгын чама эчывъяч.
Кытайычгэръок аӈӄайпы - тъаёвъял чама ичычгын.
Нутэнут ӈалгыл аӈӄальын, тапӄаткынык вальын нымытван пэнинэ’ӄэйгэтыльын.
Ынӄэната элек яраӈы вэты нырэтэмэтӄин рэпалга, этӄыявкэгты ёрот ынкъам чоттагнычыкокэн нымытвакэн яанаӈат.
Ыныкит рэтэмэтык яраӈы каргытӄыльота, илыръук, ныйитръуӄин чоттагнэты - элыӈаӈгыргын.
Чама яагты вальыт: эвиръыт, нэлгыт, энэтрон-ёроӈы, яаё элек, - нэчепыӄэнат.
Мэлетык, ӄымэл нытапъаӈӄэнат ӈаргын.
Ӄутти, кытэтӄыявыльыт, ныкыквыраӄэнат.
Этъопэл таачьата нынкыквавӄэнат.
Ынкъам вэты эӈъэлю нылгыӄин элекин рэтэм рэпалгэн.
Тэӈыйипыкимыръэнут нымытвакэн, яагты вальын, этъопэл ынӄэн эвын.
таляӈкы нынымытвапэраӄэн.
Нэмэлымӈэ рэмкын гаӄэнъянвылен.
Нивӄинэт.
Ии, ынӄэнат гаймычьыльыт.
Ынӈъэм ынӄэн тэӈэмчинит яанаӈ рытомгавъёлӄыл, тайкыёлкыл, эмытъэт епэчгин ӈээккэӄэю, ӈинӄэю вама - тургыттэпэвыльыт рытляпавъёлӄылтэ: ваӈэк - ытльата, тэминӈэтык - ытлыгэ,ынкъам титэ липле эвнэтгивылтэткэ нымэйӈэтынэт.
Лыэрачыко нымытвак, ыныкит таӈкычгэпык нымытвагыргын ынкэкин, нэмэ лым танычьыыргын.
Кыткытръок, туръылытвык, кыкватык нутэсӄын, льэлеӈкин яаё ёроӈы нынпирӄыӄин.
Ӈалгыл аграт нынтитгытэтӄинэт, э’рти , ӄынур пучьэт, ныгтоӄэнат.
Ротъым ынӈин вэтчагты нынпэлявӄэн.
Ротьымэты нынилгиӄэвӄин элекин яаёлӄыл энэтрон, тайкыё нэмыӄэй льаляӈӄаанмыёналгэпы.
Амынан кынмэн нульивэтӄин, миӈкри-ӄун нынпэлявӄэн рэлку ыннэн ээк, рынлявъё эмвулӄытвик: эргыӄаво.
Чама, ӄол нитӄин, нораёа’тӄэн ӈаргынэн, мъыкмиӈыльыт ныралкотваӄэнат.
Элекин яаёлӄыл ёроӄай ныппылюӄин, чама нымыркуӄин .
Мэлмэлетык, ымыльо нынтоӄэнат.
Ынкъам ӈавэтынва нинэнитлитӄин чьовыргын, нинэквутӄин ротъымык .
Нинэнльэтэтӄинэт ӈаргыногты нэлгыт-айколтэ, нэнатэвляӄэнат кытыйгырайвалявкы, нинэнчымӄэтӄинэт, ынӄоры нинэтрилӄинэт рэнолыӈкы.
Нинэпириӄинэт ӈирэӄ-ӈырокрилти галгэн, нэнаӈоймалеӄэн рэлкун.
Ӈуйӈугти нинэнлывэтӄинэт пэнъёлгык.
Нотайкоч рэлкукин - рэпалгэн, ӈан чит яаё рэтэму: мэчынкы нъигигэтӄин, аткэка нынъэлӄин, ынкъам нытчыпӄин нотайкочо - нутгыӄин тэнъэк ымы ыттэ.
Ӈэвысӄэтти нылютэӄинэт э’чуулгычыку, ынӄоры нытэнъэӄин нотайкоч, миӈкри-ӄун тэленъеп уйӈэгатвален чоп.
галгэн, нэнаӈоймалеӄэн рэлкун.
Ӈуйӈугти нинэнлывэтӄинэт пэнъёлгык.
Нотайкоч рэлкукин - рэпалгэн, ӈан чит яаё рэтэму: мэчынкы нъигигэтӄин, аткэка нынъэлӄин, ынкъам нытчыпӄин нотайкочо - нутгыӄин тэнъэк ымы ыттэ.
Ӈэвысӄэтти нылютэӄинэт э’чуулгычыку, ынӄоры нытэнъэӄин нотайкоч, миӈкри-ӄун тэленъеп уйӈэгатвален чоп.
Ыттыт колё нэрмэкин тэнъэткук чама ныкэтгуӄин танойгынмытатык, тэнъэк мытӄыквыт ынкъам ӄутти мытӄыръэлетыльыт яаёлӄылтэ.
О’мрыӈа - эмэйыӈкыльин ӈэвъэнйыръыӄэй, ытръэч унмык авэтгавкыльэн.
Нунтымӄин, ынкъам ӈэвысӄэттумгэ айъокыльэн.
Вытку чинит ӄытэ нитӄин ырыкагты, ръэнутэт, этчеты вальыт, рымэгчеравыӈок.
Ӈавэтынва О’мрыӈана яӈачыкойпы йытонэн энэтрон ынкъам етъаӈрытчынин: йъэнниткунинэт чематгыргыт.
Эвын ӈаргынэн гомавлен.
Энаральыт нэмыӄэй нэнэтровӄэнат.
Ӈэвысӄэтти пынлятвылга нитӄинэт: нывинрэтвылгыӄинэт ронпатык.
О’мрыӈа, энэтровыльын, ӈэвысӄэтэ найъон, нэвинрэтын ронпэрӄыльын.
Наӄам колё нымэйыӈӄин льалянрон: ӈыранчьовыргыльын.
Нэмэлым чьовыргыт гарылгыленат налгэпы: тъэр нэлгыт - ынӈин мыкэльыт чьовыргыт.
етъаӈ гэтчылин, лыгэн ытръэч таӈынпэрӄы гэтчылин.
Ӈалгыл аграт нэнтитгытэвынэт,ӈаргыногты натанат, иӈӄун таӈынчымӄаты.
Ынӄоры нэнвиривын ымыльэты росӄын, нэнчымӄэтын, нэмыӄэй виин ӈаргыногты натан ръэгэгавынвы.
Гэпэӈъивэтлинэт.
О’мрыӈана пынлёнэнат: Виин кытэ мынпаӈъэвӈыто?
Ӈэвысӄэтти татлыӈгьат: Ии.
Рывиривнин вэлмоллыёчгын, йымэтвальын.
Йытонэнат моллычыкойпы ӄаматкынэты ӄорэн ейпыт, рэрыльыт.
Муллымул лыгэн киткит гавэлчачален.
Ӈэвысӄэтэ нивын: Кыкэ, энмэч гинэригыт.
Льэлеӈкин ӄоранматкэн ейпыт гэнэрлинэт, энмэч муллычыку гаёленат: гэтэнрэвычгылинэт, гэтэнмуллырэлинэт, рыпэт мэлитчетыльыт.
Ӄутырык-ым ейпыт, тэгмэчынкы рэрыплыткук, лымӈэ ныпатӄэнат, нурэныпгыпгэвӄинэт.
рыкылванма пилгын пыгпыгкэн, ӈэвысӄэтэ ӄаматкынык нынрамавӄэнат кэӈиӄытъулти чама ейпыт.
Ӄамэтвама, нывэтгавӄэнат, нымӈылтэлвылгыӄэнат, тэнӈыткучьэтэ.
Тэгмэчынкы гапэтатленат рооттэ.
О’мрыӈа иквъи: Ӈотӄo раёо’ръогъа, а’ӄанотагче вак, лёнлят мынъыпатынат ?
Ии, ӄэйвэ, - очыткоа’т.
Ӄол иквъи: нъэлгъэт?
Чама мынъымыйӈалмык.
О’мрыӈа иквъи: Евъев, льэлеӈкин ёрот мынынкыквавынат, ынӄоры мынъёпат.
Ӄутти иквъэт: Нэмъэм колё мигчир пыкиргъи!
Ии, ӄэлюӄ-ым ынӈин вальын мургин нымытван, опопы лыгэн мыныркылеркын.
гамэмылёлен ровтыльа.
Ӄаймэмылытъол тэгнутгыӄин рук.
Чама аръапаквъат.
нынъэлӄин - нэвлытъылевӄэн.
Лыгэн ӄынур аӈӄаткынык ытръэч ӄаата нынъэлӄин тактиркытир.
гэтэӈъигигэтлинэт, нэнчымӄэтынэт.
Льэлеӈкин ёроӈы нымэйыӈӄин!
Аграт чьомыткынгыпы нэнкылвэтынэт, ынӄоры ӈирэюну нэрэнитлинӈынэт: колё нитчыӄин аграрон.
Мэчьэмэтыткутэ чоттагнэты нанатвын.
Ӈаргын вэтчатвальыт ӄлявылтэ эймэквъэт: Како, нэрмэтури!
Ӈэвысӄэтэ нивынэт: Таам, анъяткока, ӄывинрэтгытык.
А, наӄам миӈкри рынэткы?
Ӄэлюӄ вытку мытӄэмиплыткумык.
Нэвысӄэтти гомавленат: гаӄончечгыргынтоленат.
Накамлым ӄлявыля эӄылпэ нанатвынат ымы нэтрилынэт яӈак, ӄынур нылгинымыркуӄинэт.
Ӈэвысӄэтти, эӈъэлетык, гатгытлёленат.
О’мрыӈана ивнинэт ӄлявылтэ, винрэтыльыт: Раӄамэтвантык?
Ов, вынэ ынӈытэк мытыплыткумык, энмэч рай ынпыначгын, ӈэл- гытвэтатыльын, мынвинрэтчыӄивын.
Ӄлявылтэ нытоа’т.
Нэвысӄэтти вакъоа’т чотыквыткынык.
Кытэ вакъотваа’т, ынкоры нивын Омрыӈа: Вынэ чеӈэт энэтрон мыныквутын ротъымэты, таӈольэваты мынытчын.
Э’ми, ӄынвэт ивинильын Тыӈэсӄын рэпкиры.
О’мрыӈа иикэтгъи, иквъи: Ии, опопы плыткульымури.
Нэнитлитын ӈэранчьовыргыльын энэтрон, нымыркуӄин: гатаӈыныпъавлен кыткыткэн кытыйга, туръивэвык, ымы аегыткэка гэтчылин.
Ӄэлюк ӈавэтынвыӄай нэмкумъыӄин чама нываӈэӄэн, ӄымэл ёроӄай илгэ, эпуйъэкэ.
Ымы ульивыт эчерикыльинэт, ӄынур ръэгэгавъёттэ ӈаргын.
Наӄам аны тэтгыргыт!
Нэмэ ӄутти, ынръам эвлыӈ вальыт, ульивыт О’мрыӈана ратвынэнат.
Ӈэвысӄэтэ ивнин: мытрайпанӈынат.
тырэплыткуӈын.
Ӈэвысӄэтти рагтыа’т.
Аплёратвака, пыкиргъи ивинильын, эвын гамэмылёлен чамагунъэлюлин.
Колё майӈыколтальиӈын.
Виин амколталгын, мытӄыльын, гэныпкирэтлин.
Ынкъам орвык яал - мэмылтэ.
Орвык гэквутлинэт мэмылтэ, э’мэтэ рыпкирэннинэт.
О’мрыӈана ягнанэн пкитльэн.
Рырыткунин эномат.
Ръылининэт мэмылтэ чоттагнэты, рытрилнинэт ӄамэквыткынык.
Нэмэ ӄаймэмылтэ!
ӄаймэмылтэ!
Тыӈэсӄынэ ратвынэн колталгын, ымы ӄамэквыткынык рытрилнин.
О’мрыӈана ръарӄатвынэнат ы’ттъыт, гуннинэт орвытараӈык.
Тынэсӄынэ-ым орвор орвытараӈык гыргол рытрилнин.
Орвытараӈ, орвытрэтъёлгын, гэтэйкылин номоттэпы.
Ынкы чама нытэйкыӄинэт кыкватъолкэн энаймэёлгыт: волвакы гытоттыт нынкылвэтӄинэт.
Ныймэӄэнат гытолгыт, кыткыткэн мэмылёйыръыт, унъэлин рилеӄэтъулти, рывыткоёт.
Миӈкри-ӄун омавык ӈаргынэн тэкичгыт нутгывилетӄинэт.
Ынкъам кыткыткэн тымъёмэмыл, лымӈэвыр унъэл, опопы лыгэн нынкыквавӄэн элекин роолӄыл, кырвэнтоквын.
Кыкватъолтэ нынукэинэт ръыпъалгав.
Ыпъэт-ым нынуӄинэ т эмэлек, рыръэлевэ ивук.
Ӄутырык кыкватъолтэ ныёӄэнат мытӄычыку-ивучыку, ынкы ёк, эйигэткыльинэт.
О’мрыӈа ныӄалялвынвэтгавӄэн ы’ттъыквотанма.
Ы’ттъыт, ынин рымайӈавъёт, нэнатагчечаӈӄэнат, нинивӄинэт: ӈавэтынвэты.
Эвын нывулӄытвиӄин.
Эӄылпэ рэнэтыркынинэт ы’ттъыт.
Амкытгынта чоттагнэты рэсӄиквъи: гамэтъантэнмавлен ранъёчгын.
Ывэрачыкойпы йытоё ӄопалгын гэчимычвиткулин.
Нинэнинтыӄинэт ӄопалгытъолтэ ы’ттъэты - гырголяйпы эрэттылельыт ныпэглитӄинэт.
Рэнэтыплыткук, уӄӄэм рымылюӈэннин ы’ттъэты, ынкы орвытараӈык рытрилнин, иӈӄун ныкыкватын.
Ӈавэтын амкытгынта нылейвыкин ӈалгылегты.
Гакоргавлен, иӈӄун тумгытум, ивинильын, гунъэлюлин.
рэкулым мыткултэнӈэ.
- нычимгъуӄин.
Тыӈэсӄын нытивыткуӄин ранмычыӈкы.
О’мрыӈана рывиривнин кукэӈы - эвын гититлинэт эръэт, эмылытъолтэ.
Рэсӄиквъи Тыӈэсӄын, вакъоэ’чотыквыткынык.
Рырыткунинэт кыелпынитти, ивнин О’мрыӈа: Кита ӄэнапчакъарэ.
О’мрыӈана йыннинэт рыъягыт, лыгэн эвыр тапъагнэнат, ымы танойгыкэонагтэ йымэнэнат пъаймэёлгык.
Этын эмычвытэ нъэлгъи: нъэлгъи: Како, энмэч роквотэ!
Ии, - очыткоэ’О’мрыӈа.
- Гынмыл, гыт турэквэтык, ӈэвысӄэтэ нэвинрэтгым.
Ымы льалянрон нэвинрэтгым рэмкумъэвык.
Ӄымэл епэчгин тэркэвтытвэтыляма, мытыплыткумык.
Ӄаӄа, ӄымэл рэлкун таӈэгэты рэнъэлы йылӄэтык.
Ӄэмиплыткук, О’мрыӈа ронвэрэквъэ, нычимгъуӄин: вэлет-ым тумгытум коргаквъэ.
Ӄэглынангэт, торэнэтрочыкон, турээкэтык, гакырвэпэрален.
Ымы айколтэ, рырыратъёт, мэлечерикэ гэнъэтлинэт.
Райылӄанӈыма, О’мрыӈа нычимгъукиӈ Рэӄулым колталгын чавчывагты, турулвэвык, рыльататъёлӄыл.
Налгэты пууръичгын чама лыгэн пкэрыквын авынральык.
Ӄэйӈун ралгэкоргавӈыт колтагты.
Ӄэтэв тумгытум эминэльульын, вачаӄ-ӄун ытръэчы’ттъыт мычвынтэ.
А’мын ӄэтэв ы’ттъыт, микынъэм нъэвинрэркынин.
Чама рэтэм, льэлеӈкин, каргатгъэ, итык епэчгин варкыт льэлеӈкин нэлгыт.
Ынан, ӄэйӄын ӄэтыӈоръоӈӈок, мыпаколыргонат, а’араянвыт мынрымэнат.
Наӄам ытръэч амынан ярачыко мигчирэтыльын.
Оратваа’т чеэкэй нымытвак, уйӈэ эгмиӈыкыльинэт.
Нылвавӄэн кымиӈэтык.
Эчги нытомгатӄэнат, эчги нынанӄатӄэн, эвыр нэрэтӄинэт.
Ейвэчу нинэлгыӄины’вэӄуч, ымы чинит нывэннэтӄин -кымэӈыянвэты,ӈааккальэты, тумгытум - ӈэӄагльэты.
О’мрыӈана лыгитэӈу нинэлгыӄин тумгытум, ӄэлюӄытлён нылгинытэӈӄин ӈавъанэты: ейвэчу нинэлгыӄин экымиӈэткэ вальын.
олвытвакыльэн: ӄонпы, ымгэвэӈэт, аӈӄайпы лейвыльын.
Чама яраӈы ынан пэнин рычекоё: имырэӄык нылгинытэминӈьнӄин.
Яракэн рэнмырил тэӈэкээкыльин.
Галгэтанрынӈыленат, гэлгитэӈкээтвылинэт тэврит.
Эмыръаяанаӈ, утъымыт гэлгитэнтэйкылинэт.
Ярачыко таӈычьыыргын нымытвак.
вэлыт, ваӈэкэн; ӄэмэт, рилӄунэӈэт, эръэмпэкин эръэнчинэӈэт имыръэнутэт нинэтэнтэйкыӄинэт.
Ымы пэкулти, инээнӈэткинэт - нинэнтыӄинэт О’мрыӈана.
Нинэтэйкыӄинэт амкомъэты, вылтэты вальыт эрмъэгтэкин мумкылти - умӄэлевтыӄэгти.
имыръэнутэт нинэтэнтэйкыӄинэт.
Ымы пэкулти, инээнӈэткинэт - нинэнтыӄинэт О’мрыӈана.
Нинэтэйкыӄинэт амкомъэты, вылтэты вальыт эрмъэгтэкин мумкылти - умӄэлевтыӄэгти.
Эвын чегталяӈкы рэмкын нылейвынӄин магляльата Аколыма-рамкэты.
Наӄам эвын чит рэмкын энӄивъыттъыльын!
Алвавкыльэнат рэмкичик: ыяагты лейвык эӄылӄылкыльинэт.
тэнуйгын - пкэрыквыт ныйӈэӄинэт авынральэты.
Нэмыӄэй Тыӈэсӄын, ӄол нитӄин, нычагыргатӄэн.
Ӄымэлгынан нинэрэтӄинэт валят, пылвынтыт, пэкулылӄылти, кэмлилют, нэлгыт - лыгэн ӄун танъяач вальыт имыръэнутэт.
Ынӈин эвын читтэленъеп рэмкын гэчинъюргэвлинэт.
Энальоянвыт, аӄытлекэянвыт аӈъока ганымытваленат.
Нэмыӄэй Тыӈэсӄын ытри О’мрыӈа аӈъока ганымытваленат.
Тыӈэсӄын, ёа’нма, ярак олвытвак, ванэван нытымӈэтваа’н.
Тылгыма нутэсӄын, тэнуйгыт, ӄэюнъэлин култэт нинэнвилевӄинэт, ынӄоры гаӄлявылтомга нырвыӄэнат ӈилгу.
Рывыплыткок, нынвэчӈытовӄэнат.
Энмэн гатвален Эмлыттъатын кынмаӈӄачормык.
Ынӄэн ӈан черивээмӄэй мачонмыёлгыльын.
Ӈэнри нинэнмэсӄивӄинэт рывъёттэ, ӈилгылӄылти.
Ынкы виин норанматваӄэнат, ынӄоры вытку вэчӈытольыт ӈилгыт нэнатвэтӄэнат: ӈаргын йымэтвак нытэӈъигигэтӄинэт, таӈавэлыткэка нынъэлӄинэт.
Ынӈин ӄэтыӈоръотагнэты нытвэтытваӄэнат.
Кымэльым рэмкичик аӈъокыльэн тинэӈӈык, ӄымэлынан колё нылгинӄэвивӄин.
Ынкъам ынпыянва ӄонпы ныкэтъоӄэн Экулымэвээм, нивӄинэт, колё нъумӄин ваамӈын, а’мын мыкынныльын.
Тэлеӈ ынӈин аӈӄальыт гэчиӈивэӄэтлинэт ранымытвачкы Ӄымэлыргынан чьачагнотайчын нынӄээвӄин.
Нутэнут ныкэтгуӄин таӈамалваӈ тэгинӈэтык.
Аӈӄы олвытвакыльэн: пэнин гилгил тылельын.
И’рвытгырык колё пэнин налгылегты пычьычьын.
Алымы кааткогэлгэлчыӈын, вачаӄ пэнин ӈалгылегты рыляё.
Ынкъам ӈинӄэй, чинит торляйвыӈӈол’ъын, нынымгоӈатӄэн рыгъюлевык.
Пытляӄ нынйъончаӈкаавӄэн.
Нымӈылёӄэн, мэнӄо ныйъоӄэн.
Ӈинӄэе янот лыгэн мынга рыкалырова нынтыӄин, мэӈӄо нытийгатӄэн.
Ӄынвэтэвын нытвыӈӈоӄэн, мэӈӄо йъольын.
Нэмэлым ӄутти нынйирӄинэт рывэтгаватык.
Ытлыгин вэтгавыт, нинъэйвыт эӄылпэ ныгъюлетӄинэт.
Нинӄэгти, ныйыркъэв нэнъайвыёт, эӈъэчкыльинэт рыйивэтык.
Тъарынъевыёт-ым ныкэмчичылтэтӄинэт, алымалка нынъэлӄинэт, ӄымэл ынкъам лыгаӈъачгыргыт нинъэйвык, чама амйыкыргатыльыт.
Э’э’н, винвээ’н чимгъук, ныръэчумкэтӄин.
Нылӄээрыӈоӄэн, ипэ мэӈин ныгыттэпӄин, мэӈин-ым нъыръыӄин.
Нинӄэгти рыяалявкы, рылымӈэнавкы лымынӄо лейвыӄ ивиник, копрантыватык, откочьыёпатык, милютгилик, тапкантак: кыткытык понӈэма, эплыӄытэткук, выёткок.
Тэнмычьо мынъылгын аплыӄытаткогыргын тэпӄэк понӈэма.
Ытлыгэ ынӄэн нытаӈынкалыровӄэн ӈэнӄаеты.
Ыргынан нивӄинэт: ӄутырык нэрэнъэӄэвыркынэт галгат о’раторыкагты.
Ӄэглынангэт, люур гачгамкын ныпъултыӄин, люур кытрыягнавкы нэймэвтылеӄин.
Ӄонпы етъаӈ эплыӄытэт: левтык рыкылватэты рытык, торгалятыляльэты о’рагырголягты ринтык, галгак ныръэчумкэтӄин эт.
Рыпыткавъёттэ ранъав нэрэтӄинэт.
Кутти аӈӄаткынык нэрэтӄинэт.
Аӈӄаткынык ирыльыт ӈинӄэе ныпэнрычерӄэнат.
Микынэ ы’ттьыёл пэрэё - ынин гатле.
Эйылӄыкэ вама, ныӄалялвынвэтгавӄэн Омрыӈа.
Ытлён, ныппыльэв вама, колё винрэттумгу гэлгылин чама лымынӄо ганлымӈэнавлен.
Ынӄэната чиниткин вагыргын нэнакэтъоӄэн.
Ынкъам тумгытум, эӈинӄэйкэ вальын, ейвэчу нинэлгьпӄин.
Наӄам итык ыргынан гэтумгынынэ нымытвагыргын гатаӈкычгэпылен, ытръэч о’тчой ваа’т нымытвак, уйӈэ энэнэнэкэ варкыт.
Тумгытум, ӄол нитӄин, нонтымытваӄэн, ачгэвэтгавка нынъэлӄин.
Чемгъотвальын ванэван нымӈылёнэн.
Ытръэч нычимгьуӄин, этъым, кымэӈыянвэты вэннэтэ, чемгъотваркын.
Ынӄэната О’мрыӈана нинэлгитэӈынмэйӈэвӄинэт ы’ттъыӄэгги, минкри-ӄун ытръэч мычвынтэ.
А’мын тыттэӈэт, мытынпэвтылеркын.
нычимгъуӄин О’мрыӈа.
О’мрыӈа.
Итык эвын гатваленат рачымчыт: ынинэльыт, чакэттыт.
Кэлюӄ-ым чинит нымытвальыт, гэнэнэнэлинэт.
Чычеткинэт унмык ванэван нырэвинрэнӈынэт.
Ытръэч тараӈык, рэтэмэтык итык эвын нывинрэтвылгы - ӄинэт алгол.
Ыргинэт кымиӈыӄэгти унмык элейвыкыльинэт, ӄэлюӄ-ым гатльаленат, гэтлыгылинэт.
Алымы ынйивэ ӄонпы тагчечанъёттэ, ынйивӈэвэ етыльыт чачатакэчга нэнанӄамэтвавӄэнат.
Ӄэмиплыткук, нырагтыӄэнат, виинноратваӄэнат, ныпааӄэнат лейвык.
Наӄам итык Тыӈэсӄын колё нылгиныгынниӄӄин: имыръэгынник нинэривлыӄин аӈӄайпы, амноӈгыпы.
Наӄам колё нинъыӄин, чама мэйӈытымкычьыльын.
Алвавкыльэн имырэӄык, э’мэтык кээткук.
Нинэрэтӄинэт о’птытъар, рэмгутэтэ, мэмылтэ льэлеӈкы.
Нэнакытгынтыпэнрыӄэнат умӄэт, гынтэвыльыт, нэнайъоӄэнат.
Пойга нэнанмыӄэнат.
Минкри-ӄун ынан гатаӈкычгэпылен вагыргын - ынӈин этъопэл аӈъокыльэн нымытвак.
Омрыӈана нэмыӄэй нинэтэӈыйипӄин нымытван ярачыкокэн.
Нэмэлым ӄутырык эӄину нылгыӄинэт.
Авынӄалялвынвэтгавэты йылӄэтгъи.
эӄылпэ чаёквынаймаквъэ чотыквыткынэты.
Ныгагчавӄэн Тынэсӄын, ныринъэлкыӈӄин.
Плыткунэӈу ӄамэтвак, О’мрыӈана рывиривнинэт эвиръыт, киткит таатконэнат ӄонагтэ ымы памъят.
Виин кэргымма тумгытум, йымэтвальыт ръарӄат рывиривнинэт ы’ттъилгэтысӄиквъи.
Ы’ттъыт галгэкоргавленат ӈавэтынвэты.
Ӄутти, ръарӄанма, нъэйӈэръуӄинэт.
Тыӈэсӄынэ ивнин: Ии, ӄэйвэ: рагтэты, айвэкэн пэляё аймак унъэлин тырэрэнӈын, гаӄачайыръыма тыпэлян амытӄыквыкэта.
Ии, — очнэн тумгынэнэ.
Ныгагчавӄэн: таӈӄэтэгэты нинъэлкыӄин.
Нэмыӄэй рачымчыт нэлкыӄинэт.
Ныкитэ гэӄитылин ы’льыл, паӈъэвӈытольыт ы’ттъыт гэквэтысӄычетлинэт.
Тумгытум эквэтык, Омрыӈана рымэгчеравыӈонэнат айвэкэнат инэльуйыръыт.
Наӄам нылгиныйыӄы’ӄин инээнӈэтык.
Эӄылпэ рывэнӈынинэт мэмылтэ.
Тэкичгыт ёнэнат пыгпыгчыко.
инэльуйыръыт.
Наӄам нылгиныйыӄы’ӄин инээнӈэтык.
Эӄылпэ рывэнӈынинэт мэмылтэ.
Тэкичгыт ёнэнат пыгпыгчыко.
Пыгпыгыт, такэчгыёчгыт, виин ныёӄэнат ывэрак, иӈӄун этэкичгыкэ нъэлык ӄэтыӈоръок йытоолӄылтэ, кырвэноолӄылтэ.
Лыгээнэн колталгиӈын —колё рычикук нитчыӄин.
Плыткук, мытӄэтлынин.
Ӄамэквын ыттэ тэнъэнин, рыгтамавнэн.
Рэмкумъэвнин колталгын ӄонӄал рэпалгыткынык — виин ръатчавнэн томгынана.
Ынан тывэтыӈок, чинит ныягыркаанэн,лымэвыр лыгэн опопы чинит рэнчимгъувӈынин, нычемгъовэтгавӄэн Омрыӈа.
гакыттывэлен, гэӄитычгэтлин, ытръэч тэркэпы эвыр нылгыӄин.
Ы’льыл, ӄынур коочыгаглыӈ ын элек.
Тэнуйгыт, ягыркаак, нитъывиритӄинэт.
Тыттэтгъи тапӄаткынэты, орвытараӈык йымэнэнат о’рарыгэты, —виин нъигигэтынэт, ынан и’гигэтыльыт мытвэтынат.
Эвын нывулӄытвитылеӄин: тиркытир гэймэвлин Туӈилльэк.
Пэтаръата каӈэӄыкватгьэ.
Амынан ӄамэтвак нэмӈолӄэн.
Рычиитэвнинэт эръэт: мэмылытьолёэ’ чама аръапаквъэ.
Етъаӈ рытчынин кукэӈы ымы митъэ мимлыттъынин нымилӄылю, рытрилнин пэнъёлгык ӄача.
Мимыл гэтъэттывилин.
Аймыэ’ аӈӄачормэты, пэтыэлыткынэты.
Мимыл йымэма, тыгагтыткочьыт, нувӄинэӄэгти аӈӄакымъыӄагтэ, мимлычурмык ныпиӈкуткуӄинэт.
Ритлиннин аймыёчгын, мэрынрэ нылеӄин.
Итык аймыльа ръэт ганкыттыватлен, ытръэч найылгавӄэн пэӄэттатынвэты.
Чыгэйылӄык пкирык, паӈъэвӈытоэ’.
ооквыткынык вакъоэ’.
Вакъотвама, нинэгитэӄинэт выквыт.
Тыляма, о’рэмпакы ныллепыткуӄин.
Льунин выквылгын.
Рытрилнин аймыёчгын.
Кытэ ляйвыӈӈоэ’.
Льунин ӄол выквылгын, пиринин —рычечьатыӈонэн.
чыӈатгъэ.
Ӄол чыӈапыт, вылгыӈ вальын, пиринин.
Ӄаӄ а, таймыгъак чама тытэныврэӈык.
Наӄам-ым ӈот вэлетлым нирвыӄин ымы тэӈэкээкыльин.
нирвыӄин ымы тэӈэкээкыльин.
ныпкитчыӄивӄин магляльын.
Эвын колё инэӈэльын!
Чама ровтыльын ӄэюнъэл!
Тыӄэсӄынэ унпынин орвор, аралекэгты.
Гэнэмгутэвлин ӄэюнъэл орвык, лыгэн ымыльэты гьэмэтлин.
Чама рэннин айвэкэн мэйӈунъэлытъул.
О’мрыӈа эноматытрыткогъэ, ратвынэнат тэкичгыт чоттагнэты.
Эӄылпэ кукэнпыи’: рыюнэвнин пэнъёлгын, уттытрилнин, рымнин кукэӈы.
Тэръэӈгъи унъэлытъуле, чама йигъеръэвнин.
Лыгэчьыльын унъэл.
Тыӈэсӄынэ эмчемэнэн ӄэюнъэл, ратвынэн чоттагнэты, рытрилнин ӄамэквыткынык.
О’мрыӈа ӈалгылегты нинэривлетӄин тэкичгэ.
Лыгэн нинэтрилӄинэт ратвыёттэ рэпалгыткынык.
Рэӈуплыткук, ы’ттъыт рылгалгъат.
О’мрыӈана нэнатагчечавӄэнат: А’мын мургинэт инэнтэйӈэтыльыт.
ванэван тэпэнинэӈэ ныпиӈкучитынэт.
Рэсӄиквъи, эвын ы’вэӄуч гапчегтывален.
Омрыӈана рывиривнин кукэӈы, ничыӈъэв гититлинэт эръэт.
Эръэмпэи’оӄӄаматкынык.
Уӄэмэт, ӄэвийыръыт Аколымайпы, нонмыӄэнат чама гыролмы кэлильыт.
Чотыквыткынэты рэймэвнин кэмэӈы.
Тыӈэсӄын гакэватчотатлен чотыпа.
ӄэнат, пэкуле чывиткук, мэчычьу нымуллытилиӄинэт.
Йигйит гэтэӈититлинэт.
Чиитэръуэ’т, ныӄамэтваӄэнат авъеткынка.
Ӄэмиплыткук, рытамавнэн галгарга ӄэмэӈы, ынӄоры тагмаленэн въэйӄэе.
Румкэвнин гыргол, ы’ттъэ айӈокэгты.
Тагнымытваянвэн ӄамэтвакэн яаё: ӄэмэӈы, уӄӄэм, рилӄунэӈ, кукэӈы —ӄун-ым имыръэнут— вэты гытамо гэлгылин.
Ынкъам апояткэгты, вэты ӄэмиплыткунэӈу ныныгтамавӄэн.
Эвын гэвулӄытвилин.
Рывиривнин ёроны, рынлевнин ээк.
Айколятгъэ.
Тыӄэсӄын памъятвыэ’эмкэмэтльэн рэсӄиквъи, нэлкытваӄэн.
О’мрыӈа — чоттагнык.
Нинэнэмкумъэвӄинэт ратвыёт туртэкичгыт.
Нэнанъетъаӈавӄэнат эйвылӄылти эргаткэнат ынпыянвэты.
Рывытконэн кыкватъолё рилеӄ унъэлин, рыльэтэннин орвытараӈэты йымэнвы.
Уттык рыймэтковнэнатмэчнъумӄинэт тэкичгыт.
Йымэёттэ нымуллытилиӄинэт, ныйитӄи нэт нотасӄыткынэты.
туртэкичгыт.
Нэнанъетъаӈавӄэнат эйвылӄылти эргаткэнат ынпыянвэты.
Рывытконэн кыкватъолё рилеӄ унъэлин, рыльэтэннин орвытараӈэты йымэнвы.
Уттык рыймэтковнэнатмэчнъумӄинэт тэкичгыт.
Йымэёттэ нымуллытилиӄинэт, ныйитӄи нэт нотасӄыткынэты.
Эвын гэтутъэвлин.
Ымы рачымчыт гулвэвлинэт, ытръэч нымгымгэтӄинэт.
Этъым, нымэӈкъамӄамэтваӄэнат.
Кымиӈыт, этъым, гарайылӄыӈыӈоленат.
Ӈаргын уйӈэ аляйвыльыткынка.
Элкытвама, Тыӄэсӄын ныӄалялвынвэтгавӄэӈ Итык гымнин тумгытум алвавкыльэн нымытвак.
Имырэӄык гэгъюлетлин.
Ӄонпы гытамэты нинэгйипӄин ярачыкон.
Утъымыт, чотыквын, ёроӈы, ӄ ынур ӈаргын ораныпъавъёттэ, ӄынуртиркэ ръэгагавъёттэ.
Нинэтлыткуӄинэт пэкулӄэе мытӄыйитйитти, ӄымэл-ым эргэлкыльинэт нэлгык.
чама у’рэвычьэтэ нитӄин.
Нинэгитэӄин чьовыргын энэтрокэн.
Апоа’ткынка нинэгйипӄин льэлеӈкин ёройӈын.
Ӄонпы эчерикэ нинэгйипӄин нотайкоч рэпалгэн.
Ытръэч иа’м выёльылӄыля алпынрыка инэнтыркын?
Рэӄэ вэнъым йъарат тынвэтын вагыргын?
ныгаляӄэнат: торыгтонаӈо нывъиӄинэт.
Тыӈэсӄын ӄынвэт мычвынатык гапаален.
Ӄынвэт гэӈирэсӄивлин.
Ытръэч ейвэчу нинэлгыӄин ӈэвъэн.
Лыгэн итык наӄам иа’м нытомгатӄэнат, ӄынур левлевэтыльыт.
Наӄам тэӈэмӈинӄэй нэнагтоӄэн.
кэӈилыкэтгъи тумгынынэ.
Тыӄэсӄынэ нэнакагмалеӄэн нанӄэпы чама нэнаномаатӄэнат лёльот.
О’мрыӈа тылёмаквъэ кэӈилыку.
Тумгытум ивнин: Нэмэ итык тыӈэи ытръэч ӄэйӈун левлевэтыльылӄыл.
Наӄам опопы епэчгин ныппыльэвӄэй эрэткэ.
Наӄам ӄутыргин киткит итчинэнитлитык, эвыр нэрэтӄинэт, ынкъам аӄылгэлёкэгты.
Гымнин о’раттагнэты варкыт, наӄам эвыр въиркыт.
Лыгэлӈунэӄэгти, энмэч выёльымэч нынъэлынэт ӄутти.
Ытръэч нанӄытвама, тытэвиминӈыркын.
нанӄытвама, тытэвиминӈыркын.
ӈэвъэн: чинит а’тчака, чамъам мытрэкымиӈынъээ’.
Иа’м а’таватааӈыткока мытитыркын?
Э’тки, вай гэвэты вальыморэ.
Эвын таляӈкы рэмкын ынӈин гатааӈытколен.
О’мрыӈа иквъи: Вэлынкыӄунэйгыт, нычичигыт.
Эмэлкэ гым чимгъульигым энаалёмыркын?
Гыт йъарат ейвэчу тылгыркынигыт, эӈъэл етыльэтыркын.
нынӄалялвынвэтгавӄэн.
Ӄынвэр тумгытум йылӄывъентоэ’.
О’мрыӈана кэтъонэн ынпыӈэв, нымытвальын ынанъяальярак.
Ынпыӈэв уйӈэ экымиӈыкыльин, тэленъеп гэпэлӄэтлин тумгытум.
Таӈамынан нынымытваӄэн, ытръэч ы’ттъыӄэй тумгу нинэлгыӄин.
Яраӄай ныппылюӄин, рычикумич мэйӈэльыӄэй.
Нытэйӈэтӄин ӄэвиичьыткутэ энальоянвэпы.
Чама яйвачьянва, туринэльук, нылпынрыӄэн.
Эвын гэнпэвлин: кэӈунэӈэтэлейвэ гэнъэтлин.
Эргатык кыеквъэт, эвын гаёо’ръолен.
Тыӈэсӄын ымъылёӈэт мигчирыткуи’ ярак.
Ягыркаанэн колталгын, ынӄоры тывэннэн орвытараӈык гыргол.
Ӈилгу нэтэйкын колталгын ӄэюнъэлин.
Омрыӈана лыгээнэнат ковлёкы чывэёт култэт, пэтле таӈвэляты.
Тэмкумъыӈыплыткук, ранмычыӈкы ӄлявыл тамэнӈатыӈоэ’.
Люур ӈинӄэгти, увичвэтыльытаӈӄачормык, кытгынтырагтыа’т.
Эвын гынмыеп кытыӈэны гэлилин, эвын кытыйгын гэрмэвлин.
Ӈинӄэгти, кытгынтыгаляльыт, пынлёнэнат: Ӄол нывилгъи: Ӄaӄa!
Иничгытэтгъи Тыӈэсӄын.
Румкэвнинэт рымэгчеравъёттэ, э’птэ тыттэтгъи тапӄаткынэты.
Эвын нымкыӄин ӄлявылтэ нэмыӄэй гумэкэтлинэт, нытвэтчатваӄэнат.
Нантаалгылявын эймэвыльын.
Ӄол иквъи: Ӄaӄa, тэгмэчынкы айвэ гыт гэӄэюнъэлюйгыт.
Ии.
Ии.
А’мын гымнин чамэттаё эмрыльэтыӈэтык.
Эчвэрагыргын, рэнгынунэвӈынин гилгил.
Итык мэльивэвыльын кытыйгын.
Эвыт-ым ночын амынан вэтгавыльын, ӄутти ныпалёмтэлӄэнат.
Ытръэч ныллепӄинэт.
Кытыйга тыленынунэвэ рыннин гилгил.
Кытыйгын тылермэвэ итгъи.
ӄотытвальыт ӄлявылтэ тылетъэттывигъэт.
Ымы Тыӈэсӄын эквэтгъи о’раярагты.
Эймэквъи орвытараӈэты.
Паӈъэвӈытольыт ы’ттъыт коргыръоа’т.
Рынрынин ранъёчгын ывэрагты.
Рывэнтэннин ывэран, ныгчитэ йытонэн ӄопалгытъол.
Йытонэн ричиткин валы, тэрэӈӈыи’.
Рэрэннин гынульын ӄопалгытъол ывэрачыкогты.
Ы’ттъыт, готытвальыт, нытлепӄинэт чама нъэйӄэӄинэт, пиӈкучьэтэ.
Ытръэч гутилгык нъаратӄэнат.
Мэрынрэ, агагчавка рэӈэтчыӄивнинэт.
О’мрыӈа тытлепы э’лепэтгъи, гитэнин рэӈэтыльын: Како, эӄэлюӄ рэӈэтыркын.
Рэӈэтыльын нинэгитэӄин.
Нинэнинтыӄинэт рэӈыт ы’ттъэты.
Ӄутти, рэнтыёт, нынвэтӄинэт пэглитык.
Омрыӈан рымайӈавъёт ы’ттъыт ымы чинит ӄонпы раӈатъёттэ,нымэчытгивылтэтӄинэт раӈатыльэты.
Плыткуи’ рэӈэтык, ранъёчгын ы’ттьэ нэнмылюн, ынӄэн рынрынин ярагты.
Эвын О’мрыӈа тытлепы яал гэнъэтлин.
Рэсӄиквъи, иквъи: Ыттъыӄэгти тырэӈэтынэт.
Кыкэ, вачаӄ чит нывэрантайгым.
Тыплыткунэт, амйъакытыйга рэнтыёт рэӈыт ӄутырык нынвэтӄинэт.
Ӄэлюӄ-ымвэнъым ынръам йыӄынлии’ энмэч рэлятыльатыӈоа’.
йыръэннин пыгпыг.
Ынӄоры ёӈавӈытаэ’.
Лыгэн киткит нымэлетӄин, нынотагчечаӄэнат нэвысӄэтти.
Епэчгин турвулӄытвик нытэтумгыӈӄинэт.
Вулӄытвик нытаӄъапатӄэн ат.
Эвын гэлеръулин.
Ы’твыткульыт, мэлмэлетык, нырыркоӄэнат.
Инчьэвин нагновӄэн, ынкъам гарырката нытваӄэн aӈӄы.
ныӄамэтваӄэнат.
Нытвыӄэн амалваӈ вальын торпыӈыл.
Наӄам колё омом.
Кэрыльыт ныӄончечгыргынтоӄэнат, кэргыргэпы мэчичьу нилгиӄэтӄинэт лёльот.
Ванэван ныӈыркылятынат.
нынръэлевӄинэт ынкъам нынуӄинэт рыкыкватъолылгав.
Ныгагчавӄэнат: э’ми рай, ы’твыткульыт, леӈытэӄ, энмэч эмнуӈэтгъэт.
О’мрыӈа нэмыӄэй гагчавыӈоэ’.
Тимтигнинэт эвичут.
Гичининэт ромакавъёт вытвытыльыт уттыт ынкъам имтикрыкылвэннинэт.
Э’вчайвэты эквэтгъи о’раярагты.
Гитчетлин.
Лыгэн о’раӈайгыточгэты и’ӄупгъи.
Выквыткоткыната пиӈкуткутэ нылеӄин, наӄам тылян эрвывыквыльын.
Ӄэлюӄ пкитльэн гагчо Ии, вэлет гыт инъыльигыт, вынэ ӄатӄаркын!
Льунин уттут, пиринин.
Ынӈин кэӈунэӈэльын рагтытыляэ’.
Ӄутти энмэч гапкэрыӈоленат, ӄутти-ым гэпкитлинэт.
Нылеӄин паӈъэвӈыточьата.
Люур, тыляма, вэтчаэ’— эвын орыныкагты нылеӄино’равэтльан.
Элкылнин тылельын Тыӈэсӄын.
Ынръам гымнин гагчо лынъё, ныръэӄин?
Пкитльэн пынлёнэн: Ивнин: Натвыгыт, пэӄэттатыльэгыт выквыткок, ынкъам тыягнагыт.
Ӄэйвэ нымэлӄин гыткалгын?
Ии, ытръэч рилеӄтъылыӈоэ’ этъым тынъаравын.
Винрэннин вакъольын, рывиривнин имыт.
Ынӈин кытэ паӈъэвӈытоа’т.
О’мрыӈана пынлёнэн: Гынмыеп гэмпэтури?
ӄэчейыръыт, мури ы’твынтома.
Эчги тыттэтык, ярак пкитльигым нанымӈыляквым пкитльэ нутэгчильэ.
Ынӈин, ымы лёныпчегтывата, тэквэтык.
Ӄэлюӄ-ым люӈвинрэтэ нэнтыгыт, ытри нэмыӄэй колё итчимтильыт.
О’мрыӈа иквъи: Ээй.
Тыӈэсӄынэ эмтэйпынэнат эвичут.
Ивнин: Ӄэлюӄ-ым гамалятьёчен, ӄэйӈун раёо’ръосӄычаты, рэчепы тыӈачьылгын.
Наӄам юӈэвыт, турынӈэльыт, таӈычьыыргыт пырык.
Чама ӈыргэт епэчгин ачетлёткыльэнат.
тыӈачьылгын.
Наӄам юӈэвыт, турынӈэльыт, таӈычьыыргыт пырык.
Чама ӈыргэт епэчгин ачетлёткыльэнат.
Нэнъатчаӄэн атӄытыляльын чама нинэвинрэтӄин тылельын.
Ы’вэӄучитэ ивнин: Ынӈэ атӄытыляркын, панэна ёӈавэты ӄынур ӄылгилюльигыт.
О’мрыӈа рэмыннуӈгъи.
Ӄэлюӄ тэӈвытку тумгиинэ ягнанэн, чама ныкоргавӄэн.
Эмчимгъутэ нивӄин.
Ии, вэлет ӄунэче ӄимтитылеги.
Ынӈин пкиргъэт ярак.
пычакъарэнэн, О’мрыӈа, тъыле, ваӈэйпыэ’.
Йыннин памъялгын, эвын пэпэкылгын гэннутлин.
Вакъотвальын ивнин: Ынӄэн пипигӈытэти, леӈытэӄ?
Нивын рэльын: Ети?
Ии, — очыткоэ’.
Тыӈэсӄын иквъи: Ии, вачаӄ чинит пкиргъи тъылтэгнык, ӄытлыги гэпипигрултылин.
Вытку вай тынйыпыӈатын.
Кыкэ, а’мын и’вчимгъульигыт.
Омрыӈа чит ӄутыркын, тумгынынэ ивнин: Вынэ взлет игыр ӄолвывакъотвагэ, ынан гым тырэӄэмэнэймэвы.
Нэвысӄэтэ рырыткунин имыт.
Рырыткунин эӄуттэврэӄэйыпъаёчгын, ыпъантоэ’, эвын чама вэчовтыльын.
Мытӄэннинэтыпъэт, рэймэвнинэт чотыквэты.
Йытонэн ӄэмэӈы , ынӄэн ымырытрилнин чотыквыткынык.
Тыӈэсӄынэ орвытараӈгыпы рэннин кыкватъол, агтыкыкваткыльэн.
Ӈавйъэлгытомгын Тыӈэсӄынин нэмыӄэй ачгэвэтгавкыльэн, Нунтымӄин.
Нэнарамавӄэн авъеткынка.
Ымыльо ӄамэтваа’т.
Кокайпы йытонэнатайвэкэн эръэт, ынӈин чыӄыльыт нэнунэт.
Нунтымӄин.
Нэнарамавӄэн авъеткынка.
Ымыльо ӄамэтваа’т.
Кокайпы йытонэнатайвэкэн эръэт, ынӈин чыӄыльыт нэнунэт.
Плыткук ымы ынан айколяннэн рэлкун ынкъам рывиривнин чьовыргын.
Гынмылкинэк ынин рилеӄ тъылыӈ нъэлгъи.
Нэвысӄэт, у’рэвыльын, ивнин: Ынръам тылгирильэтъылыркын.
Ӄутынэ чичевнин, пынлёнэн: Ӄэйвэ ананӄаткыльэгыт?
Ивнин: Ӄэйвэ чит.
Евъев, мивын ытчай.
Ӈытоӈӈок, чотыквэты рэймэвнин э’чуулгын.
Ивнин: Вай, э’чуулгын тынэймэвын.
Ээй, - очнэн.
Эргынкэн.
Ытръэч-ым ӈунри гэлилин.
Тыӈэсӄын нычичыльэтӄин.
Аплёратвака, ытчай етгъи.
Рэсӄивыльын Тыӈэсӄынэ ивнин: Ети?
Ии.
Э’ми пипигрултыльын?
Рэлку, - очыткоэ’ Тыӄэсӄын.
Йылгалваӈ вальын, ипэ нырэӄын.
Пчегтываэ’, чотыквык вакъота, ынӈин кэтльан рэсӄиквъи.
О’мрыӈа нарычгытваӄэн.
Ынпыӈэв рэк, вакъоэ’.
Ынпыӈэвэ ивнин: Иа’м виин морыкагты элӄыткэ Тыӄэсӄын?
Ӄэйв-эм, виин опопы.
У’рэквъи Омрыӈа, ивнин тумгытум: Виин энарагты ӄылӄытги.
Ии, — очнэн, ӈытоэ’.
Ынпыӈэвэ пынлёнэн: Ръэнут тъылыркын?
Мальаляёӈӈольэгыт?
Ӄэйвэ ананӄаткыльэгыт?
Ӄэйвэ, наӄам итык.
Ээй, евъев, а’ляёлгын мыгтыа’н.
Ратвынэн а’ляёлгын, ивнин: ӄъаляёгэ.
Вакъоэ’ а’ляёлгыткынык.
Киткит кыттыывээ’— люур ръэнут эрэтгъи.
Ынпыӈэвэ ивнин: Ынръам ръэнут эрэтгъи алвайпы?
Ээй.
Ванэван титэ ынӈин ӄытвагэ?
Ванэван, кымиӈэтэ нитигым.
Наӄам ылӈыегтэлыльыт нъурэтӄинэт.
Ии, ынӈэ ынӈин ивкэ, нытайыӈӄэн.
Ынан люрэӄ титэ ейвэчу нэрэтчыгыт.
Айылгавка, гымык рилпык ӄинэнрэт, епэчгин тыръарэгыт.
Инэнрэтэ ӄутгъи, илкин пэпэкылгын нытъылӄин.
Ивнин: Виин ӄолероӄалык ӄатчьатгэ.
Ынан тыриниргиӈэтгыт.
Ӄолероӄалык, валёмыльын, атчьатгьэ.
Ынпыӈэвэ рынэнин а’ляёлгын, ӈаргыногты тыӄысӄивнин.
О’мрыӈа нарычгытваӄэн, нычимгъуӄин.
Ӄaӄa, лым-ым тъаратык, тэлвээрэтгъи кытэйыръын.
А’мын-ым,ӄэлюӄ-ым миӈкри,опопымачынан, епэчгинныппылюӄин.
Э’тки, у’рэтыльынлыгэнитыккытӄылгэлёгыргын.
Ӄырыммычимгъук, ымы кырым мынӄылгилюк.
Ытръэчтумгытумяйвачгыргын.
Ынӈинчемгъома, тъылгаляэ’, гэмолыгнинйылӄатгыргын.
Тынэсӄынранмычыӈкынывакъотваӄэн.
Ынпыӈэв, а’ляёлгыннальын, пынлёнэн: Роӄалыкгатчьатлен,мэрынрэ ӄырэги, пэнингыныкайколяк ӄатчьатгэ.
Нымэлӄин, эпэгчиӈэткэ.
Ымыгымлыгэн ӈотӄотырарагтыа’.
нанэргатыктыраёпаты.
Тыӈэсӄынэпынлёнэн: Ынанмытраёпатыркын.
Ӈавытлювъётваркыт.
Мэрынрэӄэйрэсӄиквъи, ымыралкоггы.
Нарычгытваӄэн авъеткынка.
А’мын, яйвачгыргын тумгыӄэй.
ныӄалялвынвэтгавӄэн.
Ынӈин тылейылӄэтэ итгъи.
Кэвыльын инъыгъевык, пэтле кыеквъи.
Нэмэ мэрынрэ ӈытоэ’.
Эвын панэна нымэлмэлетӄин.
Энаральыт эвын гэгъевлинэт, энмэч нынлынтоӄэнат.
Ӈэнри ӄытгъи.
Рэльын вэймэну нэлгын: гапысӄонъятъёчен.
Элейвыкыльинэт энарайпы гэтумгиинэтэ, ӄонпы чинит ярак вальыт.
Пысӄунъетыльын чычеткинэтэ начаёквынаймавын.
Чаёкватгьэ.
Плыткук, рагтыэ’.
Эвын О’мрыӈа гьурэвлин, ныпэгчиӈэтӄин, э’ми тумгытум.
Рэльын ивнин: Мэӈӄо ети?
Ёо’нчаӈкаавыльэгым, энарагты гэлӄытигым.
Ээй, кыкэ.
- пынлёнэн тумгынынэ.
Нымэлигым, йыӄӄэй вытку.
Энмэч мынӄитпыльэтыркын.
Гачаёкватэгым.
Энмэч рай нэлкыӄинэт.
Э’птэ гым мыкэргыпык ынкъам мытэгрэтык.
Гэнрэтвилин, таӈалкы гэнъэтлин.
Омрыӈа иквъи: Ынкъам амролытвак эвнэвиръынэймэвкэ.
Мачынан, йыӄӄэй ӄонпы ынӈин инэгйипыркын.
Чама чинит ӄол митыркын мавэръэпыркын.
Йъарат унмык тымычвынпэчыкавык.
Чама эейвэчкыльигым, лыгэн ӈинӄэйигым, —нырэлевлевэнӈыӄин, иӈӄун тумгытум нырэмыннуӈын.
Наӄам итык эви лыги нинэлгигыт, миӈкри эвиръыт.
Кэргыпыплыткок, Тыӈэсӄын тэгрэтгъи.
Эвын налкытэнмавӄэнат.
Этйыръын тыттэтгъи тапӄаткынэты, ы’тынъёпоолгэты.
Ӈэнкунынъёпатытваӄэн лыгъитвъэт.
Имтитэ нэнвиривын, мачамкытгынта нэнтэгрэвын.
А’ачекыт, пылытъымыльыт, алвавкыльэнат мигчирэтык.
Лыгъитвыт, турнэлгэтыльыт ӄэтыӈоръок, тэнъигигэтыльыт льэлеӈит, кыкватык, нымыркутвиӄинэт.
Эвын эйычгин гэмӄытвилин.
Лыгэн киткит нимытлюӄэтӄин.
Тэвыльыт нылеӄинэт.
Ӄутти ныеквутэткуӄинэт.
Нылеӄинэт О’р -Энчьавэӈӄачагты, О’ратапӄагты.
Ръэрик вальа ымыльо етъаӈ нинэнтыӄин, рыркальок лыгэн тантагрытко.
Тыӄэсӄын ныльэтӄин.
аӈӄаткынык вакъочьата, ныриӈэмъетӄинэт.
Эчги пилык кавраа’т, люур кытамчачго нэльун пиврэльын рыркы.
Рьэрильыт гакапчачавленат, кытамчачго рыркальок.
Нэнръэлеттурэвынтэгрилгын, пиврэльын нэтэгрын, нинэпыткыӄинэт — нэнпыткэвын.
пыгылӄэквъэ рыркы, ӈаврыркайӈын.
Ӄэчыӄэӄэй иичгэ ныпиврэӄин.
Напэнрыа’н, нэмыӄэй нэтэгрын.
пэлӄынтэтгъэт.
А’ӄатылянаӈатко, тэва нырагтытыляӄэнат.
Мэрынрэ нылеӄинэт.
Волӄытвэгты и’вэквъи кытыйгын.
Тыленэӈнэквутын, йыӄыӈ нъэлгъэттылек.
Пкиргъэт ярак.
Рыркы тиӈутэ нымкынлеӈу нагтоа’н аӈӄачормэты.
Ымы ӄэчыӄы ынӈин нагтоа’н, эвын нъоптынымайыӈӄэн.
ӈыпэльык.
Ытвъэт нагтоа’н, виин ачӄачормык нэнъимпэтын эмчевэрэнвы.
А’ачекыт, ныгынкойӈыӄэнат: ванэван эвынвы нъатчанат, лыгэн эвыр алватыӈоа’т.
Ӈаврыркы ымыльэты таӈӄопалгыльын кымгыто нэтэйкын.
Тэкичгыт ынкъам ӄэчейыръыт нэтэйвыӈынэт.
Ӄэчыӄы нэчвиткун гыролмы, мынгытрылгымэл у’мэльу ӈилгылӄыл.
Н‘эвысӄэтӄэе нэныттэтынэт Тынэсӄынин энаматйыръыт ырыкагты.
Эвын О’мрыӈа ныпэнъёлгынынлявӄэн.
Рэльыт ивнинэт: Ӄутынэ ӈэвысӄэтӄэе рымнин кукэӈы.
Уттынъылии’.
Рэймэвнин ӄачайыръыёчгын пэнъёлгэты.
О’мрыӈана ивнин: Вынэ мэчынкы, ынан гымнанчиниттырэтэръэӈы ымы тырывиэ’.
Амынан ӈаргыногты ӈыток ныӄылӄылетигым.
Панэна пэпэкылгын нытьылӄин.
Чама Тыӄэсӄын тыттатыӈоэ’, энмэч рай гынин яральыт ӄыйъогынат.
Ӈэвысӄэтӄэй ӈытоэ’.
Аплёратвака, тумгытум рэсӄиквъи.
Льунин О’мрыӈа рэлӄунӈыльын.
Ӄaӄa, энмэч ӄути.
Иа’м виин олвытвака, вэнъым раӄэтыгагчавыркын?
Чама ывик мачгыто ӄылгыркын.
Э’тки вайавъёльыкыльыморэ, ывиктъытльэн энрытъымучьэвкэ.
Епэчгин гыммылӄолгыльэгым, ынан тырэгпильэркын, наӄамитык йъарат к‘ырым мытгивылтэтык.
Чама мыгъюлетыркын нымытвак, йъарат энантагмычвынпэчыкаватэ.
Ии.
Ымы ы’ттьыт коргавыркыт амгыныкы, алымы ы’ттъыльэтыктыяаркынат.
Гыымгъыттъыманэнэнэнумитыркын?
-НымӈэлюӄинТыкӈэсӄынӈавъанэты.
О’мрыӈа нывинтэтӄин пэнъёлгык ӄача.
Тыӈэсӄынныкэттываӄэн чотыквыткынык.
Ампамъята гэнъэтлин, ивнинтумгынынэ: Кита, ӄынвириквын кукэӈы.
Ээй, - ӄытгъи, рывиривнин кукэӈы, нитчыӄин.
Колё нитчыӄин!
Тъэче нинэнитлитигыт ымъылёӈэт кукэӈы?
А’мын нэрмэйгыт!
Ээй, - рывиривнин, рэймэвнин чотыквэты, рэсӄиквъи ралкоггы амрарылыпӄамэтваӈа.
О’мрыӈана рэймэвнин уӄӄэм , ныӄэвъячатӄэн.
Чывиткунинэт ӄаматкынык йигйит, лиӈытъул, кычимэтъулти чама мачвэтьолтэ.
аръапаӈы, торвытвыта ыпаттъыльыт.
Ӈаврыркатъол нутгыӄин.
ёнэнат.
Румкэвнинэт.
аронвэрэвка, читээкэтыркын.
Тумгынынэ ивнин: Нэкэвкитӄин выёльо лыӈык тумгытум.
Чинит ээкэтгъи, наӄам , лыгээк, витъэтыльын лыгивитъэ, инээрнин кыргывитъэ.
Пэтыльыт витъыт рэрэтыткунинэт палӄыёчгэты.
Турвитъэ витъэтыльын ээк ныӄэргынлятӄэн.
Тумгытум ааканма, Тыӈэсӄынэ рырыткунинэт чьовыргыкэн гутичгыт.
Чьовыргын эрэтгъи чотыквыткынэты.
Тумгынынэ рэмкумъэвнин чьовыргын айколягэӈэты эрэвкэгты.
айвэканавакаӈынвык, атчьатгъэ.
Ынӈин улвэквъэт.
Ымыльо нырэйылӄэнӈыӄинэт, ытръэч пэнин ыргин ӄалялвынвэтгав.
Гамгач чимгъут, элкытвама, вэтгавтомго нылгыӄинэт, ӄынвэр тылейылӄэтэ.
нычавчывантатэнмавӄэн олвавыльэты.
Ымы Тыӈэсӄынэ нинэтрыткуӄинэт ӈилгыт, тывэтытвальыт.
Гэтэӈъигигэтлинэт.
Рырыткунин ымы колталгын, ратвынэн чоттагнэты.
О’мрыӈана ивнин: Ӈоонкы, рэнолыӈкы, ӄытрилгын.
Таӈколтанто, эчгимигчиркэ вак.
Мэлмэлетык, тумык рээн тыраръынтоёпаты.
Нивӄинэт, гыръынтолен.
Люрэӄ нараӄоранмымык, ынкъам, чавчывайпы пкирык, муллычыку тыраёӈынат пэлӄумрэт, иикит; эвыт пъупуӄыт тыраяӈынат кивлетык рачьылгав чама рилӄэтык кырвэноолӄылтэ.
ныгынникуӄинэт, ӈэвъэнйыръыт-ым ӄонпы нымытвальыт: нэгынритыркын ярачыкон, нантэнмавыркын тэйӈэт, кымиӈэтыркыт.
Кынмэйӈэвыркыт.
кымиӈэтыркыт.
Кынмэйӈэвыркыт.
Ӄалялвынвэтгавма, иквъиТыӄэсӄын.
Рэӄутытчынэткымиӈэтыльыт.
Ӄэтэвамӄалялвынвэтгаванывэтгавэгым.
Тумгытумтъэӄэченвэтын.
А’тавмыкоргычьаркын, ӄымэл-ымтылярэначечавыӈовэннэтыльигым.
нувиӄин, чаманываӈэӄэн.
Нинэтэйкыӄинэткэмыгэт, рыляйвыёлӄылтэчавчывантак.
Тыӈэсӄынэнэнарвыткоӄэнатторрырыткоотӈилгыт: нинэкээтвыӄинэт.
Нэнанъянръавӄэнатрыльататьёлӄылтэчавчывагты.
Чаманычимгъуӄин.
Ӄэйӈунэвлытъылёвмарэмкынрэрэмкичигьэ.
Въэӈчавчыварамкынӄэйӈунӈэлгэтытэгьеӈыркын, люрэӄ ымыгымтыраченрыгчавы.
Гэтэӈывйитвылин, лыгэнныпытӄывйиӄинэ’ӈгыпы.
Омрыӈанываӈэӄэн, лыляргыгэӈатагитэчьэтэтумгытум.
Гамгачнылгиӄитпыльэтӄинэт.
Эвынгэмэйӈэтлинэйычгин, нэйгынлиӄин.
Ӈаргынэнничычгэтӄин.
Ынкъамантокыльэнат.
Энмэчгапэтатленаттэкичгыт а’ӄъытвыльаты: таӈӄонпыгэлилинаӈӄайпы.
Колёэйычгин, мылельын, нывыргыргэтӄин.
Омрыӈанарывиривнинкукэӄы, ивнинэ’мпакынилгымиглитыльын: Таам, мынӄамэтвамыкынкъампэтлемынулвэв.
Вусӄынкиквъи.
Ии, - иквъиТыӈэсӄын, - люрэӄ рэнрэтвиэ’ эйычгин.
Ӄэйӈунрарэтльономавы.
Ы’ттъыёлараттальытрэритльульуӈыт.
Рэӈылӄылтильэлеӄкинчамаривмивытэтэкичгыкэвак.
О’мрыӈаиквъи: Игэквъи.
Эргатык, раӈылӄылӈыток, э’птэӄыгтогынпыгпыг.
ръапыгпыг?
Ээй, ӄэйвэ.
Кита-ӄунмынкырвэнтомык, ӄырымпэтленъэӄэрээ’н.
Игэквъи, энмэс-ӄунлыгэнэргатӄайгилгилрэпкиры.
О’мрыӈаиквъи: Вынэвачаӄмачынанэчычганматыраръынтонта.
Кита, энаральытмыёпатынат, мэвынрэӄыркыт.
Ынпыӈэв, ытчайТыӈэсӄынин, эвынныратэнмавӈыӄэн.
Рэльынивнин: Ети?
Ии, — очыткоэ’О’мрыӈа.
Кыкэ, эӄэлюӄ.
Ныпэгчиӈэтигым, ӄэйӈункыргэвыкрэнутэгчинтык.
Ынпыӈэвиквъи: Чамаривмивылӄылтилемӄутаткэканъэлгьэт.
Итыкинъыльу, рымагтэтыръынтоёпатык.
Вэлетченрычыняалмытчыркын.
ВэлетНоталпъэтагнэтыымыгымтыраръынтоёпаты.
О’мрыӈанаивнин: Гымтыралымӈэнаа’ гыныкрээн.
Ӄэчыӄины’пъылгыӄай, этыӄун, йъарантатгъэ.
Кита, ничыӈъэвмыпатын.
О’мрыӈаӄутгъи.
Э’птэмытэнмавысӄэвык.
Гынмылкинэкунмыкичычгэткэнъэлгъи.
Ынпыӈэвэпынлёнэн: Титэтургинэтрачавчывантаӈыт?
Ӄоо.
Этылыгэнмэлетык.
Итыкы’тымпэлӄылтиымыльоетъаӈтытчынэт.
Вачаӄ-ымэргатыкмынръынтоёпанмык.
Муллычыкуёолӄылтэ.
О’мрыӈарагтыэ’.
Ивнинтумгытум: Эргатык, энмэнрай, ръынтонмытраёпанӈын.
Ынанпыгпыгвэнлыгиӄыгтогын.
Чамалюрэӄ таӄъалӄылчавчывантак.
Тынэсӄынэивнин: Колёгытваӈэлтаркын.
Иа’м?
Чамаръынтоёпаркын, чамарачавчывантаӈыркын.
О’мрыӈатэнӈыткуи’.
Ок, эӄэлюӄ тынтэнӈэвэтын.
НыкоргавӄэнТыӈэсӄын.
Кыеквъэт, эвынпытӄылымгилыръулин.
Колё нэйычгивыргыргэтӄин.
Выткунэргыръотыляӄэн.
О’мрыӈаиквъи: нэйычгивыргыргэтӄин.
Выткунэргыръотыляӄэн.
О’мрыӈаиквъи: Тыӈэсӄыниквъи: Ӄэлюӄ-ым, эты, илыӈэӈэркыт.
О’мрыӈанаейвэчунинэлгыӄинэты’ттъыт, итӄыевыльыт.
Ы’лёкытэтыранатвыӈынат.
Нутэгчильытуйӈэваа’т: колёныёа’тӄэн.
Чаёкванма, О’мрыӈаиквъи: Айвэгайъоленытчай, читигырнутэгчильылӄылмури.
Ӄэлюӄ-ымӄэтыӈоръогъэ.
Лыгэнитыкайвэтаӄъапатгъэ.
Ӄэйыӄынвак, нанатвынпыгпыг-такэчгыёчгын.
Майӈымэмылен, нымэйыӈӄин, нитчыӄин.
О’мрыӈанаэ’мэтыйгутрыннинрэнолгэты.
Тыӈэсӄынэритлиннинпыгпыг, ӄынурэйыръыкыльин.
О’мрыӈананинэгитэӄинчычаткына.
Колё, итыкгымнинтумгытумгэрмэвлинмэчынкы.
Чемэтэвыналвавкыльэнкымгытэмтэк.
Алымыа’мынаӈӄачормын, ы’лӈэмлилгыкыльинтэнтик, — кооквыльын.
Чамаыныкитвыквылгын, элянма, ныръэчумкэтӄины’лык —а’мынаӈъачгыргынтыттэтыктапӄаткынэты!
Вачаӄгимтитэкымгыттэ, ӄынурэйыръыкыльинэт, тапӄаткынэты.
Вэлеракытгынтыттаткаиткэгитэывэраткынэты!
Ывэрачыкогтынинэнэрэтӄинэт, наӄамунмыкапэракыльэнаттымкычьыт.
Чемэт-кунывик, ӄынурмачамрытрыт.
Гитэкакэркытвальын, мигчирэтыльын — ӄынуртыргытыркамагральын.
ӄитпыльэтыльын.
Ымыяраӈы; киткиттымӈэтвак, пэнинрычекоё.
райӈын — колёнымэйыӈӄин, накамнылгэнытаӈпэраӄэн.
Энмыгэӈгыпырэвлыёттэраквытколёнымэйыӈӄинэт, чамаопчетыквиӈын - ымынымэйыӈӄин.
Ӄолитык, элейвыльыкэ вама,нэнагтоӄэнынӄэнвыквылгын, чотгэӈкывальын.
О’мрыӈанагэнкэвлингитэкимырэӄыльын, ӄитпыльэтыльын.
ӈыръырыгьёлявъёлӄылтэ нэнэнэт лёӈыгтота тынтынэт.
Энмэч эккэт игыр нъымэйӈэтынэт.
А’мын Тэнантомгыӈ эейвэчкыльин.
Чама гым чинит гэрэӄигым?
Ӄымэл гымнан, тыттэӈэт, миӈкри тырэнпэвы, йъарат-ым тумгытум.
Тыттэӈэт, ралвавыӈоа’ пилыгилик.
Йъарат-ым мургин ынпаквыргын - а’мын тытгэӈэт.
Ытлён миӈкри митык?
Ӄaӄa, эрэтгъи элек томгатыльын.
Люнтэвиминӈэ нанӄытвама титык, мэчичьу тыкоргавык, тивык.
Опопы мачынан.
А’мын нылевлевигым.
Энмэч ивкэ.
Ӄaӄa, лыгэнӈун.
Ы’ттъыт, чоттагнык готытвальыт, ӄутгъэт.
таӈаръаля ынръам тыӄалялвынвэтгавык.
Вынэрай ынрэтвии’.
Рынэнинэт ы’ттъыт, гутысӄивнинэт орвытараӈэты.
Плыткук, кукэнпыи’.
Рырыткунин пыгпыг.
Оӄӄаматкынэты йытонэнат гиркыт чама рилеӄ.
Тэрэӈгъи.
Нымачныйъаӄэнат уттыт - чоттагын ганлыръолен.
Тумгытум рэсӄиквъи, иквъи: Виин ратанӈавнэн, э’тки титӄыевык.
Ии, - очнэн О’мрыӈана.
Иквъи: Чама-ым ититгъэт эръэт.
Эръэмпэи’.
Тумгытумчотыквыткыныкнывакъотваӄэн.
О’мрыӈана йытонэн ӄэмэӈы.
Тэгмэчынкы ничыӈъэв гититлинэт эръэт.
йыӄӄaйъым!
Нылгэчачальатӄэнат.
Ӄырым нъэӄэрэнэт чоттагнык?
Ӄырым.
Ынан чама тырэйвэнӈын ытчай.
Чама рэмэлеты, эчвэрагыргын.
Чавчывантактаӄъалӄылтэ.
Ӄэйӈун мэӈӄо н‘ыпэк, гаглыпатъёлӄылтэ: а’ачеӄагтэ ратваӈыт ы’твык, ынкы-ым кивык, ыӄэквъи.
Ӄэмиплыткук, О’мрыӈана эйвэннин ытчай ынпыӈэвэ тагноӈ вальа, пыгпыгчыко вальа, - мэмылытьоля.
Ӄол-ым колё гакоргавлен.
О’мрына ивнин: Ӄaӄa, айвэ мытӄалмытванмык.
Иа’м?
Ӄун гым тыӄалмытватык: тыпатын ы’пъылгын ӄэчыкин.
Итык чама ӄэтэв гувйигым, ӄымэл-ым ӈавытлывъёт гэетлинэт мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытӄычыку ёоттэ.
Мытӄамэтвамык: чимычвиткут э кыкватъолтэ рывэтъягылгав.
Ӄэлюӄ-ым эвын льэленръуркын.
Йыӄӄэй аёа’тыльатка ныльэленръуэ’н.
Илетыльэтыркын, ывэрат пипиӄылгин мимле йыръэтгъэт.
О’мрыӈана ивнин: мытмитиврэнмык.
Лыгэн киткит тынчиитэвынэт.
Нэрэтынэт кыкватъолтэ, мытӄычыку ёоттэ.
Мытӄамэтвамык: чимычвиткут э кыкватъолтэ рывэтъягылгав.
Ӄэлюӄ-ым эвын льэленръуркын.
Йыӄӄэй аёа’тыльатка ныльэленръуэ’н.
Илетыльэтыркын, ывэрат пипиӄылгин мимле йыръэтгъэт.
О’мрыӈана ивнин: Эчвэрагыргын.
Киткит кыргэвык, римлывириӈыт.
Ии, ытръэч чама чавчывантальыт.
Чама ролмачы ымы гым ныченрыгчавэгым.
Вэлетынкы гиивыльу, чама н‘эвысӄэтӄэйык винрэттумгу.
Ӄэйӈун лыгэтаӈычьыгыргын.
Ыяайпы тылельыт, епэчгин вусӄымчыку, янот тынвыргыргын нурвилетӄин.
Ынӄора рай рыюльыт, э’йӈэткульыт, тыленэймэвэ.
А’мын ныныпкирэтӄин колё амалваӈ пэральын н‘алвыльиӈын!
Ӄутти нилгыӄинэт.
Ӄутти лыгитэӈӄэӈульыт.
Нэмэ тэӈӄэӈунэлгыт кэролыӈык нытаӈпэраӄэнат.
Элгыпанран ынпэвыльин плекыт кэлик гатаӈпэрата.
Наӄам нэмэ лымӈэ тэнтэйкык эвиръыт, ымы н‘эвысӄэтти нытаӈпэраӈӈоӄэнат.
О’мрыӈана нэнатаӈпалёмтэлӄэн ынпыӈэв.
Ӄэлюӄ, эты, амынан вак, эмнэнэнэт тумгу лыӈык, нэмӈолӄэн.
Галгэгаймавленвэтгавыльын: лымӈылкэн клюкэӈэвынин.
Коок-ым, клюкэӈэв нэмыӄэй гъэӄэнмэйӈэвлнн, ынтыёльатыльын э’нӄу нэтчын.
Ынӈин плыткуи’ вэтгавыльын.
Ӄутгъи О’мрына, иквъи: Ивнин: Гытанчиӄай нытэрэӈӈигыт?
Ии.
А’мын, гынан таӈынмычвынпэчыкаатын тумгытум.
Вэлет, ёа’нма, чинит нытэрэӈӈыркын.
О’мрыӈа, рагтытыляма, нычимгъуӄин.
Пысӄунлейвык, тывалёмын амалваӈ вальын пыӈыл.
Ярак рэсӄиквъи.
Тыӈэсӄынэ нинэнчикуӄинэт ӈилгыт.
Ынӈин э’мпычга нывакъотваӄэн.
Иквъи: Ы’ттъыттырэӈэтынэт.
Рывиривнин ӈыркир, ынӄо йытонэн вылгыналгыкэрӄай.
Нинэгитэӄинэт ротлыгыргыт, итык мэлнымэлӄинэт.
Ымы въэйип мэчынкы у’мэльын.
Нычимгъуӄин.
Кыкэ, ӄытлыги, ӄутырык ымы ныгитэӄинэт тумгин эвиръыт.
Тумгынынэ пынлёнэн эвиръыгитэльын: Леӈытэӄ ымы чавчывантаркын?
Ии.
Нэмыӄэй мылымӈэнаа’к.
Чама чинит мынчикунэт мургин ӄоранмыёт.
Ии.
Люрэӄ нараӄоранмымык.
Ии.
Эчвэрагыргын.
Рэӄулымӈэ.
нычимгъуӄин Тыӈэсӄын.
О’мрыӈана рыетъаӈавнэнат эвиръыт, йыпъёлӄылтэ рэмкичикин.
Эргатръоэ’.
Эвын кытыйгын гэнрэтвилин.
Ытръэч панэна нэйычгивыргыргэтӄин.
О’мрыӈа ӈытоэ’.
Тумгынынэ пынлёнэн рэсӄивыльын: Ы’мто мэвын ӈаргынэн?
Гэмэлетлин, ытръэч пэнин нъытлетӄин аӈӄы.
Итыкэйычгин гэнрэтвилин.
Мури мытнутэгчиркын.
Эӄылпэ мынчаёкванмык.
Ээй, — иквъи тумгытум.
Ӄырым эвын пэтле найычгэраглен.
Плыткунэӈу, О’мрыӈана эмтэйпынэнаттэючгыӄэгти, ӈытоэ’.
Эвын ымы энаральыт нэквэттылеӄинэт.
Тылянво лыгнин ытчай.
Эвын уйӈэ.
Ӄаӄа, аморатэнмавык, ӄынвэр энапэляэ’,ӄалялвынвэтгаквъэ чит энантымлятыльын.
Эквэтгъи.
Тыляма,нытлепыткуӄин о’ръыттъыёлягты.
Кынмаӈӄачӄач таэ’.
Эвын ӄол нутэгчильын нылеӄин.
И’нтэгныгиӈэтэ.
А’мын-ым и’вчейвыи’о’рыныкагты.
Тэгмэчынкы Ноталпъэгты эймэвтылельын ынпыӈэв йъонэн.
Пкитльэн ивнин: Ӄaӄa, нинъигыт!
Ынӈин нылеӄинэт.
О’мрыӈана ивнин: Кита, виин райынрэлы мыёпатык, ынан таӄъоӈӈоктырайъогыт.
Ии, ныӈинтури, лыгэн ӄылейвыльэркынитык, нэкэмӄунлым, тэмурыгӈэ, гыткаттъылыркыт.
Лыгэн ӄэйыӄын гырголятгъэ, льунин ывэран.
Винритэ отгытаагнэн, рыпанрэвавнэн, эвын тэнйыръыльын пэлӄумрэтэ.
Наӄам тэгныйыркыӄинэт, уйӈэ эчерикыльинэт.
Кэӈиӄ рыркэн тэючгу гэнрылин.
Имыт рывиривнин, рырыткунин.
Пэлӄумрэт ёнэнат, киткит рыпэлявнэн.
Пэлӄумрэт куннинэт эчьытъуле.
рыркэн - тэючгын.
Гакоргавлен.
Ынпыӈэв, ивтыл вальын, нэмыӄэй нъэмпытваӄэн.
Рэкулымӈэ, вэчьым ывэральоэ’.
Тумгыт гармагтыленат Чавчываканыпъагты.
Кита, э’птэ гым кытэ мырмагтыа’к.
Ынан тылянво мылгын рагтэты ынпыӈэв.
- Чинит ывик нинивӄин О’мрыӈана.
И’вчейвыи’лыгэн гырголйылмынолгэты.
Эӄылпэ рымагтыэ’.
Вээмык и’ргъи, тыттэтгъи Рэлпынолгэты.
Мыкыпъэльын - вэчьым, ээкэръынтоэ’.
Лыгэн йылмыткынатгъэ, мэчиичгэ льунин ывэран: тэнтик, нутэсӄын ныйыркыӄин.
Винрэтэ рывэнтэннин - эвын ывэран, йыръыльын иикитэ.
ытонэнӄол тэючгын, энатыёнэн.
Ӄэйыӄын лейвыи’, нэмэ ӄол льунин.
Вынэ вай итчетгъи.
Ӄутгъи, лылепыткуи’ о’равтылягты, эвын ӄутти ынык лыгэн эвыча нъэмпытваӄэнат.
Ӄутти нылейвыӄинэт-нэнарэрӄэнат.
Ныйъытвытылеӄин.
Ымы кытыйгын гэнрэтвилин.
Нэмэ кытэ лейвыи’, нэмэ льунин ӄол ывэран, мэчрытылпитэ йыръэннинэт энаёчгыт.
Ымы энатыёнэн эӄуттэврэӄэй ынкъам иквъи: йыӄунтэтык импэтэ.
Йыръэннинэт эвичти.
Эвын тиркытир нивтылетӄин.
Йылмыгиӈкы гамаччетлётленат лемӄут.
Пырнинэт, ёнэнат пэтлечыку - лыги нинэлгыӄин ынпыӈэв, рэлемӄугичиӈыльын.
Эӄылпэ виритылеи’, и’ргъи вээмык, тыттэтгъи И’нтэгнык.
Торгырголятык Э’нтагныткынэты, лылепыткуи’: ӄиирнин гынмыл пэляё ынпыӄэв.
Эвын киткит гагырголятлен.
Лыгэн ыныкэгйит вирии’.
Ынпыӈэвэ гитэнин эймэвыльын: тыпэляа’н.
Гаӄамэтвайгыт?
Ванэван.
Гывэральойгым.
Ӄаӄa, пэлӄумрэтэ?
Ии.
Чама иикитэ.
Кыкэ, гыныгмич.
- Рулвынин эӄуттэврэӄэй ынпыӈавэты.
Ынпыӈэвэ пиринин: Ръэнутэт?
Никит гыныкы.
А’мын вай, иӈӄун ӈэвысӄэт!
Мэӈӄо ети?
Найъон вычгакы вальын выквылгын, ынкы ӄача вакъоа’т.
Таӄъома, нывэтгавӄэнат.
Ынпыӈэвэ нэнакэтъоӄэн тэлеӈкин вагыргын.
Эвтылягты тыляма, нытаӈӄэлпэраӄэнат вээмыт, гытгыт.
Пилгыӄэй гаркыватлен, ӄэлюӄ гыматлен айгынлейпы йъок.
Ынпыӈэв иквъи: Вынэ мынтимтигмык, ы’лӈыинъыльигым.
О’мрыӈана патлячыкойпы ралянтаннэнат лемӄут.
Ивнин ынпыӈэв: Ии, кыкэ.
Тимтиӈгъэт.
Эвын гитчетлинэт.
Йылнинэт ынпыӈавэты пыгъянвыт эӄуттэврэӄэгти эмтэнвы.
О’мрыӈана тимтигнинэт этчыянвыт.
Ынӈин о’раярагты эквэтгъэт.
Ынпыӈэв, ӄэлюӄ-ым ынанкэн, нимпэтылеӄин.
Ивнин О’мрыӈа: лылепыткучьэтэ, тыляма.
Ээй, - очнэн нутэгчитумгэ.
Ӄэйгипэ, и’вчейвыи’ о’раярагты.
Эӄылпэ пкиргъи ярак.
Эвын Тыӈэсӄын, аймыльын, нэмыӄэй пкиргъи ярак тапӄаткыната.
Ӄаӄа, люнльутэ тынтыгыт.
Кынмаӈӄачормылгата гатайгым.
Рывиривнинэт имтит.
Пчегтываэ’.
Тапъагнэнат плекыт.
Рыянръавнэнаттэючгыт ытчаен, ӄэмиплыткук рыльататынвы.
Рыюнэвнин пэнъёлгын.
Кукэнпыи’ куутэръэӈэ вэлӄопалга, ӄивричьэ ититык.
Эвын гэвулӄытвилин.
эвын ӈавытлювъёт гувилинэт, ымы гэнэймэвлин ӄэмэӈы, нэръэчвиткуӄинэт.
Нэмьпӄэй гапатленат вэлӄопалгыт рымачгэкавкавылгав.
Чит нивын: Гыт-ым ?
Э’нӄэтгъи, иквъи: Пкиринэӈу, нэмыӄэй ынӈин вальа тувиэ’к.
Ынпыӈэв нымӈылтэлӄэн ӈавытлювъёрыкы: Ӄэтэв О’мрыӈа нэмэ гъирлин Чавчываканыпъаваамык.
Ӄымэлынан гэльулинэт иикильыт ывэрат Рэлпынолгыгэӈкы.
Ымы вай гымыкы ӄутти инэйылгъи.
Итык, гакынтатвъав, люрэӄ рэлӄатъёлӄылтэ льэлеӄкы чама муллычыку ёолӄылтэ.
О’мрыӈа иквъи: Вынэ мырагтыа’к.
Ярак рэсӄиквъи, эвын Тыӈэсӄын нупчитӄин чоттагнык.
Гэмо лыгнин рэльын тумгытум.
Колё алвавка, ӄонмынга нинэнитлитӄин выквылгиӈын.
Тымкычьыт рыпэт ныкувлюкэтӄинэт.
Эмкэмэтльэн.
Гитэнин О’мрыӈа, кукэвыргыргэтыльын.
О’мрыӈана ванэван лыги нылгынин.
Таляӈкы, рэмкын маравыльанма, лыги нылгъиӄин кытамчачго пкитльэн э’ӄэльын.
Нивӄинэт, рыннольыт, нэкэмӄун микынэ ръаа’въёттэ, рэӄык курэ, талваайгысӄэты гамаравысӄэвленат.
Итык рывэлвавык нымытвальыт, рыннольа нэтлыӄин нутэйиквин.
Амноӈгыпы так, нынмыткоӄэнат чавчыват, ныпириӄинэт турмэйӈэтыльыт пурэлю, ӈэвъэну нылгыӄинэт ӈэвысӄэтӄэгти.
армачьыӈэнэвнаткота нынтыӄинэт нымытвальыт.
Ынкъам чит ынпыянва колё нынэӈъэлевӄинэт ымыльотурмэйӈэтыльыт.
Гамгаярак нынтыӄинэт опчетыквыт.
амӄынъёа’тык, а’ачекыт нупчитӄинэт.
Нытэйкыӄин мыргыръэлян аӈӄачормык, чыгайпэкымляткынык, миӈкы кооквыльын.
Гыролмы — кытгынтыян.
Ынкы нынрачвыӈатӄэнат а’ачекыт.
Гыролмакы кытгынтатык рыпэт нытэлӄэтӄинэт.
Мэӈин ынанъяачы нывитльэн, ынӄэн мэчынкы нынъэлӄин.
нынрачвыӈатӄэнат а’ачекыт.
Гыролмакы кытгынтатык рыпэт нытэлӄэтӄинэт.
Мэӈин ынанъяачы нывитльэн, ынӄэн мэчынкы нынъэлӄин.
Мыргыръилеплыткук, рэмкын нытэйкэвӄин.
Миӈкри вальын вагыргын —акэркытайкавык нынльунэтӄин.
Ынпыянватэйкэвыльыт ныныгйивэтӄинэт.
Ынӄэн лыги лыӈэ, ымы эвын о’птыӄылявылё нъэтльэт пэнин илюльэтыльыт.
Ынкъам ӄол нитӄин Тыӈэсӄын нэмыӄэй нилюльэтӄин: нывэгнымлявӄэн.
О’мрыӈана рывиривнин чьовыргыргын, эвын тумгытум гапаален упчитык.
Лыгэн ынӈин, иръычвыт лёӈыйпа, рэсӄиквъи.
Чоттагын гыӄэвлин, чама гэвусӄынкиръулин.
Ымы мимыл ныкитэ ныӄитыӄин.
О’мрыӈа иквъи: Ии, - очнэн тумгынынэ.
Эргатръок рэмкын чавчывантаръоа’т.
Мачамынпыян ярак гапэлятлен.
Кэтэв-ӄун чавчыват чымче гулвэвлинэт.
Турыпкитльэт ывинпыэ’т.
Ӄамэтваплыткок, О’мрыӈа инэпэтгъи.
Ы’мӈытонэнат ы’пысӄыт, ытръэч ынкы гэныпыӈэтлинэт ӈыраӄ гытолӄылтэ, ӄынур таӈпэраӄаво, ынкъам йымэнэнатэвлёттыэнаймэёлгык, рыкылватъёк утъымык, рэнолыӈкы.
Йымэнэн эмгынун мачо, ымы ы’валтыргыт гэныпыӈэтлинэт.
Ымыльэты, этъымкыльин, ӄорэн аймак гаймэлен ръэгэгавынвы.
Ынкы ымы гаймэленат пылгэттыт, рильэкин рытрыттэ, ивылинут, рильэкин тыргыт.
Ивтыл, ӄолеэнаймэёлгык, - э’легйит, найнывъёт.
Пэтыегъет, рэлӄыпатъёлӄылтэ янра рытрилнинэт, иӈӄун таӈыпаты мигчирэтыплыткук.
Ямгатвыё рилӄырил инэнръэлевнин апаткэӄоӄоӈата ынкъам ёнэн ӄорананӄычыко рыварэвавынвы, льэлеӈкин роолӄыл.
ёнэн ӄорананӄычыко рыварэвавынвы, льэлеӈкин роолӄыл.
Кивлыпириткунин муллымул, тъынин нэмьнрй нанӄычыко.
Йытонэн палӄомраёчгын: тэкитвынинэт ынкъам ёнэнат ӄорамоллычыко.
Йымэнэн моллыёчгын орвытараӈык, йъаратунмык авэляткэгты, емэчгыльанма.
Ӈэвысӄэтэ, лыгилыӈэ, иӈӄун нивлыӄин льэлеӈит, гэнчимгъувлин имыръэтэкичгын.
О’мрыӈана ёнэн чымӄык тэкичгын пыгпыгчыко, аӄаракэгты.
ыӈэсӄынэ ынӄэн пыгпыг рытрилысӄивнин виин орвытараӈэты ынкъам ынкы тэӈынкылвэннин араткэгты.
Ымы орвытараӈык нъигигэтӄинэтнэлгыт.
Мачымыльэты ы’мӈытонэнӄол аймак.
Ынӄэн вэты гытамэты гэнчикулин, нэмыӄэй нэнумкэвын.
Энмэн килвэйкин йытоолӄыл.
Гыроръок рэмкын ныкилвэйӄин гамгарагъет, вэты ынӄэн лыги нылгыӄин, иӈӄун тумык рээн яал авнатвака.
Рэмкын, эвынӈан ы’льыл тортылгыма, ӈаргын, рэтытааӈыплыткок, ныӄамэтваӄэн.
Ӈалгылегты гамгарагты ныӄамэтвасӄэвчаӄэн.
Ынръам нъэйӈэвӄинэт ынпыянвыт.
Нынрамавӄэнат ынпыянвэты тэгничыӈӄинэт мачвэтъолтэ.
Ӄамайӈыткынык эмгынун нытрилӄинэт ыпалгыт, ӈэраналваӈ вальыт.
Ӄол ыпалгын, тайкыё роратгыпы лымэвыр а’лягъейпы, ӄол - таляпалгын.
Ӄораттъымыт, льэлеӈкин рэвовъёттэ, янор ныталяӄэнат, ныныпгыпэвӄинэт мимлык.
Ивульын ыпалгын ныкилитӄин, рук тэгныйыркьпӄин.
Килвэйык рэмкын гэчевкы нытваӄэн.
Ынӄэн лыги лыӈэ, ӄэтыӈоръок нынумэкэвӄин таӈэты вальынӄоратъол.
Эргатръоэ’.
О’мрыӈа панэна нываӈэлтатӄэн.
Тэкичгыт рэмкумъэвыплыткук, ынръам рычекоӈӈонэнат нэлгыт.
Ӈаргын а’ӄагнэгты рырыраннэнат, выква инэтрилнинэт акымъокаткэгты.
Ӄычат, тэгмыргытвэ, ымы выквытрэлнэнат.
Чама нывимиглитӄин, ёпатычьата нэлгыт.
Тумгытум нывакъотваӄэн ранмычыӈкы: ныӈэлгырватӄэн.
Ынӈин ӄынвэр льэленръуи’.
Тургич гатымлылен.
Эвын магляльытлымынӄо галяйвыӈӈоленат.
Тыӈэсӄын ы’ттъэ нинъэлкыӄин энмыгэӈата.
Амӄынъычо нымэмылёӄэн.
нымэмылёӄэн.
пкитльэн.
Эноматытрыткоэ’—ӈирэӄ мэмылтэ, ӄаймэмылтэ.
Рэймэвнинэт тытлынолгэты, виин ынкы пэлянэнат.
Йыннэн оттыкойӈыӄай, мимлыйыръыльын.
Эмчемэнэнат мэмылтэ, ынӄо вытку ратвынэнат.
Чьачаӈгыпы ратвыёттэ ныӄэвъячатӄэнат.
Нытоэ’, эвын Тыӄэсӄынэ нэнавъятӄэнат ы’ттъыт.
Гакоргавленат, эймэвык ӈавэтын.
Нэквутынэт чоттагнык рэнолгык.
О’мрыӈана ралкойпы рынэнин раӈъёчгын.
Рэӈэннинэт ы’ттьыт.
Тыӄэсӄын тивичгэ нытивӄин ранмычыӈкы.
Айгыпы йъэчычек, ынинэт лелют гэтинэтлинэт, рилвыт-ым гаӄаайпыленат.
О’мрыӈа тэӄэмэӈгъи: таӄаманъёлгык ёнэнат вэлӄопалгытъол ынкъам юнэв.
Лыги нинэлгыӄин йигрэвыльын тумгытум, ымъылёӈэт кытчынъёма.
Рэльын вакъоэ’ кынмэк.
Ытлён, рыгъягыльын, пыниттывэи’; кэттывальын ӈэвъэнэ плякъарэнэн.
Лыгэн йытъёттэ нинэнлиӄинэт, нэнаймэӄэнат энаймэёлгык, ээкэгйит гыргол.
Виин энаанӈанма, иӈӄун рынмыт ныкыкватынат.
Плыткунэӈу ӄамэтвак, инээнӈэтгъи.
Эӄылпэ румкэвнинэт тэкичгыт яӈак: аймысӄаткэгты рытрилнинэт рэпалгыткынык рыӄэтатынвы.
Энаймэёлгык йымэнэнаттэнуйгыт, чоттагнык.
Эвын гэвулӄытвилин.
Ратвынэнат айколтэ, гэӄитылинэт: рырыткома ныӄэвъячатӄэнат.
Айколятгъэ.
Ораёа’тыплыткок, ӈаргынэн виин ӄонпы гэмэлетлин.
Ынкъам О’мрыӈа пэнин, ӄынур раӄэты, гагчавыльын.
Эӄылпэ ныплыткуӄин имырэӄык.
Рывиривнинэт иниргиӈыт-э’птынэлгыт, иръылӄылти.
Виин иниргиӈу ныяаӄэнат.
Ёрочыко нылгомычьатӄэн.
Ээкэт ныӄэргынлятӄэнат.
Тыӈэсӄын ванэван ниниргиӈэтын амомычьата.
Гатчьатлен, ынӈин нывытрытваӄэн.
О’мрыӈа атчьатгъэ ыныӄӄач .
Атчьатыльын кэӈилыку оммачайпынэн.
энакагмалеӄэнат лёльот.
О’мрыӈана ивнин: А’тав-ӄун лым мынымӈыляквыт.
Ээй, кита.
А’тав-ӄун лым тыӈэи’.
Ӄaӄa, - тумгытум коргаквъэ.
Эӄуликэ, виин акоргавка, ӄэйӄун ытръэч левлевэтыльын томгатгъэ.
Ынӈэ эӈирэсӄивкэ, энмэч гэӈыръыкэвлин вагыргын, левлевэтыльын - мынкоргавыркын.
Мачынан вэлет нытомгаркынат.
Эчвэрагыргын, люрэӄ Тэнантомгыӈ морыкы рапаа’левлевэтык, мынмычвынаркын, энмэч мынӄитпыльэтыркын.
Вэты ынӈэ апыннытвака.
Нэкэмӄун гыныкайпы ӈъоркыт.
Авынарычгытвагты, Тыӄэсӄынэ кэтъонэн ынпыӈэв, нымытвальын энмырак, валӄатрак.
Ынин ы’вэӄуч тэленъеп гэпэлӄэтлин.
Тумгытум ивнин: У’риӄаӈан, ынпыӈэв, ӄутырык нытвыӄэн, энмэн ныгъюлӄин кэймитык.
Ныкэтгуӄин къарэк.
Ынкъам ӄутырык кэймитыльу ныгтыӄэн.
О’мрыӈа иквъи: Ии, ӄэйвэ.
Итык, эты,ӄутырык лыги нылгыӄин.
Эмрэӄу э’ми эӄэвиичикыльин?
Ӄун нытвыӄэн, эты мэчичьу эӈэӈыльын, эмрэӄун ныкэтгуӄин.
Амтымӈэ ӄырым ы’нытвыа’н.
Нэмыӄэй гымнан ынӄэн пэгчиӈу гэтчылин, ытръэч янот чит гыныкы нырамӈылёӈэгым.
Айвэӈӈоонкэн вэтгавлыги нинэлгигым.
Ӄаӄа, иа’м ивкыльигыт, эммэтивэтык?
К ’утти, аматэваткэянвыт, ынкалӄаӈын рай кымиӈыльэтыркыт.
Ынпыӈэвэ нымкыӄин кэйминнин, ынкалӄаӈын рай ӄымэл ыргынан кымиӈыльыт варкыт.
Кита, а’тав мынтааӈыткомык.
Ӄырым эвын, а’тчата вата, мынинъэтэнмык.
Ӄоныры вэнъым, эты, тэнлюгнинъэйвэ гэнтымури.
ейвэче.
Ынык чимгъугйит вальын ӈэвъэн: пылчимгьульын.
Ынкъам ывэӄучитэ ыныгмил нинэгйипӄин, миӄкри-ӄун ӈэвъэнэ ытлён нинэтэӈыгйипӄин.
Епэчгин эргыръокыльэн.
Йылмыткынгыпы тытлыгъет Тынэсӄын вирии’, рэсӄиквъи ярачыкогты.
Ныппылюӄин яраӄай эвыр ымы ёроӄай.
Элейвыкыльин Тыӈэсӄын рачымчеты ынкъам, пысӄунльук, гэтаё ымыльо гамъыпэрален.
эвыр ымы ёроӄай.
Элейвыкыльин Тыӈэсӄын рачымчеты ынкъам, пысӄунльук, гэтаё ымыльо гамъыпэрален.
Рэльын чоттагнэты ёрочыкойпы ынпыӈэвэ рымъэйӈэнин: Ов!
О, вынэ гыым.
Ынпыӈэв у’рэквъи.
Микигыт?
Гым Тыӈэсӄигым.
Ии, - очыткоэ’.
Ныягынпэгчавыткоӄэн.
Ӄэйвэ а’таквынан?
Вынэ ванэван, тумгынынэ йытыйгот нэнтыгыт ӄамэтванвы.
Ээй!
Виин ӄырагтыгэ, ынан тырээты.
Вынэепэчгин, наӄам чама чинит рачымчепы нылейвигым, ытръэч ыяагтылейвык нымэсӄылӄылетигым.
Ынан этъонтаткэгты аӈӄачормылгата тыратаа’.
Тыӈэсӄын рагтыэ’.
О’мрыӈана пынлёнэн рэсӄивыльын: Э’ми?
Энмэн чинит рээты.
О’мрыӈа коргаквъэ.
Йымнэн эвычаӈкэрӄай.
Ӈытоэ’ чоттагнэты.
Рэквэвнинэт ӄоратъолтэ.
Инут, эчьыльыт, митьэ рылгымил у’мэльу гарвытколенат, ынӈин гэнӄитэтлинэт.
Таӄаманъёлгычыко ёнэн ӄэтоолӄыл.
Рывэнтэннин чепъаёчгын, чепъантоэ’.
Чама инэгтэтгъи ӄэмэйыръэ варэврэлӄыёчгэпы.
Ымы ёнэн чакайытъол, рытучгылӄыл ӄэмэйыръык.
Ӄамайыръыёчгынченлеӄай, вальын чотыквык рыягнав, гэтэйкылин Тыӈэсӄынэ, иӈӄун тумгытум антовэрэткэгты ӈалгылегты яӈагты.
Ынкы ёнэнаттэӄэмэнйыръыт.
Нэмэяӈагчеэ’, инэнэквэквъи эръэлӄыле.
Ратвынэнат эчьыльыт ӄоратьолтэ, ывинпыи’.
отъеӄоратьолтэ-гытолӄылтэ кукэк нъалянтоӄэнат.
Нэнанчывачгынлевӄэнат пыгыпгэтыльыт.
Тэгмэчынкы эръэт нититтылеӄинэт, ынпыӈэв чоттагнэты рэсӄквъи.
О’мрыӈана у’рэвнин ягынпэглявыльын, ивнин: Ети?
Ии!
Вэнъым итъэтгъи тылян.
Киткит тивыткуи’, эймэквъи чьовыргэты.
Ӈавэтынва ягнанэн эймэвыльын.
Танрасӄэвы, ритлиннин чьовыргын.
Ынӈин тэленъеп вэймэну нылгыӄинэт етыльыт ынпыянвыт.
Рэсӄиквъи ралкогты.
Эвын кынмэк ганрыратлен тэгнилгыӄин айкол.
О’мрыӈана ивнин: Нутку ӄывакъогэ кавэты.
Ынпыӈэв элвэтиӈэтэ кынмагты вакъосӄэквъэ.
Аплёратвака, Тыӈэсӄын рэсӄиквъи.
Чоттагнэпы пынлёнэн тумгытум: Э’ми, епэчгин эеткыльин?
Нотӄэн, гэетлин.
Тивыткуи’, э’птэ рылгъэ.
Эвын ынпыӈэв, амэвычаӈкэтльан, кынмэк нывакъотваӄэн.
Ныпаӈъэвӈытоӄэн.
Тыӄэсӄын иквъи: Авынгынрыратэты, гэмо тылгыгыт етыльигыт.
Гым нъатчайгым о’раӈӄаӈӄач.
Тэнӈыткуэ’т.
О’мрыӈа ӄамэнтоэ’.
Янот ӄитуэ’т рычепъалгав чамачеэтӄоратъолёгъат.
Ынпыӈэв, а’ӄаванныльын, нунтымъэв ныӄамэтваӄэн.
Ӄэмиплыткук, Тыӈэсӄын плягтыэ’, иквъи: Гымнан чинит тырэрэӈэнӈынэт ы’тгьыт, виин тури пычвэтгавма, пысӄунэче ӄыпычвэтгаквытык.
О’мрыӈа эмӄэлелвынэ иквъи.
Иик, а’тав ӄинэнринӈыӈыркын.
Амыргынан пэлятгъат.
Ынпыӈэвэ кэргыргычыкойпы йытонэнат тимлюӈыт, рытрыттэ, мэтъарвыткольыт.
О’мрыӈана рыгтамавнэн ӄэмэӈы, йымэнэн ӄаманъёпатъёлгык.
Ӈавэтын мэгчерыткома, нывэтгавӄэнат.
Ынпыӈэв нычичыльэтӄин чама нытгивылтэтӄин.
Мэвын раӄынвы нъэйӈэквым, — тэмлёӈанма, нычимгъуӄин.
Чычаткына нинэгитэӄин ёрочыкон.
Колё ёройӈын!
Гитэнин чьовыргын, эвын ӈыранчьовыргыльын.
Чьовыргын тэӈэчерикыльин.
Уттин ротъымыт, эрти тэӈэкээкыльинэт.
Ульивыт, ӈаргын элеӈитыльыт гэтэӈъигигэтлинэт: иле чама кытыйга гэтэӈынъигигэвлинэт.
Ульивыт, вылготтэн, ӈыронрылгымэл у’мэльыт, ымы тэӈэкээкыльинэт, ымы тэгмэчынкы ивлельыт.
Тэӈынӈин вальыт ульивыт, вэтлякы йыпатыльыт - ымыльо таӈынтэнмава тайкыёт.
Аграт, кынмэн таӈъэвкы гульивэтлинэт, ынӄэната ёроӈы рыпэт мэлпээтыльын, - ныркывпэраӄэн.
гэгьюлетлинэт нымытвак.
Этын ныгъюлӄин тэминӈэтык, уттык рынӈыткок.
Ӄымэл-ым гитэк таӈычьыгыргыт.
Ымы нотайкоч таӈачарэткынка, йыӄӄайъым!
Ӈаргын илетыльэтык, рэпалгын-нотайкоч, чинӈан рэтэму яаё, гэтэӈъигигэтлин.
Ӄымэл-ым тэнъэк агтыкыльэн ымы аткэкыльэн.
Рэлкучыкун ныпэраӄэн ӄынур ӈаргын рыпъавъё.
Ынпыӈэв гэтлепъивэтлин, лыляпыткома нычимгъуӄиӈ Ӄаӄa, этынвыт ӈотэнъёрокэн таӈыннаны вальыт.
Чемэт ымы ыргичгу амрамынноӈэты нывэтгавӄэнат Ӄэтэв ӈавэтын нылейвыӄин, чоттагнэты ӈыточьата.
Вэнык ӄэмиплыткуэ’т, ратвынэнат мэмылытъолтэ — эръэлӄылти.
Ынпыӈэв авъеткынка нытимлюӄэтӄин чама, тэмлёӈанма, ныӄалялвынвэтгавӄэн.
Иа’м нагтыгым?
Алымы титэ ванэван лыги ы’нылгыгым.
О’мрыӈа рэсӄиквъи, аграк вакъоэ’, нэмыӄэй йытонэн пылгэттылгын, рэльарытрыт ӄорэн, рывыткоӈӈонэн.
Ымыльо ээкэт ныӄэргынлятӄэнат: гэвитъэтлинэт йыркывитъэ, ванэван ныпоа’нтонат.
Нывэтгавӄэнат .
Ынпыӈэв нымӈылтэлӄэн: нэнатвыӄэнат эн- мыральыт, ынык чымче нымытвальыт.
О’мрыӈана нэносӄэн: Ытръэч ынӄэн вэтгав очытконо нинэлгыӄин О’мрыӈана кыкэ.
Ӄынвэр пааэ’ пыӈылтэлыльын.
Виитвыэ’т.
Авъеткынкатэмлёӈатыӈоа’т.
Нывулӄытвиӄин.
Вулӄытвик ынпыӈэв ныӄылӄылетӄин рагтык,миӈкри-ӄун тагратьян, тапӄатыткыната так, гитъэтлин, ынкъам иквъи: Опопы мыткивык, ынан эргатык мырагтыа’к.
Ии, — О’мрыӈана татлыгнэн, — ынан мыркылегыт рагтыльэгыт.
Виин ӈутку ӄыкырвэнтогэ.
Эвыр пэгчиӈэтык, Тыӈэсӄын ныёпаннэн яраӈы.
тэнатыёа’н ранъёчгын тумгыӄэин-ы’ттъыӄэин.
Эвын нивигым,люрэӄтырэткивы.
Ынпыӈэвэ О’мрыӈа, тимлюӈэтыльын, пынлёнэн: Эвыт ръэнутранывъёльавӈыктаанвы, ӄырым мъэнӄэтык.
Епэчгин мэчынкыпанэна нытааткойгым, амынан итчыльыт рымигчирэвкы, ынанкэн тырултывиэ’к.
Итык тарытрыӈык - епэчгин нытарытрыӈэгым.
анэван панрэвкы мынкавравынат.
Ымы вэлет тилюӈэтык,рыетъаӈавык, епэчгин тимлюӈэркын.
Тэгмэчынкы Тыӄэсӈын нытивыткуӄин чоттагнык.
Эвынгэвулӄытвилин.
Тивыплыткук, рэсӄиквъи.
Иквъи: Гэмэлетлин, таӈэнъалкы эргатык.
Вэтгавыльыт рыпааӈаннэнат.
Авъеткынка нытваӄэнат.
Ынпыӈэв иквъи: Вынэ нымӈылёйгым.
Ӄырым амтымӈэ ӄэнагтытык?
Опопы рэӄын ӄиниквытык, ынӈэ игыпэткэ.
Епэчгин таӈвэнратытытваркын.
О’мрыӈа авъеткынка нытваӄэн.
Тыӈэсӄынэ нинэгитэӄин тумгытум, авъеткынка вальын.
Ӄaӄa, пычемытъэт чинит ивкэ.
Ымы ынӄэн аӈэнток ӄылӄылю лыгнин.
Мытив, чинит нъивын ӈавысӄаттомгэты.
Чемэтлыгэн амъэӈгыпы выентольын.
Ӄынвэр чинит аӈэнтоэ’: Ӄэйвэ, вынэ тэӈэмчинъюнргэ мыткэтъогыт.
Эчвэра аалёмка ӄитги, гынан лыги, мури гэтумгынынэтэ нымкыче мытытгивимык, мытылвавыркын кымиӈэтык.
Эчги томгатыркыт, эвыр туръурэтыльыт галяркыт.
Ӄэйвэ чит нирэчинъюргэвӈымури, ытръэч игыпэ, ӄынвэр ынӈин нытваморэ.
Наӄам итык тумгытум нутгыӄин, эвыр нытомгатӄэнат, амрагаляӈа лыгэнитык.
Ӄынвэрейвэчу тытчыгъэн: ытръэч тэвиминӈыркын нанӄытвальын.
Тыӈэсӄын виитвыи’.
О’мрыӈа иквъи: Ии, ынӈатал-ым эмчинъюргэ мыткэтъогыт.
Ымыльорыкмури лыги нэтчымык лывавыльыморэ кымиӈынмэйӈэвык,эчги алватэӈатыӈоркыт, эвыт галяркыт.
Ӄынвэтмытчемгъоӈӈомык, кита вынэ мынратааӈытко.
Нымкче мытытвачеэкэй нымытвак, мытылвавыркын кымиӈэтык: эчги томгатыркыт, уйӈэ варкыт.
Ӄутти эчги мытынкэвыркынэт, эвыр галяркыт, лыгэлӄунэӄэгти.
Тыӈэсӄын иквъи: Чит ынанкэн ӈэвысӄэт, тумгытум, нинивигым, китаӄычинъюргэв.
Чинит гынан ӄыйъогын, иӈӄун гыыт.
Ытлённигыпэтӄин чама ӄынвэр мэлӈирэсӄивыльын.
Ымы игыр: ӄытлыгигатомгатлен, вытку айвэ иниквъи.
Ӄэлюӄ-ым тыпчеӈин.
Тыӈэсӄын нывэтгавӄэн.
Нэмэ О’мрыӈа гэвйитвылин.
Нивӄин: нотагченвык гыткъаратыльын.
Ӄынвэр гым тычемгъоӈӈоа’к.
Ӄытлыги,амӄлявылморэ чамъам мытранымытваа’.
Ынан гинэнпичыкэвэтлин гым рымигчирэвйивык.
Ынӈатал, ӄытлыги, моргынан,ӄлявылморэ, таӈгэмо, миӈкри тэйӈэт нычачьав ыпатык.
Миӈкри тэнэлгыӈкы.
ЭӄэлюӄТыӈэсӄын гавэтгаквыплен.
Ынпыӈэв авъеткынка ныпалёмтэлӄэн.
Виитвыльын, тэнгыеӈэ,очнэн.
Ынпыӈэв иквъи: Кытэ виитвыи’.
Нылгичимгъуӄин.
Авъеткынка нытваӄэн, ныӄылӄылетӄин.
Ӄэйыӄын чемгъотваэ’.
Чемгъотвама,нытимлюӄэтӄин.
Тыӈэсӄын нэмыӄэй гэвйитвылин, ныӄалялвынвэтгавӄэн:А’мын тыттэӈэт, ръэӄэты.
Энагтатыльэгым тыраӈыркыляты.
А’мын вэлет мыттааӈыткомык, ӄэйвэлым рэӄылӄылеты.
Ынанчинит чимгъутмытривыркынэт, ӈан-ым гатааӈыткоморэ.
Ӄэлюк-ым миӈкри .
Амынан тумгыӄэй нэмэ ратымӈэтавэмэнӈыа’ нанӄытвак.
Авъеткынка вама, нэтчывъентоӄэн.
О’мрыӈана ивнин: А’мын этчывъентока!
Люрэӄ ипэ мури а’ӄавагыргыльыморэ.
Люрэк эвын, эты, чамъам.
Ыныкит-ым таӈвагыргыльо мынъытвамык, ӄырым нъыгаляркынат томгатыльыт нэнэнэт.
Ынпыӈэв иквъи: Ытръэч ыныкиттыралвавы, вэчьым, тыраӈыркыляты?
Ынӈэайылгавка лывавынвэты.
Эвыр ралвавы, ӄырым моргынан рэӄын мыниквыт, энмэч мурык ынпыӈэву мытрэтчыгыт.
Энмэч гичивӄэву мытрэтчыгыт.
Э’тки,яйвачгыргын: уйӈэ эчычеткинэкыльин.
Чама ыныкит мытралвавы, ӄэлюӄ-ым миӈкри.
Ынпыӈэвэ ивнин О’мрыӈа: Ээй, эйъым рытра ӄытэйкыгын тэлет, ричинмил ивлельын.
Ынпыӈэв чит нывакъотваӄэн кынмэк элгайколяткынык.
Ээй, вачаӄ-ым эйъым мыпаа’к рэмкыльу итык.
Виин мынъэлык аграӄалык.
Э’ тки, элгайколяткынык тырамкыльыпэраркын.
экэвмури н‘эвысӄэнмури аграк вак.
Элвэтиӈэтэ ӄытгъи аграгты.
О’мрыӈана йыркэты рырыраннэн айкол аграк.
Ынпыӈэвэнэнаяаӄэн эвычаӈкэрӄай, рыгольын.
Роӄалык вакъотвальын гамъыпэрален.
О’мрыӈа ыныкагты эймэквъи, э’птэ тарытрыӈыӈоэ’.
Ынӈин рыягнавкы нывакъотваӄэнат, нытимлюӈэтӄинэт.
О’мрыӈавэтгавыӈоэ’, ӄытлыги, ныгьюлӄин вэтгавык.
Ынпыӈэв мыкычьунывэтгавӄэн, имыръэнут нэнатвъиӄэн.
Эвын гэвулӄытвилин.
Эръэт - мэмылытъолтэ гититлинэт.
О’мрыӈа, амэвычаӈкэтльан,ӈытоэ’ чоттагнэты.
Яӈак пэгчаткоэ’.
Ръылинин таӄамайъёлгын.
Йытонэн ӄэмэӈы, ӄаматкынык рытрилнинэт таляльыт ӄорэн пааӄат.
Чывиткунинэт пэкуле.
мгынунӄэмэк рытрилнин чепъаёчгыӄай.
Уӄӄэмӄэгчыку нытанлелелпэраӄэнат чипъэт, ымы мытӄымыт тыӈачьэпы нылелелпэраӄэн.
Ӄутти ӄитыт, чимычвиткульыт, рытрилнинэт чепъаёчгык рымагты.
Ӄамэтваа’т кынмэк.
Чиитэръуэ’т мэмылытьоля, ыпаттьыльа - нычачаӄэнат.
Чама аръапаквъат чеэтыпата.
Плыткук, ынпыӈэв аграк нывакъотваӄэн.
Ӈавэтынва маленэн въэйӄэе ӄэмэӈы, ынӄоры йымэнэн.
Айколятгъэ.
Ынӈинтылюлвэквъэт, энмэч ынпыӈэв нытъирэткуӄин.
въэйӄэе ӄэмэӈы, ынӄоры йымэнэн.
Айколятгъэ.
Ынӈинтылюлвэквъэт, энмэч ынпыӈэв нытъирэткуӄин.
Эргатръок, чикинъэ кыеквъэт.
Чаёкватгьат мэмылытьоля.
Гэнчиитэвлин аръапаӈы - аръапаквъат.
Ӈавэтынва рывиривнинэт эвиръыт.
Рылеӈӈок, таатконэнат памъят, рылининэт.
Тэгрывъэе въээннинэт рыгъягыт.
Рылининэт ымы танойгыӄонагтэ.
уркэмэтльэн ныкэргыпӄэн.
О’мрыӈана кыленин ӈытольын.
Винрэннин ы’ттъилгэтыльын.
Ы’ттъыт ныкоргыръоӄэнат ӈавэтынвэты.
Тыӈэсӄын инъэлкыи’.
Амыргынан ӈэвысӄэтти пэлятгьат.
пыгпыг гэнатыёлен иикитэ.
Эмкиткит инэгтэтгъи, ымы чакайытъоля.
Ръылинин таӄаманъёлгын ралкогты.
эӈэвысӄэттумгэ лымӈэ ӄамэтваа’т: ыргин тэйӈэт нынуӄин чама киткит эръуэ’т.
Ынпыӈэв иквъи: Гытэквъи.
Навэтынва румкэвнин ӄэмэӈы.
Ынпыӈэв иквъи: Виин ы’лё вама, кита рай мыйъоа’н гымнин тумгыӄэй —ы’ттъыӄэй.
Мэчынкы тылгэтаӈкырвэнток.
Ээй.
тайкыё, ӄинэйылги.
О’мрыӈана йылнин тэлет рытрэн.
Ӈытоэ’ чоттагнэты, яӈагчеэ’.
эквэвнинэт мэмылытьолтэ чама мытӄыт - энатыёнэн эмыгэӄэй.
Ӈавэтын рылгьэ, эвын ынпыӈэв гакэргыплен.
Ивнин: Энмэч кэргыпэ?
Ии.
Энмэч мылеркын.
О’мрыӈа эӄылпэ кэргыпгъэ, чеэкэй чоттагнэты ӈытоа’т.
О’мрыӈана эмтэйпынэн эмыгэӄэй.
Чеэкэй нылеӄинэт о’рэнмырагты.
Ынпыӈэв кэӈунэӈэльын.
Энмыракэн, энмыгэӈкэн вэрэян мэчниквыӄин о’раваамэты.
Вириэ’т рывинрывылгэ.
Эймэквъэт яраӄаеты.
Епэчгин эргыръокыльэн.
Ымы ӈаргын таӈаляйвыльыткынка.
Рыпкирэннин ярак.
Ынпыӈэвэ рывэнтэннин тытыл, ы’ттъыӄэй ръэлянтосӄычатгъэ.
О’мрыӈана рывиривнин ынкъам йылнин эмыгэӄэй ӈавэтынвэты.
Амкоргава иквъи: Рэнолгык патвасӄыткынык рытрилнинэт тэкичгыт.
мытрилынэт.
Рэӄулымӈэ, виин ӄэйыӄын тырээкэльэты.
Рэлкуӄэй амротвак, леӈытэӄ, ӄэвъяёэ’.
Итык рыӈвэвыльын мытӄымыт варкын рэлку.
Евъев, мынрэсӄивмык.
Янот ынпыӈэв рэеӄиквъи, ээкэтгъи.
Ивнин О’мрыӈа: Вынэ, гаятъёченайгыт, ӄырэсӄикви.
Ныппылюӄин ёроӄай: ӈэранчьовыргыльын, лыгэн рычикумил мэйӈэльыӄэй.
Ыннэн ээк.
Рэлкучыкун гэӄытвилин, ээкэтык гаӄаайпылен.
Ынпыӈэв иквъи: Нымэлӄин, ынан ромавы рэлкун.
Вэлет игыт йыӄӄэй тырагтачьаты мытӄэты.
Тырэтэӈынынлетэвӈын ээк - пэтле ромавы рэлкун.
Ӄэйвэлым эвыт рагагчавы, виин ӄыраггыгэ.
Тыӄамэтвак, виин ӄырым мывиэ’к.
Итык, амгымнан вама, ванэван унмык мыӄамэтваа’к, чама эмӈоля.
Ӄол нитигым, нэнарагчейгым чымчаяраггы.
Виинынкы нъылёӈэтэгым, гэчевкы нынъэлигым чама пытляӄ ныкынъюйгым.
Энальоянва ӄонпы нэйвэтигым ынкъам ванэван унмык мыӈъоа’к.
Чама, ӄол нинэнтигым, рэлку нинэныткивэтигым ы’ттьыӄэй.
Гыт-ым тивыркынигыт, лыгэн пэнинэмил ӄитпыльэркын.
Ынӈэ ръэнут чимгъуу элгыкэ.
Ынан кытамчачго тырэеты, тыракырвэнтоа’.
Ынӈэ энъатчака.
кычгэпык вагыргын.
О’мрыӈа иквъи: Эйъым мырагтыа’к.
Аӈӄачормылгата таэ’: унмык итъылӄыкыльин.
Чегмытъылёвыльын вытку нэргыръотыляӄэн, наӄам нылгичьэчеӈэтӄин.
Люнрэтэ итгъи ралкогты, чоттагнык тэрэӈӈынинэт ы’ттъыӄэгти.
Рэӈэннинэт ярак вальыт турмэйӈэтъыттыӄэгти, турынвинэвыльыт.
Плыткук, рэквэвнин муллымул ынкъам, рынрэ ынӄэн, рэсӄиквъи ралкогты.
Рымнин кукэӈы, рэлкынин муллымул - турыпкирык, ы’ттъыт рачеэтыпавӈыт.
Ӈэвъыттъыӄэй, чьачагмачы, гагръолен.
Ы’ттъыӄэӄэгтинъэйӈэръуӄинэт чама нылгививрэльэтӄинэт.
Ӈавэтынва ейвэчунинэлгыӄинэт.
Эгмиӈыкыльин О’мрыӈа лыгъыттъыгырыӄкэн: виврэльэтыльыт ы’ттъыӄэӄэгти нэнанатвыӄэнат ралкогты.
Нэнанрыратӄэнрэпалгытъол ы’ттъытрэтъёлго.
Ы’ттъыӄэӄэгти епэчгин этлепкыльинэт, янор ныкулюмкэтӄинэт рэпалгыткынык, омчыконулвэвӄинэт, э’йӈэръук ныпааӄэнат.
Ӈавэтынванэнатагчечаӈӄэнат.
ынкъам ы’ттъыт нинэлгитэӈынмэйӈэвӄинэт.
ӃымэлынанТыӈэсӄын лыгэнӄивъыттъыльын.
Ы’ттъыгаканъё колё нарой выӄэн, ӄоныры этын йыркычимгъульын ынкъам ы’ттъэлымалё нылгыӄин.
Нылгиныгйиӄинэт ы’ттъыт.
Пэнрыткольытрэӄокагты киткит нынэрымъэйӈэӄинэт: пысӄунъивӄучик, эвырнывэлвавӄэнат, тэгъентилык ныпааӄэнат.
Танлымынӄо лейвыкгэныгъюлевлинэт.
Ыныкит нинъэлкыӄин, виин нинунпыӄинэт туквэк, ытлёнкытчынъёма.
Ынкы нырылгалытваӄэнат, атымӈъайӈаръокыльэнат.
Тыляма, ванэван нъивӄучийвынинэт ымы ванэван нытачайвэвынэнат.
Ӄымэлынан, кытчынъёма, ванэван ныпэгчиӈэтын.
Мэмылёк, тинэӈӈыплыткук, ныӈэлӄивӄин, ытръэчнэнантавӄэнат.
Чинит нъэмэтӄин этын: чинит ы’ттъыт нылеӄинэт.
Ымы ёо’тыляк нылгиныгйивӄинэт: чинит ярак ныныпкирэтӄин этын.
Эмтэӈынмэйӈэвэ, ы’ттъыт ынкъам ӄынур нэнэнэт.
Кытчьачаӈатык, О’мрыӈана мулле нэнатапаӈӄэнат, наӄам мэмылмоллыт мытӄыльыт, ӄымэл-ым ы’ттъыт колё гынкыльыт.
О’мрыӈа, тумгытум аӈӄайпы ляйвыма, пэнин ваӈэлтатыльын.
Рывиривнинэт нэлгыт.
Вылгыналгыт, ӄэтыӈокэн ӄоранматкэн, энмэч гэнйитъэвлинэт, рылгэ тантэнмыгнэнат.
Торымгоэ’ энотлятык, чама раӈпат рилючьэтэ нинэнтыӄин.
Нэнанотлыӄэн иръын.
Энотлянма, пэнин ӄалялвынвэтгавыльын.
Эвлытъылёвмэч нэмъэм Кэӄисӄукин аӄӄы рэгынникэты.
Торэргавма йъончаӈкаавык, льук Каӈэсӄонӄачкэн ууйъэтыльын йъыйыӄ - ӄэйӈун рэмкын ынръам у’рэӈэнри рэнъэлгъэ лейвык.
Уваляйпы гитэк нывытрэтӄин ӈытэтыльын аӈӄы, миӄкри-ӄунӄэвъяча о’рагырголягты нинэнууйъэвӄин ӈытэт.
Ынкъам рачымчыт накватчаӄэнат.
О’мрыӈана лыги нинэлгыӄин, ынӄэната мыгонэн тэйкык турыльын иръын, мыркучьын.
Ваӈэма, чиниткин ӄэлелвын вэтгавтомго нинэлгыӄин.
Увэлен орайгынлетвак, пууръу Кэӄисӄукин аӈӄы нынтэтӄин.
Ынръам кытыӈэръок, Увэлекин аӈӄы нынтэтӄин, пууръу кэӈисӄульыто’р-Увалягты нылӄытӄинэт.
Ынкъам ымыльо гаплявынральыленат ӈалгыл.
Кэӄисӄукин акӈӄы мыггынникыльын, ымы ёо эйыӄынлильэткыльин т-Увэлекинэӈэ.
Ӈытэтык, увэлельыт ныкопрагтьпӄэнат: нылгэкопрамэмылёльатӄэнат Кэӄисӄук.
Ӄутти, гыннэкоянвыт, нумӄуӄинэт.
Кэӄисӄун чит гэнымлин: эмкыкыльинэт лыгэраӄагтэ.
Ӄутти ивтыл нымытванвыльыт, ӄутти - Льораннаткынык.
Льурэннэн вальын лыӈкыткынык, о’рэнмыӈӄач.
Увэлельыт, эвэнэгтыльыт Каӈэсӄогты, гаплявынральыленат ынкъам эӄылӄылкэ ӈалгылегты нылейвыӄинэт.
Пууръу увэлельыт, ыныкит йитив ныпкирӄин кынтагты.
Ӄэтыӈок, тэгрыткук, тургич пкирык, ныйитивуӄинэт увэлельыт.
Колё майӈыръавиӈын нынмыӄэн.
Ыннэн ръаквыпы етыльыт, чымченымык вальыт, таагмэч нынӄэвивӄинэт: этлы мэӈин ы’нынвэннэвын.
Ынкъам э’птэ Увалягты колё рэмкыльын ныпкэтчаӄэн.
Таӈымыльо пкитльэт нынӄэвивӄинэт.
Читынӈин вальын тэленъепкин вагыргын.
Ръэвук, нулювӄинэт ойымпаӄыт, эвлытъылёвкэн йытоолӄылтэ.
Ынръам йитив нынымӈивӄин.
Мӈэма, нэмэ колё рэмкыльын ныпкирӄин гамганымгыпы.
Тэлвэ айвалгыпы ныпкэтчаӄэнат.
Колё амалваӈвальын о’равэтльан ныпкэтчаӄэн.
Нэмэлымӈэ рэмкын амалваӈ нывэтгавӄэн: гэмгэнымнымыгйит.
Ойымпаӄыт, йытоӈӈок, нымӈылятӄэнат гамганымнымэты.
Нуу’ӄэльыт ымы ныпкэтчаӄэнат.
Мыӈик гырапчальылӄылтэ.
Чит нэмыӄэй нууӄэльыт эмйитивульыт.
Нэмыӄэй нымӈиӄинэт.
Ынкъам увэлельыт, ӄэлюӄ чымче вальыт, ымы нымӈисӄивӄинэт.
Ымыльоргэн гатваленат мыӈигрэпыт.
Ымы льурэльыт эвын таляӈкы эмръэвульыт.
Ынкъам чит рэмкын, эвын лыгэн алгол, чит эмлейвыльын.
Нэмэлым инчьэвильыт, агновык, ӄатвыткоӈӈок,нымӈылятӄэнат, ванэван чит нъэӄэчитвылгынэт.
Ынкъампытӄылым энальоянвыт мыгтумгыльыт.
Ыныкит чавчывата нынэймэвӄин ӈэлвыл аӈӄагты, ымынууӄэльыт нычавчывантаръоӄэнат.
Чавчывагты нынльэтэтӄинтэӈимыръэнут, ӄымэл ыргынан нэмыӄэй нытиръылӄылӈыӄинэт.
Ынкъам чавчыват, тымык мэйӈыгынник, ванэван уӄэлюы’нылгынэт.
Аӈӄальа нынӄэвивӄинэт итгылгэ, имъутэ чамапагтылгылӄыля: вивтэ.
Наӄам йитивин колё нэвлыӄэнайӈыт вивтыт, вэвтийӈыт нувӄэнайӈыт.
Вивтыт чама анэлго нытэйкыӄинэт.
Чамачемыянвэпы вэвтэпы нытэйкыӄинэт вэгыткунэӈэт: чоттагын вэгыткук, ы’лытвэтык.
Аӈӄальыт нытумгыльэтӄинэт чавчывак рээн.
Ӄымэлыргынан аӈӄальыт, тумгыльэтыльыт майӈычавчывакрээн, колё нэмыӄэй нынӄэвивӄинэт чаманытэвиръылӄылӈыӄинэт вылгынал- га.
Амалваӈ вальыт вылгыпанрат, плекылӄылти, нынъянръавӄэнат пыкэрыкво ятыльэты.
Ынкъам аӈӄы гилетык, анӄэвъыттъыянвыт аӈӄальытнычавчывантаӄэнат айгысӄычавчывагты.
Ынкъам ӄол нитӄин Тыӈэсӄынэ’птэ ныкырвэнтоӄэн.
Колё имырэӄэ нытинэӈӈыӄин,ӄымэл ынан колё ныӄэвӄин чама ныӄаанматӄэн.
Ынръам эйгысӄын орагэлытвак, о’р-Увалягты чавчыватныӄэвиичиӄинэт.
Авынральэты нынльэтэтӄинэт кэтлыӄылтэ, плекылӄылти.
Ытри пууръу нынӄэвивӄинэт кымгыта, ниилӄинэтпыгпыгыт - мытӄыёчгыт.
Рэмкын чит тэленъеп пууръыткучитэгэтэӈычьэтлин нымытвак.
Тэленъеп чит ныӈэвтумгэтӄинэт.
Агмэӈыкэянвытныӈэвтумгыльуӄинэт ӄулинутэк эмчинъюргэ: люрэӄ н‘энкунанъыгтон кымиӈын.
Нэвтумгэтык, чама нытэтумгыӈӄинэт.
ныкит эгмиӈыкыльин ныӈэвтумгэтӄин мыгкымэӈыянвык,ӈэвтумгин кымиӈыт, эмэлкэ, ынык кымиӈу нынъэлӄинэт.
Ӄэйвэ ӈэвтумгыӈэвъэн, алымы мыгкымиӈэтыльын, люӈкымиӈэтэ гитлин ӈавтомгыы’ваӄочгыпы, вэнлыги ӈэвысӄэтэ лыгитэӈу нинэлгыӄин ӈэвтумгъывэӄуч.
Ейвэчу нинэлгыӄин, миӈкри-ӄун ӄлявыл эӈинӄэйкыльин, ымы ӈэвтумгэ тэӈу нинэлгыӄин.
Лыгэн пкитльэн нэнэнэрык лыгивэймэну нылгыӄин.
Турыпкирык, ванэван нъыттъымиглитын: ӈэвтумгынэнэнэрык нырэӈэтӄинэт, ныквутӄинэт ынинэт ы’ттъыт.
ӈэвтумгьывэӄучик ӄача.
Ӄэйвэлым эӄу рэлгыгнин, рэйылӄэты ӈэвтумгьывэӄучик рээн, ейвэче ченэтъываӄочегты, анананакыьэты чама эмчинъюргэ: люрэӄ ӈавтомгэпы ратомгаты кымиӈын.
Ӄэйгипэ: ӄутти ныгмиӈэтӄинэт ӈавтомгьываӄочгыпы.
Ыныкит кымиӈынӈэк, пытӄылымӈэ нытумгэвӄинэт.
Вэты тэӈу лыӈыйгут нынтыӄин ӈэвтумгытлыгын.
Кымиӈыт нивӄинэт.
Ынӄэн тургин ытлыгын, вэты антыяатка.
Эчвэра ныгыттэптури, ытлыгымил ӄыгйипыркыниткы.
Э’тки ӈан, яйвачгыргын ымы гитэк.
Пкитльэн, пычемытъэт, вэймэну ӄылгыркыниткы.
Ынкъам , тури ляйвыӈӈок, у’рэӈэнрилы гавынральа ӄытваркынэтык.
А’тавлыгэн,эмчинъюргэвэ, рэӈэвтумгэнӈыи’.
Эвыт-ым нэнэнэт нывалёмӄэнат.
Ымы н‘эвъэнти, э’нӄэтыльыт кивык рэмкыльык ӄача, ывэӄучитэ нынвэтгаватӄэнат.
Ӄэлюӄ-ым, валёмыльыт ныткивӄинэт, йигычгытэгнык, рамкыльыӄлявылык ӄача.
энарагты.
Вытку ээкэт вайӈык, ӄлявыл ӈавысӄатэты нылӄытӄин, натчьатчыкэвӄэн.
Инъэ-м кыевык, ээкэтык, пэнин кынмэк ниилӄэтӄин, ӄынур тавэчвачьыӈыльын.
Ӄынур ӈэвысӄэтык лёӈытвальын, иӈӄун нэнэнэтэ альокэгты, миӈкри-ӄун, люрэӄ, турмэйӈэтыльытрапайваӄанӈыт рамкыльэты.
Нымытвагыргын чит вэты гамгамэӈӄо гытамо гэлгылин, эвын таляӈкы чит ныгыттэпӄин рэмкын.
Тэлвэ ӈавтомгыльатгыргын ымы гытамо гэлгылин.
Эргатръок авынральын нырагтыӄэн.
Ӄынур ръэнут лёӈытвальын нытавэчвачьычӄэн.
Ыныкит рэмкыльын лымӈэ нэтляӄэнрамкыльытвак, этын-ӄлявылнычичевӄин: люӈэквэтэитгъи, эты, чеэкэйгатваленат.
Ванэваннымӈылёнэнӈэвъэн.
нэтляӄэнрамкыльытвак, этын-ӄлявылнычичевӄин: люӈэквэтэитгъи, эты, чеэкэйгатваленат.
Ванэваннымӈылёнэнӈэвъэн.
Ӄулитгивикпууръуытлёнэ’птэнырэмкичиӄин, пыкитльэнлыгивэймэнунылгыӄин.
Авынральаэ’птэнинэпчеӈиӄинӈэвъэн.
Вулӄытвикӈэвтумгыннэмыӄэйныткивысӄивӄинэнарагты.
Инъэнырагтыӄэн, нэмыӄэйнытавэчвачьыӈӄэн.
эгмиӈыкыльинэтынкъамэ’нӄэтыльытрыӈэвтумгэвэтык, ныталяйвыӄэнат.
Нытъарынъевыӈӈоӄэнат.
Ныӄонлылянъайытваӈӈоӄэнат.
Таляйвык, нынкэтъоӈатӄэна’нӄатгыргынрыӈэвтумгэвык.
О’мрыӈанаынӄэнвагыргынлыгининэлгыӄин.
Ытлён, турмэйӈэттылельын, ытльатаганвэтгаватлен, миӄкри-ӄунытлыгэгэнӈэвтумгэвлинынинытля.
Ынкъаммыгтумгыльугатваленат.
Амынанвама, а’тчаматомгэты, ынӄэнатнэнакэтъоӄэнат.
Ытръэчытлён, эмигыпэчама, ынӄэнӈавтомгыльатгыргынвэтыэкэвкугэлгылин.
Ӄымэл-ым, эты, ынӄэнатаытлёнлывавыркынкымиӈэтык?
ЫнкъамО’мрыӈагъэнӄэтлинрэнӈэвтумгэвӈык.
Ӄaӄa, лыгэнгымӈыркылӄавэгымы’вэӄучик, агмэӈаткэмачымытӄичирмыӈэтык.
Ыныкамынаны’вэӄуч—ӄлявыл, ӄутти, ыныкгэта, - тумгинэтӄлявылтэ.
Ӄаӄа, —чаманаӄамнычимгъуӄин, —иа’мӈантъэнӄэтыкрыӈэвтумгэвык?
Люрэӄ ӄолеӄлявылгыпынэнэнэтнъыегтэлынэт.
Яйвачгыргынтумгытум, гапааленрэӈэвтумгэнӈык.
- Чама, эты, чинитнъэнӄэтӄин: рэӈэвтумгэнӈыльу, нъытъивыльэтын.
Ӄaӄa, агмэӈаткэмачы, пысӄунрэӈэвтумгэнӈыльынтывичыръуэ’н.
Ӄэлюӄ- , эты, тынгэргэвын.
А’мыняйвачгыргын!
Ымыӄырымнынкэтъоӈаннэнгымнина’нӄатгыргын.
А’мыннытэӈӄингымнины’вэӄуч!
ӈэвъыттъыӄэгтиганрылпырленат.
Элекин, омавкэнйытоотӈэвъыттъыӄэгтинынъегтэлевӄинэт: ниилӄинэтванляльэты.
Тытлёмнэнчьовыргынрантоӈыльэтыӈавъыттъыӄаеты - ӈытоэ’.
выраплёратвака, валёмнэнпыкитчыӄивыльын.
Йымнэнкэрӄай, плягтыэ’.
Ӈытоэ’ амкылява.
Э’лепэтгъитытлык, гитэнинпыкитльэн, эвынгамэмылёлен.
Кытгынтырасӄэквъэ, рыймэвытковнэнмимлекойӈыӄай, амкыляваӈытоэ’ ӈаргыногты, эвынтытлыкгэнэймэвлинэтмэмылтээмчемэнвы.
Эмчемэнэнат.
Ӄолэ’мэннинралкогты.
Рынвиленнинчьовыргычормык.
Ратвынэнӄамэквын, рырыраннэнамгынонрок.
Ратвынэнатмэмылтэ.
Нытоэ’, выяннэнаты’тгьыт, гуннинэтрэнолыӈкы.
Виинтумгытуморгымэгленма, рэӈэннинэты’ттъытчамарыпаанэнат.
Ӄэйъыттъьпӄэгти, чоттагныкготытвальыт, нъэйӈэръуӄинэт.
Ӈавэтынварымъэйӈэнинэт, эвыт-ым, валёмыльыт, паа’тэ’йӈэръук.
Плыткук, йъонэнтумгытум, ӈаргынвальын.
Чит винрэркынин тивыльын,ивнин: Гитэнин льолӄылеты: лелют гэтинэтлинэт.
Рэмыннуӈгъи.
Ӈирэргэри рэсӄиквъэт.
О’мрыӈа тэӄэмэӈгъи, раӈӈок.
Киткит гаематленӄопалгын, ёнэн таӄаманъёлгык, чама юӈэвэ э’лыткуи’.
Мачаммычеэръа юӈэвынрэтгъи расӄэвэты.
Тумгытум эвын гакэттывален.
Эӄылпэ йымэнэнат эвиръыт, емэма ӄитыт.
Рывиривнин ӄэмэӈы, рэймэвнин кынмагты.
Ӄoпaлгычвэткoэ’, нывылгъавӄай, рытрилнин юӈэв ӄаматкынык.
Авъеткынка ныӄамэтваӄэнат.
А’тчак лывавнэн вэтгавымгольын, ӄынвэр Тыӈэсӄынэ чинит пынлёнэн: Ынпыӈэв амынан рагтыэ’?
Ванэван, тытумгэтын.
Ээй.
Ралкогты люнрэльигыт?
Ӄэйвэ.
Леӈ’ытэӄ гъыёлен рэлкучыкун?
Рэнэӈу, рынлевнинэт ээкэт.
Турээкэтык, рэлкучыкун гаӄаайпылен.
Ныппылюӄин рэлкуӄэй, ыныгмич вальыӄай.
Рэӄын никвыт?
Итык рыӄэвивын?
Ии.
Гакоргавлен такэчгэты.
Ээй, к‘ӄ a .
Тумгытум ныюӈэвуӄин, вилмытӄык рытутэ.
Юӈэв тэгмэчынкы нывэривӄин.
Плыткук, ӄопалгоа’т.
Тумгытум иквъи: Виин мэчынкы, эръульымури.
Турыпкитльэн ныйигрыӄин.
Мэмылытъолтэ, ыпаттъатыльыт, тэгмэчынкы гитилинэт.
Эръуплыткук, аръапаквъат чеэтаръапалга.
Аромка нъэлгьэт ы’ттъыӄэӄэгти, вальыт рэпалгыткынык.
Рэлку маллывээръыткэльын: ы’ттъыӄэӄэгти, лёвыльыт, ныткэӄэнат.
Виин ӈавэтынва малема ӄэмэӈы, ромкавма, а’йӈаръоӈӈоа’т.
Тумгынынэ ивнин ӈэвъэн: Вэчьым ралёвыӈыӈоа’т?
Ӈэвъэн киткит рэӄын ивык, эвыт нывалёмӄэн.
Евъев, тыплыткоӈӈоа’к.
Ӄонпы нэнаяаӄэн ачгэргыкыльэн кэрӄай, ымы ӄол нитӄин рэлку кэтльан.
Йъонэнат ы’ттъыӄэӄэгти.
Гаӄончечгыргынтолен: почьаткынык рытрилнинэт, чьовыргын ритлиннин, у’рэквъи, рынрэ ы’ттъьиӄэӄэгти.
Пэнрынэн ӈэвъыттъыӄэе, йыӈоткоӈӈонэнат ы’ттъыӄэӄэгти.
Чотыквынолгык к‘ача ганрыгъёчгавлен нутэсӄын, ынкы гэгмиӈэтлин ӈэвъыттъыӄэй.
О’мрыӈана рыгъёлгычыко рытрилнинэт ы’ттъыӄэӄэгти.
Ытльаӄайык лёвыльыт нэмэ тагчечаӈыӈӈонэнат, лёльот нэнакагмалеӄэнат - тэгнычиитӄинэт.
Ы’ттъыӄэӄэгти нэмэ нылгэчачопыткыръоӄэнат.
Рэсӄиквъи, кэттываэ’.
Мэмылтэ нылгыӄинэт ӄамэквыткынык, тылгытэгилигнинэт, иквъэт: Наӄам епэчгин энкиръукэ, виин ӄол мынвэнӈын.
Тыӈэсӄынэ ивнин: Эвыр гынан.
Тылгытылельыт нычьачаӈыткэӄэнат ымы нымуллывириӄинэт.
Рырыткунинэт э’мэтичгыт, тумгынынэ тапъагнэнат.
гэлгылин.
О’мрыӈана пынэткунин выквык пэкулӄэй: рирвэвнин.
Мэмылӄай ы’ мыргыльын, этъым, кыткыткэн йытоо - т’аӈӄонаглыӄыл.
Рыранэн нанӄэпы, нывылгьав рымнин мытӄымыт тэкичгык.
Наӄам ныйыӄыӄин инээнӈэтык.
Тумгытум кытэӄэй чычатрыэ’.
Мэлкытэ тъирэткуи’, лылепгъи, эвын гэплыткулин рывэнӈык.
Кол нэнамгоӄэн.
Ивнин инээнӈэтыльын: Ынӈин ӄынӄитэт.
Ынан гымнан мынльэтэтын ынпыӈавэты.
Вэчьым, ӄол итыркын, ӄувчимгъуркын этэйӈэткэ ванвэты.
имырэӄык.
Ӄaӄa, нэмэвайтырэӄыркын.
Онтымытвальэгымринэчичевы, а’тавгытгытэавнонтымытвакамынытваркын.
Епэчгинчинитывикитмытынмигчирэвыркынэт.
ЧитО’мрыӈанарэллеттаагнэнаймаӄӄай—нитчыӄин.
Тыӈэсӄынплягтыэ’ ивнинтумгытум: тырэнльэтэнӈынярагты.
О’мрыӈана тытлёмнэн чьовыргын, а’рэнэн чоттагны’ӈач,иӈӄун ӄлявыля кавэты ныннэнин аймаӄӄай ынкъам нытрилниняӈак рэпалгыткынык.
Ӈэвъэнэымырытрилнинэттэкичгыт рыӄэтатынвы.
Ымырытрилнинэтмытӄыт-чакагтэ.
Виинрынэнинэттэнуйгыт.
Ыттэмаленэнӄамэквынынкъамрынэнин.
Расӄэвэты, ратвынэнатайколтэ.
Айколятгъэ.
Энаерыльытаӈӄатакэчгэты, чамаачыӈыткольын, иӈӄунавынральыннычавчывантаа’н.
Ии, ынан мэсӄэйыӄын вак, епэчгин пиврэркыт чематгыргык.
Нивӄин: Гаймавъёченаморэ.
рэтльокымгыта, рэӈылӄыле.
Колё инэӈэльыт нэквэтӄинэт.
Ынръамӄутти ныпкирӄинэт.
Лыгивэймэну нылгыӄинэт пкитльэт.
Ныныпкирэтӄин амалваӈ вальын пыӈыл.
Гэчевкынытваӈӈоӄэнат рэмкыльэтык.
Нынильуткувӄинэт ынпыначгыт,пкитльэт: нытлельэтӄинэт, чама нылымӈылӄэнат, чама нытэлеӈкинэткуӄинэт.
Ымыльонынӄэвивӄинэттэкичгэ.
Нэмэамыргынан гэнъэтлинэт, нымачемӈолӄэнат.
О’мрыӈанагэнйыркэвлин а’птыё нэлгын.
Панрат, нэлгык ыпыльыт,нэнатааӄэнат.
Ӄонаглыӄыл увнэлгын, киткит ӄэӈульын, унмыкавылгыкыльэн - кытчьачаӈанма танъяа вальын.
Ӄэйӈун льоргыӄай, йъилгын, нэм-эм нычьэчеӈӄин!
Э’птыплыткук, йымэнэн гыргол.
Тумгытум нэмыӄэй нымигчирэтӄин кынмэк:нэнайпатӄэнат ръарӄак тылпъильыт мумкылти.
Тэгмэчынкы мэгчерыткома, эръэт итигъэт.
Тумгытум пынлёнэн: Вэчьым, чама рэӄиту?
Ӄoo, лыгэн эвыт гынан.
Ӈэвъэнэ тытлёмнэн чьовыргын,рывэнтэннин чотыпа вальын уттыченлеӄэй, ымы уттэ эйпичгыльын, рэпалгытъоля йычгыгыргыльын эвыча, рывантатын уттэ ульивыльын.
Ынӄэн ӄамэнаймавъёлгын.
Ӄымэл-ым О’мрыӈанау’рэвэ нэнанатвыӄэнат тэӄэмэнйыръыт.
Ченлеӄэй ванэван ы’нынвэнтэтын ы’ттъэ.
Ӄоныры ы’ттъыт эмтэгнэвээтээвитӄикыльинэт.
Ӈавэтынва гынмыеп етъаӈ нинэтчыӄинэт ӄэтоолӄылтэ:ӄэмэйыръыт, тэйӈэтти - нэнаёӄэнат ченлеӄэгчыку таӈпэрэ, ынкъам экимэвкыльин тэӄэмэӈык.
Ӄавэё Аколымайпы уттуӄэ м ратвык, эмчьэчеӈэ,ныӄэвъячатӄэн.
О’мрыӈана рэймэвнин ӄэмэӈы кынмагты, ы’вэӄуч ныкэрватчотытваӄэн, гуа’тчама, нэлкытваӄэн.
Ынӈин, элкытча,кэрвачотэты ӄамэтваӈӈоэ’.
Тумгынынэ ивнин: Малякавкэгты въэнуркын?
Ынӈин ивык, вакъоэ’.
Торъанэлёвъаныт мэйӈычьэлюкэльыт,пиӄымлек ӄитыльыт ныпэгляӄэнат.
Пэтле нылгыӄинэт пиӄыты’ттъыёл ынӄэнат нынуӄинэт.
Въэнычвиптыт галявтыма нытрилӄинэт виин ӄаматкынык, роолӄылтэ пиӄуплыткук.
Нывъэнукинэт рычепъалгавкы.
ынӄэнат нынуӄинэт.
Въэнычвиптыт галявтыма нытрилӄинэт виин ӄаматкынык, роолӄылтэ пиӄуплыткук.
Нывъэнукинэт рычепъалгавкы.
Ӈэвъэн нэмэ киткит камэтваэ’.
вэӄучитэ чычаткына, авъеткынка нинэгитэӄин.
Ейвэчу нинэлгыӄин вэнӄачьатыльын.
Ӄитуплыткук, чоттагнэты рывнинэт гынульыт.
Эръэмпэи’ чиитэръэтэ, тормэмылытъоля.
Этъопэл тормэмылытъоля, ыпаттъатыльа, ӄамэтваэ’ тумгытум.
Чама чеэтаръапаквъэ.
Тумгытум ӄамэтвак, ы’вэӄуч э’птэтаӈӄамэтваэ’, эмӄэлелвынэ ныкоргавӄэн.
Ӄэмиплыткук, Тыӄэсӄынэ ивнин: Гыт аӄамэтвака вак, люур гым мэлгытъыльигым.
Румкэвнин ӄэмэӈы.
Айколятгъэ.
Кытэ тимлюӈэтгъи.
Тумгытум кавэты атчьатгъэ о’рачьовыргэты.
Инъыгъевыльылӄыл: пэтле, атчьатэнаӈо, йылӄэтгъи.
Нэвъэн э’птэ атчьатгъэ.
Ныӄалялвынвэтгавӄэн.
А’мын, нэнэнэт вальо, энмэч выёльымэч нъымэйӈэтынэт.
Авынӄалялвынвэтгавэты й ыл- ӄэтгъи.
Инъэ тумгытум чит мэрынрэ ӄутыркын, ӈэвъэн камаграэ’ ынкъам иквъи: Энмэч кыеви?
Ывэӄучитэ очнэн: Ии.
Рай тымгэтыркын, мыйъончаӈкаавык, люрэӄ таӈалкы варкын.
Люрэӄ рэнтэты, мэӈӄо йъоркын?
Виин таӈэвэнэӈ - мивиниркын, наӄам айвэ колё ныпиврэӄин.
Эмчывытыльын ёо’нчаӈкааквъэ.
Ӈыток, ы’ттъыт коргыръоа’т.
Рытрилнинэт.
Ынык рээн ӈытоа’т: э’чесӄиквъэт ӈаргыногты.
Н‘эвъэнэ рымнин рычеэтавынвы айвэкэн аръапаӈы.
Рывиривнинэт иръыт, чывытэннинэт.
Рывиривнинэт плекыт ынкъам памъят.
Нэмыӄэй чывытэннинэт панраплякыт, лыгикултэтыльыт, памъята.
Рэльын а’тчама, рырамавнэнатмэмыляръат ӄамаӄайыткынык.
Аръaпaймээ’, оттоӄамӄайыткынык.
ыӈэсӄын рэсӄиквъи, эвын нылгэченрыгчатӄэн.
Эӄылпэ ӄыръарӄатгынат ы’ттъыт, виин гым кэргымма чамачаёӄванма.
Ынан гымнан тырэнвиривӈын оргор, эмытъэт виин акэмавкэгты, ӄынривмивэтгынэт.
Э’ми тэнэвтыёчгын?
Ӄэмлытыёгын.
акэмавкэгты, ӄынривмивэтгынэт.
Э’ми тэнэвтыёчгын?
Ӄэмлытыёгын.
Ӈэвъэн эӄылпэ кэргыпгъэ.
Рывиривнинэт ръарӄат, йымэтвальыт энаймэёлгык.
Ӈыток, ы’ттъыт коргыръоа’т.
Эӄылпэ ръарӄаннэнат, таӈэлгаты рытчынинэт.
Тумгытум ӈытоэ’, эӄылпэ рывиривнин оргор, рывытвальын орвытараӈык.
Чит ӈэвъэнэ рынэркынинэт ы’ттъыт, тумгынынэ ивнин: рытык, кырвиквъэт.
Ӈэвъэнэ мэткиит нэнъарэӄэнат янотьыттъыт, тэгьентилыльыт.
Ы’вэӄучитэ рынэнинэт, и’лгык йыпаннэнат: ӄыек рымумкылевнинэта а’ӄьачентаты.
Чит ричитык рыкылвэтыркынин ивтэтичгын, амгагчава, рыпэт нылганэӄэн: орвык рыкылвэннин.
Яа’рэнаӈата гунпылин оргор.
Ы’ттъилгэтгъи.
Аӄэтыкэгты ратронэн тэнэвтыёчгын.
Рэквэвинэӈу яа’рэнаӈ, ы’ттъыт гэквэтысӄычетлинэт.
Гэкырвивлинэт: нылгиръилемъетӄинэт.
Ӈэвъэнэ нинэгитэӄин йыӄунтэттылельын.
Ы’ттъыт, рымайӈавъёттэ, нылгинэрмэӄинэт ымы аръэтынтыкыльэнат йъотыляма, пылмыёа’нма.
Алымы ымыльояанаӈ мурык мытынтыркын.
Рэӄэ, иа’м тылвавыркын кымиӈэтык?
Ейвэчу нинэлгьнӄин авъёльыка вальын тумгытум.
Наӄам иа’м опопы томгатыркыт эмрэвъиӈэ?
Ӄынур вагыргын левлевэтыльын.
Ӄаврыткатыльын рытаалгылявнэн.
Ети?
Ии, — очнэн ынпыӈэвэ.
Ынкъам ивнин: Виин ӄырэги.
Ээй.
Рэсӄиквъи.
Рымнин кукэӈы.
Тэръэӈгъи мэмылытъоля.
Палӄыёчгычыкогты рэрэтыткунинэт пэтывэтъыт ээккин: турвитъэннин.
Турвитъыльын ээк ӈылятыӈоэ’ таӈвэтгыры.
Эӄылпэ йыннинэтайколтэ, рывнинэтчоттагнэты.
Галгарэля ӈоймаленэн нотайкоч.
Эчги плыткуи’, ынпыӈэв чоттагнэты рэсӄиквъи, ягынпэгчаквъэ: ӄитыкултэт мэӄэнтэтыльыт ӄитынутэсӄык.
Тивыткуи’, рэсӄиквъи ралкогты.
Ивнин ӈавэтын: Кита ӈанӄо, ӄэймэкви гымыкагты, мыричитгыт.
Рыкылвэннин талятьё ечьачав, ӄынур ӄонайык а’рэчго, йъэгылгык йылгы ричит.
Ынӈэ эгтыкэ кымэӈаттагнэты.
Мальаӄанты тытлетын.
Ӈэвысӄэтэ очнэн: Ии.
Ынпыӈэвэ чичу нинэлгьнӄин мэтивэтыльын: А’мын эмэтивэткыльин, энмэч мынӄитпыльэтыркын, мынмычвынатыркын тыӈагыргэты — вай налпынрымык ричитэ.
Ӄырым лым игыркин тыӈэльын кымиӈын ӄынэрэт - вай тъомрытлятын.
Ии, вай ӄывалёмгэ!
Ии, - очнэн О’мрыӈана.
Ынӈэ ръэнут лыги элгыкэ, лыгэн ӄынут пэнинэйгыт ӄыӄитпыльэтыркын нымытвак.
А’тавлыгэн гынин тумгытум ванэван ныӈирэсӄивын.
Эмрэӄун алыматка варкын гыныкы ейвэче.
Ыныкит акымэӈыкэмачо нэнъылгыгыт, айвэӈӈоонъяп ӈирэӄэв ӈэвъэн нъырэннин.
Ӈэвысӄэт лыгэн ночыткоӄэн ынпыӈавэты.
ӄэлюӄ-ым миӈкри, эты эвын вагыргын ӄолнитӄин нылевлевэтӄин, ӄынур эӄинэтыльын тагнымытвальэты.
Таам, виин ынкэмил, - ынпыӈэвэ ивнин, - мынпаа ынкэмил а’ӄавэтгавык, а’авэтгавык вагыргэты, люрэӄ ынан ейвэчу нэрэтчымык.
Рытучгуратвынэнат челгыпэральыт турмытӄыт, мэмылмытӄыт.
Чама рыръэлеврилӄыт ӄорэн гэтэӈвэривэтлинэт ымы гатанъямгатвыленат- эмкиткит аръокватгъат.
Рывиривнинэтититыльытэръэттормэмылытъолен.
Ынпыӈэв, арынныкэта, нылвавӄэн куульэӄитук.
Иквъи: А’мын, ӄытлыги, рытын - мургин егтэл, э’тки вай арынныка лыгэн чанывъэгты вальын.
Аръапаймэнэн ыпаттъыльа аръапата.
Чимычвиткунинэт мэмылытъолтэ, алвавкэгты рэлюк, рэймэвнинэт.
Ынпыӈэв раръапалгав эръуи’.
эръуи’.
Плыткук, ӈавэтынва румкэвнинэт гынульыттэйӈэтти.
Ынпыӈэвэ ивнин: Виин гыт игыт ынӈэ аваӈэка ымы атарытрыӈка.
Ынӈэ ръэнут энтитгытэткэ.
Пысӄунэче ӄытымӈэтвагэ.
Энмэч виин рачымчепы ӄылейвыткуги.
Рачыко чама унмык атвальатка, мыгнанаянвыт, люрэӄ, ваӈэлтатыркыт, ӄывинрэтыркынэт чама, ӄол ӄитыркын, ӄыкынъюркын.
Ии, - очнэн ӈавэтынва.
Гыым мырагтыа’к.
Ынан, ӄол тыритыркын, тырэетыркын.
Ынан аваӈэлтатка вак, ӄол ӄитыркын, ӄэнаёпатыркын.
Э’тки вай тырулевык.
Чама эмнолтомгылӄылтэ ӄырэркынэт: рытрыттэ, вэлет мытимлюӈэтыркын.
Ынан гынан чинит ӄынкавравыркынат рытрииръыт.
Люрэӄ а’ӄарытрээръыльэты: а’тавлыгэн нылпынрэгым, ваӈэма, гагчавмачы, нылпъиӄинэт.
А’мын лым рыйылгэвӄэвыт ынкъам ынӄэната ванэван мылпынрыткок рытрииръэ.
Вэлет мырвыткоркынат.
Ии, - ӈавэтынва нэносӄэн.
Ынпыӈэв пынитгъи, йымнэн кэркэр.
Ымы ӈавэтын тэнмаквъэ ӈытонвы.
Иквъи: Эйъым гым виин мылымӈэнаа’к гынык рээн.
Айвэ ивинильын гамэмылёлен, гачымъелен.
Рай аймаӄӄай мэмылен, эмыгэчыкуёта, гынык рээн мынъяалявын.
Чама мыкырвэнтоа’к.
Вынэ пычамгымнан вальэгым, йъарат нымкыӄин.
Ӈэвысӄэтэ ивнин: Мачынан.
Ӄэйӈун виин ӄэйыӄын орыӈэны раёа’ты, апагчеӈкэгты,виин ӄэйыӄын гэмытӄэ ӄытвагэ.
Ээй, - ынпыӈэв иквъи, - эвыт-ым.
Эйъым, ы’лгинъыльигым, мынлеркын.
Н‘авэтынва эмтэйпынэн эмыгы, наӄам ынпыӈэв о’тчой, энмырак нынымытваӄэн.
Кэӈунэӈэльын ынпыӈэв мэрынрэ нычейвыткуӄин, паӈъэвӈыточьата.
Нымэлмэлетӄиӈ айъыткынка, киткит мачыӈэны ныйъоӄэн.
Энмыран читтэленъеп эквыткынык вальын, ымы энмыгэӈата вальын пилгыӄэй.
Эмӄынэйгынлиръук, ыматык аӈӄы, пытӄы мэйӈэтык эйычгин, ынӄэн пилгыӄэй ынръам ныпыльыльатыӈоӄэн аӈӄаӈӄачайпы о’ракынмаӈӄагты —а’ӄаймы нынъэлӄин аймынвываамэты.
Ынкъам , ыматык, наймыӄэнат Ӄаа’ровты.
ныпыльыльатыӈоӄэн аӈӄаӈӄачайпы о’ракынмаӈӄагты —а’ӄаймы нынъэлӄин аймынвываамэты.
Ынкъам , ыматык, наймыӄэнат Ӄаа’ровты.
Тапӄарак кынмаӈӄаӈӄач гэнутэргылин онмыёчгын мимливукин.
Ынкэкинэт гыточгыт майӈывыква гаквытрытленат аръыръаткэггы, аквараткэгты.
Ыматык, нотасӄычыкойпы ныттэтӄин мимыл, ныйыркычачаӄэн, вэнлыги увиктанъяаӈ вальын, кичу лыӈэ мимыл, ратъё аймынгываамгыпы.
Чама ыяамаратыльык ваамэты аймык таӈыӈ, чымчаӈ вальын, ынкъам ынкыри наймыӄэнат.
Ынӄэн - Ӄээ’рун.
Ынпыӈэвэ рывэнтэннин тытыл яракэн, ӈэвысӄэт ачыгнэн ранвы.
Ы’ттъыӄэй нытваӄэн чоттагнык.
Этъым, ӄонпы ныквотытваӄэн ыннэнлеӈкы, рыпэт вакаӈын ганонмавлен: нутэсӄык - рыгъёлгын.
Ӈавэтын рэк, гакоргавлен.
Нинэмэчкынъэйӈэӄин торльоё ӈэвысӄэт, рэльын.
Ынпыӈэвэрытавнэн рывэтгавылгав: Вынэ ӄыкынъэйӈэркын, энмэч вай акоргавка айватыльэты.
Пааэ’ кынъэйӈэк, рылгъэ рыгьёлгычыкогты.
Навэтынва ивнин О’мрыӈа: Кытэ мынрэмык.
Ӄомаквэ, мэрынрэ тылек гымык рээн, ӄэвъяӈӈоэ’.
Ии, - очнэн О’мрыӈана.
Рээ’т ралкогты.
Ыннэн ээӄӄэй , лыгэн авайӈыкымэч, нынлетӄин.
Рэсӄивинэӈу, ӈавэтынва рымэйӈэвнин ээк.
Рымэйӈэвык ээӄӄэй, малкоргавыльын рэлкун ӈавэтынвэты.
Ынпыӈэвэ рынлевнин ӈирэӄэв ээк - рэлкун ӄэргыръоэ’.
О’мрыӈа кытэ вакъотваэ’, йытыквылгыэ’, ынӄоры ивнин ынпыӈэв: Вынэ мырагтыа’к, э’ми, каӈэсӄонтальын, люрэӄ, ӄырым ныткивын ӈэнку.
Епэчгин этэрэӈӈыкыльигым.
Наӄам ӄопалгын, рэӈылӄыл, гынмыл ныӄэтытваӄэн.
Чама рай, э’ми, ээк вайӈыэ’.
Р игэвы рэлкун, чама ы’ттъыӄэӄэгти гэллеплинэт: э’ми, лывэкатгьат, рэӄитывъиӈыт.
Ӈэвъыттъыӄэй, льалягмачы, ныгръоӄэн: ы’ ттъыӄэӄэгти ӄивъетэ нъэйӈэръуӄинэт.
Наӄам гымыгтумгэ чит рыкэгытрэвыркынинэт ымыльо - таӈыргыльыӄaгтэ, гыто тылгынэт.
ӄымэлыргынан рэлку чама нинэнтигым, нэнанатвэгым э’йӈэръульыт, малтэрӈыльыт ӄивъетэ.
тылгынэт.
ӄымэлыргынан рэлку чама нинэнтигым, нэнанатвэгым э’йӈэръульыт, малтэрӈыльыт ӄивъетэ.
ынӈин тиквыт, виин мэчынкы, ӄырым лым рэӄын миквыт.
Ынӈин |ӄыяагын ечьачав кымэӈаттагнэты.
Вэтъым ынӈэ эгтыкэ!
Ынан эвыт рытэнма нъэлык, вытку, эты, аляръогты, эвыт рилеӄ ратъылыӈо, гынанлыги, кымэӈатгыргын йъок, тумгытум ӄиквын, иӈӄун нэнагтыа’н.
Ӈэвысӄэтэ ивнин: Ии, ӄоныры гыттанляйвы, ӄыкырвэнторкын.
Ынпыӈэвэ ратвынэн эмэйӈыкыльин рэпалгытъолӄай ӄамэквыӄай, рырыраннэн.
О’мрыӈана ралянтаннэн эмыгйыръын.
Мэмылаймаӄӄай тэгмэчынкы кытвыл ваэ’ӄамэквыткынык.
нпыӈэв иквъи: пэлӄэтык,яйвачгыргын, рэтэвиминӈыэ’.
Чамъам ранымытваа’, ӄэлюӄӄлявыл.
Ыкээн ӈэвысӄэтти, ынпэвыльыт, яйвачгыргыт.
Авынӄалялвын -вэтгавэты, ярак пкиргъи, гэмо лыгнин тылян ярагты.
Чоттагнэты рэи’, тивыткуи’.
Ы’ттъыӄэӄэгтинъэйӈэръуӄинэтӄивъетэ ӈэвъыттъыӄэйык ваалыко.
Ратвынэнат ралкогты.
Рырыраннэн пэтыналгыӄай, ынкаткынык рытрилнинэт.
Омавык,э’йӈэръук паагъат, нытлепыткуӄнэт.
Тъынин ыпаӈыоӄӄаматкынык.
Ы’ттъыӄаӄаеты рэймэвнин уӄӄэ м .
Мооа’т эвиик.
Ӈавэтынва тэнӈу нинэлгыӄинэт ӄутти, лывавыльыт аръапавык.
Ынан нинэнмэӄинэт ыргинэт и’ӈыт уӄэмэчыку нэлвэвиритӄинэт, натчьэляӄэнат, ыпата нэпъэратӄэнат.
Ырги- нэтнанӄыт тылекувлюкэтэнитӄинэтэмъэнӄэвэ.
Нинэтрилӄинэт налгыӄайыткынык.
Гынульын ыпаӈы чоттагнэты рывнин ӈавъыттъыӄаеты.
нэтнанӄыт тылекувлюкэтэнитӄинэтэмъэнӄэвэ.
Нинэтрилӄинэт налгыӄайыткынык.
Гынульын ыпаӈы чоттагнэты рывнин ӈавъыттъыӄаеты.
Эмлытыёнэн кукэӈы, рымнин ээкэгйит.
Чоттагнэты аръалӄылӈытаэ’, рэквэвнинэт мэмылытъолтэ.
Пыгпыгчыко нытваӄэнат ыпаттъылӄылтэ.
Янор йытонэн талякэн рыпэӈы, выквэн, ынӄъом кыпчытконэн пыгпыг: рэлкымич мыкэльыт рэквэвнинэт ыпаттъылӄылтэ.
Рэи’ ралкогты.
Виин мимыл гылянма, выквык пынэнин пэкул, йъонэн рэӈылӄыл.
Нымэйыӈӄин кымгытчывэпыт, тайкыё ӄэтыӈокэн рэтльойпы, ӄимытӄыльын.
иткит гапагчачален.
Гэлгылин, таӈычвэткоӈ гэнъэтлин, ытлён ляйвыткома.
Пэкул нирвыӄин, ынкъам ӄопалгын чывиткук нутгылтэтӄин.
Рэӈылӄыле йыръэннин мэйӈуӄӄэм.
Плыткук, виин рынэнин яӈагты алгыкэгты.
Яӈатытлычормык рытрилнин,пляймэты.
Рэсӄиквъи, эвын мимыл, рытгылявъё, ныпгыпгэтӄин.
Рэлкынинэт эплытылгыкыльинэт тэкичгыт.
Э’ми, каӈэсӄонтальыт епэчгин эеткыльинэт.
Плыткуи’: рыетъаӈавнэнат ымыльо, амыгто рытчынинэт.
Эвын нывулӄытвиӄин.
Чит йытонэн рытрыт.
нъыттъынтавӄэн.
Гомавлен ӈаргынэӈ мачыӈэны ныйъоӄэн.
элмэлык мытӄыталяльын мэлӄэнтэтыльын.
О’мрыӈа читӄулигйит ӄытыркын, пэлӄынтэтгъи.
Ӄытгъи аӈӄаӈӄачагты,ӄолегты.
Эквыеӄаеквэткынгыпы о’раӈӄагтыӈинӄэгтиныралечетӄэнатӄанраткынык.
Эймэквъи ралечетыльэты.
ымиӈыт галгомръоленат: къэлит нимтиӄинэт.
Ралельыт ныйыӄунтэтӄинэт, тэлвэ ӄэйымгут, вальыт ралечетынвык, нырмагтыӄэнат.
Галяк ынӄэнат, амкоргавык,ныӄулильыръуӄинэт.
Ралечетын гэлгинитъылӄэвлин.
Ралечеттыляма нывивтэтӄинэт, ӄынур орвыкэн, ӄэнрэт вивтэтичгыӄэе.
нырмагтыӄэнат.
Галяк ынӄэнат, амкоргавык,ныӄулильыръуӄинэт.
Ралечетын гэлгинитъылӄэвлин.
Ралечеттыляма нывивтэтӄинэт, ӄынур орвыкэн, ӄэнрэт вивтэтичгыӄэе.
Ӄутти — янра ӈирэргэри: тумгыӄэй, мыӄыӈ вальын,нинъэмэтӄин.
Мэйӈычьыӄэй ныпытӄывйиӄин иӄуптылекеӄаеквэк, тыттэтвиритык.
Ӄитъылык кылгыпэтык нылвавӄэн.
ӄоныры гантаткынавленаттантэёлгыт ӈалгылегты тыттэтвиритыльэ, ынкъам тэнтик эвыр нитъунтэтӄин.
Эчги ныровтыӄэн,ныпкэрыӈоӄэн тумык, нитъунтэтӄин.
Нэмэ ныралеӄэн яалегты,а’матъё нинэӄэвиӄин ынык рээн.
Наӄам а’матъё эмпэкыльин,йъэлыги нэнантавӄэн э’мэтыткульын, лывавыльын тыттэтык.
Нылӄутӄин, нэмэ нэнанвакъовӄэн, нэмэ ныттэтвириӄин.
О’мрыӈа гэтлепъивэтлин.
Ейвэчу гэтчылин лывавыльын тыттэтык еӄаеквэк.
Наӄам эймэвык ныӈыркылятӄэн.
Иичгэ нывакъотваӄэн ынпыначгын ынкъам нъанэлёӄэн.
нык варкын чеӈыл, ӈыронгыткальын, имтилгыльын.
Ынӄэнынин въаныёчгын чама вакъосӄыёлгын.
Ынӈин вальыт ченлет - вакъосӄыёлгыт ныяаӄэнат ынпыначга, тымӈэтвама ӈаргын.
Тэленъеп ынпэвыльыт, кымэӈыянвыт, ярак тымӈэтватанынъэлӄинэт.
Нытэйкыӄинэт етэввэвтэпы гытыльыӄагтэ, рээтэтэ вальыт а’нэлгыт, льэлеӈкы яаёлӄылтэ а’нэлёк, аа’ныӄагтэ-ым - ваӈӄытгыпы.
Ынӄэнат, пытляӄы’лё, гичивинэӈунылгыӄинэт.
Вулӄытвик-ым ээчгэпы ныгитэӄинэтытлывъёӄагтэ, увичвэтыльыт.
Люур ӄулильэтгъэт яраӈӄачайпы: Ныгаймавӄэнат, рыпэт гэмо нылгыӄин волӄытвэгыргын.
алёмка итыльыт нытанайылгыӈӄэнат: Таам, вулӄытвии’, ӄырагтытык, ӄымэл-ым аӈӄакальата,ыннэнлылельэ, напрайъонтык.
Ӈиӄинӄэе лыги аӈӄакалы ыннэнлылельын, йыкыргын вэлётагнэты вальын.
Ӄэлюӄ ынӄэн ӄонпы ныяаӄэн тинэнъэӄэлиӈӈык а’нӄальэты рагтык.
а’нӄальэты рагтык.
Ыныкит нывалёмӄэн аӈӄакалы, ралечетыльыт амманаӈ ярагъет, амкылява нырагтыӄэнат.
Нэмыӄэй ӈинӄэй о’раярагты тыттэтгъи, наӄам ӄырым нымпээ’н а’матъёӄанраткынык.
Ынпыначгын ымы ӄутгъи, эмтэйпынэн вакъосӄыёлгын.
Тэӈилгэвиръыльын мэрынрэ нылеӄин о’раярагты.
Ӈэвъэнйыръын ымы мэрынрэ нылеӄин о’раярагты.
Тыляма, егэ нинэӄэплюӄинэт кытъылӄагтэ.
Чама ныпалёмтэлӄэн ы’ттъынтавыльэты.
Тыттэтгъи тапӄаткынэты, нытлепӄин о’ра-Каӈэсӄогты.
Гэвулӄытвилин, эвытрыкыльин тылян каӈэсӄоӈӄачкэн, амынан ууйъын нывытрэтӄин.
Ръэвэвнин кэргыргын, аӄэвъякэгты вилют.
Кытэ вэтчаэ’ тытлык ы’ттъыёча.
Тэӄэмэӈыльыт рачымчыт ныпэгляӄэнат чоттагнык.
Кытыйга нэнанпагьёвӄэнат ээӄӄэгти чоттагныкэн.
Виилвиилти чоттагнык вальэн, ляйвыма ынкы, нытомгатӄэнат лымынкы: рэнмык, рэсӄык.
Нэнатаӈвалёмӄэнат ӈэвысӄэтти, ы’ттъынтавыльыт чоттагнык.
Тытлёмнэн чьовыргын, рэи’ ралкогты.
Эвын ы’ттъыӄэӄэгти гэвирилинэт айколӄайгыпы, амманаӈ нылейвыӄинэт: кутти нырэттэнӈыӄинэт ръэмпатъё ӄаматкынэты, вальэты ээкэк ӄача, ӄуллеӄэй-ым нъэйӈэӄин чьовыргык рыягнавкы, ӄынур нэнарайъоӈӄэн ытля, вальын чоттагнык.
рыгьёлгык.
Ӈэвысӄэтэ рытрилнинэт ы’ттъыӄэӄэгти ваагэӈэты.
Гэгытъэвлинэт: лёвык, рыпэт нынымлилгэвӄинэт чьоткынтэ ӈэвъыттъыӄэйин.
Ӈэвъыттъыӄэе нинэнмылюӄинэт лёвыльыт.
О’мрыӈа эмӄэлелвынэ нывэтгавӄэн.
Ымы гым кымиӈэтыльу, ынӈин тъакынлыватыркын.
Ынӄъом ӄутысӄычетгъи.
Рэи’ яӈагты, кэгтэгилиӈэтэ пиринин муллытъул, вальын рэпалгыткынык, ратвынэн ралкогты.
Рымнин кукэӈы, инээрнин мимыл тинтинэ.
Тылгымич тинтин, кукэчыку ёнэн муллытъул.
Гыленмич, моллыпат рыгырголявнэн кукилгык аканраткэгты.
ръэнчинэӈэтэ нинэнилюӄин ититыльын муллымул, ынӄъом, рывиривнин тэгмэчынкы пыгыпгыӈӈольын.
моллыпат рыгырголявнэн кукилгык аканраткэгты.
ръэнчинэӈэтэ нинэнилюӄин ититыльын муллымул, ынӄъом, рывиривнин тэгмэчынкы пыгыпгыӈӈольын.
Гавэтъыкыкватленат ээкэт, ытлён ляйвыткома.
Рэрэннинэт палӄыёчгычыкогты кыкватвэтъыт выквааккэн, чымӄык нинэнэрэтӄинэт мытӄыльыт; турвитъэ ээкэт малкоргыръольыт:эпуэ’кэ вэтгыры нынлетӄинэт.
Кынмэкин ээк эвитъыкэ гэнъэтлин, нэмыӄэй витъэннин.
Вакъотвама ээкэк ӄача, ныӄалялвынвэтгавӄэн, нывэнӄатӄэн ӄамэтвак, чама эмӈоля.
Ратвынэнат ӄэвъыттъыӄэй ынкъам ы’ттъыӄэӄэгти тумгу.
Лёвы- плыткок, ваачыко ы’ттъыӄэӄэгти гилкымъетлинэт, элкычга нычачопыткатӄэнат.
Ымы ытльаӄай-ӈэвъыттыӄэй нытъирэткуӄин.
Рэлку аӄочеткынка.
Ытръэч нэнавалёмӄэнат ы’ттъыӄэӄэгти, выентольыт.
Ы’ттъыӈӄачкэн ээӄ ӄэй тъэрвъитэ киткит, ныппыльэв, нынлетӄин.
Ӈавэтын кэттываэ’: йыннин кэркэр.
Плекыт, йыгьёттэ, йымэнэнат оттэнаймыёлгык.
Рывиривнин пэтыналгыӄай, ынан айколё лынъё, эмиче вама тумгытум.
Лёӈӄамэтвата атчьатгьэ.
Гэмо лыгнин - йылӄэтгъи.
Рэты льунин ынин тумгытум, нъэлыльын ӄулиӈэвысӄэтык.
Янра нынымытваӄэнат: ытлён гапэлялен.
Рэты нытэрӈатӄэн э’э’тэ.
Кыеквъи — нытэрӈатӄэн.
Мэрэгтываэ’ рылгэ, гаӄэвъяӈӈолен иниргиӈкитэ.
Люур валёмнэн ы’ттъынтавыльын, рай магляльын эймэвысӄиквъи, валёмнэн онпыё яа’рэнаӈата оргор.
Эӄылпэ рывиривнинэт плекыт, йымэтвальыт.
Йымнэн кэрӄай, плягтыэ’.
Тытлёмма чьовыргын, рэсӄиквъи тумгытум.
Ети?
Ии.
Вынэ ӄинэвинрэтги, рай гэмэйӈыгынникуйгым.
Ӈэвысӄэт рэмыннуӈгъи.
Кэтъонэн рэтырэт: ӄытлыги ныкынтатватӄэн.
Чоттагныкэн ээӄӄэй гавайӈылен, ратвынэн,аакайпы рынлевнин, чоттагнэты рывнин.
Эӄылпэ рымнин кукэӈы,рычеэтавынвы эръэт.
Рымэйӈэвнин агракэн ээк.
Рэлкун эргыръоэ’, малкоргавыльын пкэтльэты.
эмчемэткокойӈыӄай, ӈытоэ’.
Эвын тытлычормэты гэнэймэвлин умӄэнэлгын.
Йылнин ы’ваӄочегты койӈыӄай, эмчемэнин умӄин ӄычалгын.
Эмчемэплыткок, гынульын тъынин о’раӈӄагты, ынӄоры койӈыӄай йылнин ӈавэтынвэты.
Э’мэтэ ратвынэн умӄэнэлгын.
Ӈэвъэнэ тытлёмнэн чьовыргын.
Ӈирэргэри нанатвын ралкогты, ӄамэквыткынэты.
Колё омӄаналгиӈын!
Торнатвык чьачаӈгыпы,ӄамэквыткынык омчыко ӄэвъячръоэ’ю Ы’вэӄучитэ ивнин: Ӄэтыкватгъэ, виин нылгыркын.
Чинит-ым нычимгъуӄин.
Титэ рырыраннэн ӄамэквын, алымы малванэван нынъылинин.
Ӄэтэв а’мын ныгынкойӈыӄэн ӈэвысӄэт гэльулин тумгу.
Янот мынъыттъывъят, ынан рэсӄивык мынриннитвын нэлгын.
Мэгчерыткома рэлгы.
Ии, — очнэн ӈэвъэнэ.
нэнакагмалеӄэнат лявтэпы чама вэлёйпы, нэнанвэтгаатӄэнат.
Наӄам иа’м гым э’птэ энакагмалекыльэн турыпкитльигым.
Гутыплыткук ы’ттъыт, ӈавэтынва яӈачыкойпы рэннин ранъёчгын.
Ы’ттъыт, раӈанма, ванэван нъэйӈэръунэт ымы ванэван нытэгъентилынэт, лыгэн нунтымъэв ныпэглитӄинэт рэнтыёт ӄопалгытъолтэ.
Ы’вэӄучитэ ивнин: Паркал мыкычьу ӄылпынрыгын: ынан вэнвэпынэн гынтэвыльын умӄы.
Тынэймэвын, мэчичьу о’рагымыкагты нэнаггатӄэн.
юӈурэвэлеркылетэ титык.
Кээк ганӄыльыравлен.
Тыйъон, ынкы лыгэн тыкыргэмйин ӄутыльын.
Э’тки, мэчынкы ныгыттэпӄин ы’ттьын!
О’мрыӈана пынрынэн: йылнинэт лым ӈирэӄ ӄопалгытъолтэ, нывылгъав пагтаткольыт.
Колё умӄэвины!
Нэмыӄэй кэӈисӄульыт гумэкэтлинэт гыноныӈӄач, этъым умӄульыт.
Гым, таванвыӈыльэгым, йъота гинэнтылин.
Нымэйыӈӄин кырыӈайӈын.
Ӄоныры, этъым, гайъолен мэмылрэтльо.
Ринэльувык, гэгынтэвлин.
Тытрилын Парӄал.
Гайъолен ръилегынтэвыльын: ы’ттъыёча гатален.
Мэчичьу чит нэнагтатӄэн о’рагымыкагты, Гэнулвэвэтлин кээк.
Колё риӄуквины мэмылрэтльок ӄача.
Рыпэт ганкытычгавлеи ы’льыл.
Винвыгйит тыръэтгыпын, тынэймэвын, эвын Парӄалына гэнынвилетлин.
Колё кырыӈайӈын!
Тыкыргэмйин ӄутыльын.
Чама ӄэтэв а’мын нывинӄин ы’ттьын, айъарантаткыльэн.
Ӈэвъэн рэӈэтыплыткуи’, гынульыт рэӈылӄылти ръылининэт яӈагты.
Тэӄэмэӈгъи ӄитытэкичгэ.
Ивнин тумгытум: Виин мырэсӄивык, э’ми рай кукэӈы.
Ии, — очнэн ы’вэӄучитэ.
Ытлён вытку тэнтивыплыткуи’, рэсӄиквъи ралкогты.
Элвэтиӈэтгъи кынмагты.
Вакъочга иръытвыи’, йыннинэт плекыт.
Лыгэн йытъёт ӈэвъэнэ нэнатапъаӈӄэнат оттыймэёлгык, ээкэк гыргоча.
Экээкэ гарынӈылен уттин энаймэёлгын, наӄам таӄъэвкы вальын: вылгилин, номоттэн.
Ӈэвысӄэтин ымыльо яагты вальын уттин: гавэврэма, гавыквэпойгыма, тэлвэ эръэнчикин койӈын — тайкыёт ынык нымытватомга.
Ымы уӈыльунэӈ, плеккин тэнъивӈичгын акымъогкыкваткэгты, —ымы янра вальыт уттуут: нивлыӄин, чьомыткын вычгакы вальын, култэмил у’мэльын.
Ӈэвысӄэтэ ымыльо рымэгчеравъёт, тэлвэ эвиръыт рыпъавъёт, амкычьымэты нэнаймэӄэнат.
Нэнавъайӈытоӄэнат плекыт, рылитэ нэнаймэӄэнат, мачкыкватыльыт, епэчгин агтыкыкватк а , нэмэ нинэнлиӄинэт, ынӄоры уӈыльунэӈэтэ нинэтэнъивӈыӄинэт.
Лилит ынкъам ӄутти эвиръыт ныйыркъэв нэнанкыквавӄэнат.
рылитэ нэнаймэӄэнат, мачкыкватыльыт, епэчгин агтыкыкватк а , нэмэ нинэнлиӄинэт, ынӄоры уӈыльунэӈэтэ нинэтэнъивӈыӄинэт.
Лилит ынкъам ӄутти эвиръыт ныйыркъэв нэнанкыквавӄэнат.
Тэгмэчынкы мэгчерыткома, кукэйыръын гэчиитэвлин.
чги ныӄамэнтоӄэн, люур мэӈин чоттагнык ягынпэгчаквъэ.
Ов!
Э, вынэ мури.
Ӈавэтынва тытлёмнэн чьовыргын.
Ынпыначгын, ыныгрээн ытлювъёӄай рэсӄиквъэт.
Ӄaӄa, вай гэгынникуйгыт?
Ии, —очыткоэ’ авынральын.
Мэвын гаръапынля рэпкирӈыт?
Ынпыначгын, тэленъеп олвытвака вальын, ытръэч рулевэ ярак нъэлыльын, пэнин ныченрыгчатӄэн.
Мычвына гэнъэтлин аккарыкы.
гинэнтылин.
Ӄaӄa!
- Ночыткоӄэн ынпыначгын.
Ӈинӄэй, ытлывъёӄай, гакэрватчотатлен миргык гыткак.
Ӈавэтын ӄамэнтоэ’.
Ӄаматкынык рытрилнин уттуӄэмӄэй, чепъаёчгын.
Ӄлявылтэ нывэтгавӄэнат ӄамэтвама, ӈинӄэй аӄочеткынка ныпалёмтэлӄэн.
Ӄитуплыткук, О’мрыӈана йыпэнинэт мэмыляръат, рэймэвэ кукэӈы ӄэмэк ӄачагты.
Янор рывытконэнат гытолӄылтэ, рэймэвнинэт гынонӄамагты.
Ӈэнӄаеты йылнин гыткалгын, ынпыначгэты - парытлыӈын, йыркычьын, ы’ваӄочегты ы’ ттъылгын.
Чама чывиткунинэт кывэннэт.
Аръапаймэнэнат,эмъараткэгты эръук.
Нинӄэй авъеткынка ныӄамэтваӄэн.
Плыткук, румкэвнинэт гынульыт тэйӈэтти.
Аръапаӈы, гынулььын, рэймэвнин ӈавъыттъыӄаеты, вальэты чоттагнык.
Нэмэ ратвынэнат ы’ттъыӄэӄэгти, лёвыплыткок.
Рэлку, кынъугиӈкы, э’рыӄӄача, вивритэ эйпынинэт.
Ӈинӄэй ывэчватыӈоэ’ Ы’ттъыӄэӄэйык.
Ӄол рытрилнин ӈыраткынык, кычаӄайгыпы нэнакагмалеӄэн чама рылгылгын нэнанлёвыӈатӄэн.
Ӄлявылтэ нывэтгавӄэнат, ӈинӄэй, ы’ттъымэгленма, ныпалёмтэлӄэн, о’рырыкы лылепычьэтэ.
Ы’ттъыӄэӄэйык.
Ӄол рытрилнин ӈыраткынык, кычаӄайгыпы нэнакагмалеӄэн чама рылгылгын нэнанлёвыӈатӄэн.
Ӄлявылтэ нывэтгавӄэнат, ӈинӄэй, ы’ттъымэгленма, ныпалёмтэлӄэн, о’рырыкы лылепычьэтэ.
Люур вай мэӈин нэмэ чоттагнык ӄитынутэсӄык ягынпэгляквъэ.
Ов, — ӈэвысӄэтэ рымъэйӈэнин.
Гыым, — эвын ӈэвысӄэтӄулильын.
Ӈавэтынва тытлёмнэн.
Ӈэвъэнйыръын рэи’.
Ети?
Ии, — очыткоэ’ ӈэвысӄэт.
О’мрыӈана ивнин: Тэгмэчынкы ети, вай гэгынникулин тумгытум.
Ӄaӄa, эвын-ым ралкойпы у’рэвык тывалёмык пкэтльэты,галяльэты: мурыгтытлык ы’ттъыёча.
Эӄылпэ тынӄамэтвавынат тумгыт, эмрэенӈэ, амраӈычгэчеӈа.
Э’ми мургинэт?
Епэчгин эеткыльинэт.
Ӄлявыля ивнин: Э’ми, эты копрантыватгъат, вэчьым энмэч ныкынъюэ’т.
ылгийимичгэтӄин.
Ээй, — очнэн ӈэвысӄэтэ, - эйъым виин мывинрэтык лыгыек.
Пычегтываэ’, эвычаӈкэтльан: рывиривнин кэргыргын, рыкылвэннинэт пучьэт, элгэӄаткэгты.
Ӈавэтынва нинэриннитвыӄин умӄэнэлгын - эвын гэлгылин ӄамэтвама.
Ӈирэргэри, гэӈэвысӄэттумгэ, нэтчын рырыткук.
ӄамэквыткынэты нагтонат тэкичгыт, йигйигыт.
Чымӄык тэкичгыт рынэнинэт чоттагнэты.
Ынпыначга ивнин этын: Вынэ, виин кытчатрыгэ, лыгыема умӄэнэлгын.
Моргынан-ым мынивын эпэӄэй, иӈӄун ныетын, вэлет панрат нъынригмивэннинэт.
Чама ӈэвысӄэтти, э’ми, люрэӄ, ярамэглетык плыткуэ’т, лыгыек нывинрэтынэт.
Ӈэвысӄэтэ нинэнйычгытурэвӄинэт рычгыткынӄагтэ, вэгык ыпыльыт чама панрат нэналгыеӄэнат.
Чимычвиткунинэт тэкичгыт, энатыёнэнат йигйит чимыльыӄэе, рэлкынинэт кукэк.
умӄэнэлгын.
Ӈинӄэй, гынмыл етыльын, нэмэ етгъи.
Ӈавэтынва у’рэвнин,ивнин: Мэй, ынпыначгыт, ынпыӈэвыт ӄымӈылятгынат,ныӄэчейыръусӄивынэт.
Ӈинӄэй амкыляа ӈытоэ’.
Умӄэнэлгын энмэч танъягыркаа гэтчылин.
Йытонэн мэйӈычьын ӄэмэӈы.
Энмэч ӄычейыръусӄивыльыт нырэсӄивӄинэт ралкогты.
Йылӄыльын кыеквъи.
Нымкыӄин ӄамэтвасӄэвыльыт гэетлинэт.
Кынмэк гаакъоленат ӈалгыл ээкэк.
ӄамэтвама, чеэтаръома рэмкын нывэтгавӄэн.
Ӄол плыткук вэтгавык, ӄол нымгоӄэн.
Пэгчиӈӈинӄэгти - ытлювъёӄагтэ ӄутырык галымӈэналенат,энатпычы нытваӄэнат ӄамэтвальык, нылгэчачопыткатӄэнат чама гакочгыпленат палёмтэлык вэтгавыльык.
Ӈэвысӄэтти ымы янра аграк ныӄамэтваӄэнат.
Ӄэмиплыткук,нэмэ ывинпыэ’т: ынръам нэнпынэт умӄэтъулти, роолӄылтэ ягыркаальэн.
Ынпыначгыт гавэтгаквыпленат: ныкэтъоӄэн тэлеӈкин омӄаваляркылягыргын.
Ӈинӄэгти гакочгыпленат чама ы’ттъыкӄэйык гэнъэтлинэт.
Ӈавэтынва чычаткына нинэгитэӄинэт увичвэтыльыт ы’ттъыӄэйык.
Эмӄэлелвынэ нивӄин.
Гымнин эвъикэ нэнэнэт, энмэч ынӈин нъэмэйӈэтынэт.
Энмэч вай у’рэттумгыӄэгти, энмэч тэнӈытамэч мэйӈээ’т, выёльо нъэлгъэт.
Увичвыльыт ы’ттъыӄэйык нытэнӈыткуӄинэт.
Ынпыначгыт иквъэт: Вынэ рай ягыркаальыт.
Ӄол иквъи: Э’ми, нытаванвыӈӄэнат, эты плыткуэ’т.
Ӄлявыля, умӄульэ, гитэнинэт.
Ӈэвъэн ивнин: Вынэ эвиръыт эӄылпэ ӄинэйыл!
Ӄаӄа, гагтыйылӄатэгым.
Нараягыркааӈын, энмэч нунтымъэв ӄыкэргыпгэ.
Ӈавэтын гакоргавлен, нычимгъуӄин.
Итык эви йъарат этлы амыргынан атвака — гэчычеткинэлинэт.
Ымы тумгытум нунтымъэв кэргыпгъэ, ынпыначга ивыплыткук.
Нэмыӄэй гаӄалялвынвэтгавлен.
Итык эви йъарат ӄырым мынтэвиминӈымык ынпавэты.
Тытлык кавраа’т ӄаврыткыльыт, чоттагнэты рээ’т.
Э, вынэ вай мури.
Иа’м эрэкэ?
Вынэ ынан ягыркааплыткок, эты епэчгин алгыеплыткокыльэн?
Вынэ тэгмэчынкы, - ынӈин эвма, ӈытоэ’ умӄульын.
Н‘эвъэнэ тытлёмнэн чьовыргын.
Умкэнэлгын гарэпалгыма нэннээ’н, нъэмэтын.
Наягыркаасӄэвын кынмаӈӄаггы.
Нэнмээ’н мимл ык, ванвык.
Ынӄоры нагтоа’н.
А’ачека наягыркаа’н.
олё ныкэтгуӄинэт инэнитлитык!
Упчитык гэнэрмээтлинэтмынгыт, гыткат: малванэван гыткат нытрунэт нэлгык, наӄам ы’льыл нылгэнонмавӄэн.
Мытӄымыт ы’льылык ныпэлятӄэн.
эмэ нэнмээ’н, нагтоа’н - пытӄылым эмуллыкэ гэнъэтлин.
имтиэ’н орвытараӈэты.
Наймэа’н иквычьык ы’тынъёпоолгык.
анрат э’вкы натвэнат онпэты.
Ымы э’вкы нэквутын ӄычалгын акымъокаткэгты.
Колё омӄаналгиӈын кырыӈайӈэн!
Эвын гъивэвлин кытыйгын.
Умӄульын иквъи: Тэгмэчынкы э’вкытыйгаквъэ: эвлытъылёвкэн кытыйгын нэрмэӄин - ратаӈкыкваты кыткытръогты.
Ынан, винрэтыльытури, тыралпынрытык эпиӄувтэлӄыле чама вивтэтичгэ.
Плыткук, Тыӈэсӄынэ ачыгнэнат винрэтыльыт.
Нымкыргэри.
Чама ӈинӄэгти, ы’ръывинрэтыльыт, лымӈэнаа’т, эмпэгчиӈэ, амрапалёмтэлӈа вэтгавыльэты.
Чоттагнэты рээ’т, тиквъэт.
Ӈавэтын н у’рэквъи.
Еттык, энмэч плыткутык?
Ии, — очыткоа’т.
Вынэ ӄырэтык, ӄомаквытык.
Ынӈъэм тивыльин левтыт омома ны|ӄэвъячатӄэнат, гэкъэлитвылинэт.
Рээ’т, яал нъэлгъэт кынмагты, ӈалгыл ээкэк.
Ынпыӈ вальыт кэрватчотатгьат, ӈэнъянвыт - вакъочга.
О’мрыӈана рэймэвнин ӄамайӈын, умӄэтъуле гэнлевтэвлин: чимычвиткульыт эръэт,йигйит, рылильыт, энатыёльыт чимычвиткульэ тэкичгэ.
ръапаӈы ныӄытвиӄин.
Нынъотавӄэн нытгыльэв пылык, энмэн ныӄачапъатвэӄэнат, ныегравыӈоӄэнат.
Наӄам иквичильыт ӈэнъянвыт нынъотавӄэнат, миӈкри-ӄун аӈӄайпы ляйвыгыргын тъэюмимлыльын, пытӄы тургич нытъаёчачаӄэн.
Аӈкайпы вальыт, вак лывавыльыт, йигрэ тъэютинульыт, ныраквачаӄэнат.
Эӄытвикэ итыльын ыпаӈы ӈавэтынва ӄынвэр тэнтыёнэн.
Рэймэвнин ӄамэтвальэты.
Эӄылпэ нэткун ӄэмэйыръын.
Лыӈэ эръэмпэи’: торчеэтӄамэтвальыт рывэтгавылгав гэтэӈычьэтлинэт ӄамэтвак, ырык рээн ӈэнӄайъаачеӄагтэ .
Умӄульын нымӈылтэлӄэн, нэнатвыӄэн тормайӈаттылямакэн эвэнэгыргын.
Ӈинӄэгги гакочгыпленат.
Ынӈэ гэплыткулинэт ӄамэтвак,тэӈычьу гэтчылинэт палёмтэлык умӄэвэлеркылельыт аӈӄак,кээткук, таръэнӈычьата гынунык.
Эчги ӄол ныплыткуӄин, ӄол нымгоӄэн, рыпэт лылепъивэты к, гэмо нэлгыгьэн волӄытвэгыргын.
Ӈинӄэгти эргатэты ӄэйымгук нувичвэтӄинэт.
Ӄол Тыӈэсӄыну нитӄин: гилытъул гэнкылвэтлин мэмычечга, нинъэмэтӄин гумӄулин.
А’мын-ым энаматыльыт, имтильыт тинтинэ, нырагтыӄэнат.
Ынпыначга нымӈылёӄэнат: Ии.
А’мын вай выёльыт.
Тэнӈытамэч нъэлгъэт, вэлынкыкунэт иӈӄун ӄлявылтэ!
Тэнытрэтъёлгык рытрэльёттэ ӈэвысӄэтэ нынатвыӄэнат, гиву лыӈэ.
Вытку рома тьаёчачальыт, нычичевӄинэт: ӄэйнун-ым ӈинӄэйин, увичвыльин, ратъё аӈкачормэпы.
Ынпыначга гоча: Ии, энмэч гымнан танъянат тинимтильыт.
Мачынан, ынан рэгьюленӈыт.
Лылепыркыт, люрэӄ гэгынникулинэт увичвыльыт, энмэч атъаёмаратка, ынан ыпаӈы ы’ттъэ нэрэнуӈын.
Ӈинӄэгти ныгаймавӄэнат увичвэтык ы’лёӈэт, ивинильычитык.
Тыӈэсӄын нывакъотваӄэн кынмэк, нинэгитэӄин ӈэвъэн рэӈычвиткульын.
Ивнин: Гымнан мычвиткун.
Ӈэвъэнэ ивнин: Гымнанчиӄай.
Унмык эрэӈэткэ, гынмыл нымкъэв рэӈэтынэт.
Ымы ӄопалгын ымыльэты эчвиткукэ.
Вэнлыги ымыльэты чывиткунин.
Ӈэвъыттъыӄэй чоттагнык нъэйӈэӄин: лёльоӄагтэ гэйыръэтлинэт - ӄынур нинъэйӈэвӄинэт ы’ттъыӄэӄэгти.
Ӈавэтын тэрэӈыплыткуи’, гытэквъи.
Чоттагнэты рывнинэт ы’ттъыӄэӄэгти.
Чинит, ӄулигйит, найъоа’н ытльаӄай.
Лёвыӈоа’т,нычачопыткатӄэнат.
Ӈ’эвъэнэ тумгытум ивнин: Улвэвыльымури, гыт чинит ӄырэӈэт, ӄэйӈун тырагтыраӈанӈынат.
Ээй.
Йымнэнат плекыт, иръыӄэй эчвыткэ.
Ӈытоэ’ рынрэ ранъёчгын.
Ӈэвъэнэ о’рагты нинэгитэӄин рэӈэтыльын: ытръэч ыннэнъют йылнинэт.
Гынульын рыннин яӈак.
Ӈавэтына рэвээннин ӈэвъыттъыӄэй.
Ы’ттъыӄэӄэгти гэкулюмкэтлинэт ваалыко, лёвычьата.
Ӈэвъыттъыӄэе нинэнмылюӄинэт ӄычаӄагтэ.
Ӈавэтынва нэнатагчечаӈӄэнат .
Тумгытум гантолен ӈаргыногты.
Рагты, тытлык льунин ӈэвъэн,вальын рыягнавкы ы’ттъыӄэӄэйык.
Э’птэ эймэквъи, рыягнавкы пирӄыи’.
Иквъи: мэйӈъыттъу рэнъэлӈыт.
Рывинэвык аӈъачгыргыт мэйӈэтыплыткульыт.
Нэвъэнэ ивнин: Вэлет тэнӈытакэн чама кыткытык ӄачайыръынтакэн ӈыпальэты, гымнин ы’ттъылӄылти.
ӈыпальэты, гымнин ы’ттъылӄылти.
Ӈэвъыттъыӄэй нывэӈӄин.
Вынэ вэӈунэлгымык.
Ӄэйвэ янотъыттъылӄылтэ?
Лылепвылгыэ’трыягнавкы, рэмыннуӈгъэт.
Рэлкун мынйъон, амынан варкын.
Рээ’т ралкогты.
Вилютэӄуликэ малёнматыльыт.
Гынмыл вэтгавыльыт, ырык рээн нэнэнэт - ымыльо ӈыток, амыргынан пэлятык, гэмӈолръоленат.
Ы’вэӄучитэ ивнин: Ӄaӄa, лёгнатва тынтынэт ръарӄат.
Мыгтынат?
Ии.
йымэнэн.
Йытонэнат ротлынвы памъялӄылтэ - льаляӈпанратчевароӄорэн.
Тумгынынэ ивнин: Мытпэӈъивэт, ынан эргатык ӄываӈэгэ.
Энмэч ӄайколят,ынан инъыгьевэ.
Лымӈэ раӄамэтва?
Ӈэвъэнэ чоттагнэпы ратвынэнат айколят, рырыткома,ныӄэвъячатӄэнат.
Эӄылпэ айколятгъэ.
Ээкэт тэӈвитъэннинэт.
умгынынэ пынлёнэн: Гынмыл люнчичевэ титык, турыпкирык, айвэлёӈайколятыльэгыт?
Ванэван.
Пэтайколӄай аграк тынрыратын, а’тчама, гэмо тылгын —гэйылӄэтигым.
Ӄэтэв ы’ттъыӄэӄэгти нъэйӈэӄинэт, нывылгиилӄатэгым, гэмо лыӈынвэты пкитльигыт.
лёльот, кымиӈэтык лывавыльэн, чама нанӄын.
Нэнайӈоӄэнат кытталгыргыт.
Пынлёнэн: Э’ми, ынпыӈэв гэетлин?
Э’ми, рэӄын никвыт?
Ечьачав, ӈотӄэн, ричиту йыпаннэн.
Ээй, ӄaӄa, вачаӄ-ым мынӄитпыльэркын.
Унмык эмигчирэтыльэткэ, нитчьэв инэнитлитык ӄыпаагэ!
Ии, - очнэн ӈэвъэнэ.
Таам, мынйылӄэт, ымъылёӈэт мигчирэти.
Вэлынкыӄун, ы’ттъыт,гымнин винрэттумгыт, нинэтэӈынмэйӈэвигыт.
Ымы кытчытвама, ӄырым нъэйӈэнэт.
Ытръэч вилют ӄырым нолвытванат, пэнин палёмтэлыльыт.
Ынръам, тыляма, ванэван мынтавъевынат,ыргынан лыги тылян - гэтэӈыгъюлетлин.
Пылмычыко, алымыэвытрыкэ ръэт, чинит нылеӄинэт.
Ымы орвыӈӄачкэн ы’ттъыт,|ӄол итык, нэнанъянотавэгым, ванэван нэлвэвиритынэт ымыванэван нытаалгылятынат.
Наӄам колё нитчерэӄинэт, алымы колё,ӄол гитэ, гинэӈэтэ, ӄынур пэнинэт.
Гынык чимгъугйит вальыт: пылчимгъульыт.
Вэлынкыӄунэйгыт, гымык чимгъугйит вальэгыт.
Ӈэвысӄэт витыткуи’ чеӈыттэтэ, эмчимгъутэ иквъи.
Айвэкэн ӄалялвынвэтгав ӄынур чичевыркынин.
Ӄол-ым ӄэйыӄын нывэтгавӄэн, гэмтынэвлин: Гаканйы нэнапэляйгым тылягыргык туквэк, нъиригымтылягыргэты, норатвайгым, нэмнуӈэтигым, пэнин нолвытваӄэнат,мэчичьу кытчытвама, выялянма, нымэчниӈэӄинэт.
Ымы этэгъентилыльэткыльинэт, киткит рытавык эвыт нунтымэвӄинэт, алымы унмык лёнтачайвэвыльыт.
Игыркин ы’ттъыӄэӄэгти яамэч рэнъэлӈыт ӄэтыногты.
кэгрилчыку нэнаномаатӄэнат лёльот.
Алымы нымкычекымиӈэтгъи, а’мын лыгэнитык нымкыче йыръэтык пыгтыэ’тлёльоӄагтэ ыммэмин.
А’мын кэлы нылевлевӄин.
Ӈэвъэн авъеткынка нэлкытваӄэн, ымы янра ныӄалялвынвэтгавӄэн, гамгач ыргичгуныейвэчвылгыӄинэт.
Ӈэвъэн кэӈилыку гэвытгиӈэтлин.
Ынӈин ӄынвэтйылӄывъентоа’т.
Эвын гакыткытръолен.
Галгат гэпкитлинэт.
Рэмкын нытэплыӄытэӈӄинэт амратапӄантаӈа.
Ымы Тыӈэсӄын тумык рээн тапӄантаэ’.
Колё гатле нылеӄин, колё ныпонӈэӄэн!
Тэпӄэкин аӈӄаӈӄач, эвтытвэян о’раӈӄагты, рыпэт нууйъэтӄин галгъатчальа.
Ӈинӄэгтиныпэнрыткоӄэнат аратыльэты аӈӄаткынык.
Энэвнаткочета нитӄинэт.
Галгат, пэрэёт ыргынан, нылгыӄинэт, ытръэч этынвэты нынпэлӄынтэвӄинэт эплыӄытэт.
Имтильыт, итченмич, нырагтыӄэнат.
Ымы Тыӈэсӄын гагалголен, нырагтытыляӄэн.
Нинэйӈэӄинэт ӈинӄэгти-ытлывъёӄагтэярак пкэртагнэты.
Ӈэвъэн, эвын гатопавлен, вэнлыги ныягнаӄэн.
Нэнанъотавӄэны’ттъывъятыльын, нинивӄин: Энмэч инэӈӄытрыткугын, виин ӄынатвыгынат галгат.
Тыӈэсӄын чоттагнэты рэсӄиквъи , эвын ынпыӈэв ынкы нывакъотваӄэн.
Рэльын ивнин: Ети?
Ии, — очнэн ӄлявыля.
Кыкэ, рэӄулым гагалгойгыт, мытраваннакваты тумык.
умгыт ы’ттъывъянма, раӈанма, ынпыӈэв виин ныгалгаргоӄэн.
оттагнэпы гывилинэт: гапатлен ӄопалгын, мачпэтатыльын.
Ныйыӄыӄин галгаргольы:’О’мрыӈана рыӄамэтвавмаы’вэӄуч, энмэч плыткуи’.
Навэтынва румкэвнин ӄэмэӈы.
Рымнин галгапат — мэйӈыкукэӈы.
Галгат тэръэгнинэт: рыйыгытурэвэ рунмыт, и’тын ынкъампилгын рыянръавнэнат, йыкыргэпы тъаетчата о’ракаӈэӄэты.
эӈиӄ рыранэн, йытонэн кэӄъийыръиир, этчыткунин пилгын,йыннин лилил понтайпы, гаегъема рэлкынин кукэк.
Кылвынинэтегыӄэгти, гыткат рыйычгытурэвнинэт, рэлкынинэт ыпэ.
Янра рэлкынин мачо, ӄитыргыльын.
Пэнъёлгын ывинтынин у’мыльэ уттэ, отгыталпыкэгты.
нпыӈэв гавакъолен ръавкываннаткынык пэнъёлгык ӄача.
ывинтэтӄин.
рэймысӄэвнинэт рыкыквавынвы.
Ӈаргынэн гэвлытъылёвлен, киткит вулӄытвитэ гэнъэтлин.
ынмаӈӄы гэмлынтолен.
Нылгъэӄэгнитӄин.
Ӄэтэгты магляльыт нэвэнэгтыӄэнат Каӄэсӄогты чама ныгалгаӈыттысӄэвӄэнат.
Колё ныривлыӄин гатле!
Инэӈэльыт галгата ныпкирӄинэт чама ровтыльык нунъэлюӄинэт.
Тыӈсӄын ӄырым нолвытван: нэмыӄэй тумык рээн ны-Каӈэсӄонтаӄэн.
Ныпкирӄин инэӈэльын култэтэ, ӄэчейыръэ.
аӄам тэӈэминэльульын гэмгэгынникэ.
Ӈэвъэн, лыгыек, рымигчирэвык рыпкэратъёттэ гынникыт, нываӈэлтатӄэн.
Ӈээӄынпыӈэв, лывавтагнык, нывинрэтӄин.
Эӄэгн и к нэнаймэӄэнаторвытараӈык мэмылен ымыльэты гытолгыт.
Кыкватыльытнэнаёӄэнат пыгпыгчыко-мытӄычыку аӄаракэгты, кырвэнтокыпатъёлӄылтэ.
Пыгпыгыт-ым рэнолгыгэӈкы, тэврик готэты,нилгиӄэтӄинэт.
Лыгыеплыткок, ыттык нэнанмытӄэнат унъэлкултэт.
Ваӈэлтанма, ы’вэӄучитэ ӈаргын нэнатвэтӄэнаткултэлӄылти.
Ы’вэӄучитэ нинэвинрэтйивыӄин ӈэвъэн, топавыльын.
Чинит нъыттъывъятӄэн, нырэӈэтӄин.
Ы’ттъэ лылячыкогтыныгитэӄин ӈавэтынвык алваӈ рэӈэтыльын.
Ӈаргын орвытараӈык нывакъотваӄэнат ымы ы’ттъыӄэӄэгти,энмэч ӄэйъыттъыӄэю нъэлльэт.
Ӈавэтынва рамынноӈэтынинэгитэӄинэт элвэвиритыльыт.
Гаёо’ръолен.
Виин гилгил о’мрытвама, Тыӈэсӄынэ ивнинэттэвыльыт: Рай Кэӈисӄукин аӈӄы рэнтэты, таӈъытвъаматы рэнъэлы, мынъытынвирив.
Рырыткунин умӄэнэлгын.
Галгэтаӈпъален: эмытӄыкэ, апояткынка.
Рычымкэннин, майык румкэвнин.
Плыткук, пынляннэн ы’тйыръын: А’мын эргатык мынъытынвирив.
Э’ӄэгник виин ныпъан.
ама ӈилгыт, люрэӄ, э’ми, отгатъянвыт мынынрымэнао’мрычьа.
Ии, — носӄэн.
Тортыӈама ӄумэкэтгытык, ынкъам авнъатчака.
Рагтык, ӈэвъэн ивнин: Эргатык мытъытынвиривыркын.
Ээй.
Ии.
Йытонэн рорат, талянэн эчьын.
Рыӈвэвнинкокаӄайыткынык, ӄытвимич тъынин роратчыко.
Йымэнэн тэврик рыӄытватын вы.
Нывылгъав чывиткунинэт кыкватӄоратъолтэ гытолгыкэн, ы’твуӄӄэмчыку ёнэнат нывылтъэв,оӄӄамӄайыткынык - чипъэт.
Чывиткунин ӄорэн ӄэтыргыян,эчьыльын.
Ӄэтэты рытрилнин яӈак, ӄитынутэсӄык, йъэнкы.
Тэкичгыт, кэлвайынвы ромкавъёт, вальыт ӈаргын, гаематленатльэлеӈкы.
Вылгыянвыт аӄагнэгты гакыкватленат.
Амкычьымэты нинэнмигчирэвӄинэт ымыльо рытэнмавъёт.
Чама ывии’, ӄорапатгъэ, чоттагнэпы.
Чывиткунинэтӄытвильытэръэт, роратык рытоолӄылтэ.
Эргатык инъэ еп, эвын лыгэн киткит нытиркииниӄин, кыеквъэт.
Тыӈэсӄын ытри О’мрыӈа ӈытоа’т.
Нэвъэнэ эӄылпэ рынэнин яӈайпы ы’твуӄӄэм, йылнин ываӄочегты.
Уӄэмӈынрыльынӈытоэ’.
а’ачеӄагтэ ынкъам ӈинӄэгти, лыгэн энмэч гыттэпэвыльыт.
Рораткэн эчьыт, таӈковлёкы вальыт,нилгыӄинэт, нывылгъав гэчвиткулинэт, - эръэк рытукмалналлягчачаӄэнат.
Чама рыкырвивэ, тумгин рычекоё, малялваӈнычачаӄэн.
Ӄэмэтыплыткукытвъэт, эймэвыльэ нэпиричитын уӄӄэмйыръиир.
Чама этйыръын ынкы ӈаргын ӄитуи’ рычепъалгав.
Ӈинӄэгти гэпэтчейыръэтлинэт, рагтыа’т ӄэвильыт.
Ярак вальыт э’птэ чотыпа о’рагты ӄэвииръытъулюгъэт.
лыгъытвиӈын, ӄэтыӈокэн торналгатъё.
Ивтыл, ы’лыткынык нэнвытрынтэтын.
Ымы ӈирэӄэвин, пэтыналгыльэн нъомрытааӈынат ӈилгыт.
Тэвэнаӈат, ӈилгыт - лыгэн-ӄун ымыльо яагты вальыт — нынъетъаӈавӄэнат.
нэнвытрынтэтын.
Ымы ӈирэӄэвин, пэтыналгыльэн нъомрытааӈынат ӈилгыт.
Тэвэнаӈат, ӈилгыт - лыгэн-ӄун ымыльо яагты вальыт — нынъетъаӈавӄэнат.
нырынныткоӄэнат, мэгчеранма нывэтгавӄэнат.
Гатгаткольа, татэвэнаӈӈыльа, экээкэ плыткоёт, нырынӈыӄэнат.
Мылельыт ванэван ынъяанат — тэвык аёпынвэты.
Аёпгыргыт-ым тъэюмимлык нъэӄээмэвӄинэт.
Тъэюмимыл нэрмэӄин инэнъэӄээмэвык пэквыргык: рылгыт ныннутӄинэт.
Ынкъамымыльо рычекоё - экээкыльин, тэлвэ гаӈэлгыма.
Рэмкын тэнмавкы ныгагчавӄэн.
Рай гамӈылятленат: Нууӄэн гэнтэтлин, нууӄэльыт нылгэрыркоӄэнат.
Кэӄисӄун токвайпы гэнтэтлин.
Ӄaӄa,- ночыткоӄэнат.
Етъаӈ нэтчынэт ымыльо ы’твыкин яанаӈат.
Етъаӈ нэтчынэт вивтэтыльыт орвыт.
Аӈӄайпы ныйъоӄэн: ӄэтэгэты ы’твъэмэркыт.
Этынва, ы’тэрмэчьэ рытэнмавнэнат ӈирэӄы’ттъорвыт, ымы ынин гаканйы.
Ытлывъёӄай pъыттъыpкылeэ’.
О’мрыӈа нычимгъуӄин.
Тыттэӈэт, нэрэпэгтуӈынепэчгин ныппылюӄин.
Унтымэвыльын Тыӈэсӄынэ ивнин: тырантавӈын.
Чама нымкыӄин ы’ттъынъяалявыльыт ралымӈэнаӈыт.
О’мрыӈа эмӄэлелвынэ нивӄин.
Гымнин тумгытум нычичыӄин, эмэлкэ чимгъульигым энаалёмыркын.
Кэӈисӄук пкирык, опопы лыгэн ы’твэ мытрэлӄыты Нууӄагты, чама Ченлюн рэнэймэвӈынин - таӈымпа рэнъэлы.
Ынан рыркок, ы’ттъэ инэривлетэ.
Ымаляӈэт эрэкэ нынъэлӄин тиркытир, энаракэн кымиӈыт нынкынъюльэтӄинэт: ӈээккэӄэе ныгитэӄинэт ваӈэльыт ӈэвысӄэтти эргынкэк, ӈинӄэгти нъытвыльэтӄинэт майӈыянвык рээн, чама нынъэӄэвӄинэт янръаттъыт рэпалгэпы, тывэтъёт пэютэтэ, чама нувичвэтӄинэтныкымиӈычитӄинэт, инъыръук -ым — нэнъычайыпатӄэнат пэнъёлгэпы.
О’мрыӈа гатопавлен; нытэнмавӄэн энэтровынвы.
Ӈаргыногты гагтолен ёроӈы — нэнаныпъавӄэн.
Чама нывъагтыёӄэн: итӄыевыльыт въэгти янра нинэнтыӄинэт эмрэнылвэнӈэ.
гагтолен ёроӈы — нэнаныпъавӄэн.
Чама нывъагтыёӄэн: итӄыевыльыт въэгти янра нинэнтыӄинэт эмрэнылвэнӈэ.
Пынляннэнат ӈэвысӄэтти вэнратынвы.
Етгъэт инъэ.
Янотрытитгытэтэнэгтын чьовыргын аграрокэн,чама льалянръогтыамранрымэӈатурыльэ нэлгэ.
Эрти рырыткутэ нэнпирӄынэт, наӄамколё аграройӈын: нитчыӄин эммэйӈэ.
Нынчымӄэтӄин йытъё,ӈалгыл яӈак нотайкочаткынык нэтрилынэт рычымкатъёттэ.
тъым ёрокэн нангырголявын, эрти наныйпыӈатынат, нэквутынэт ивтыл, а’рыквык уттык нанъомравынат этъывэрэткэгты.
нӄоры отъымэты нэквутын энэтрон гамгач чьомыткынгыпы.
ульивэтын кынмэн э’впэрагты, ээкэк атрокэгты.
Энэтрокэн нэлгын — рыгрыг — ралкочыкогты вальын.
Чьовыргын ы’лёръокныквутӄин эгынтонвы.
Ы’ттъыёляӈӄач ынкъам яалеӄӄач, гыргол, чьовыргыӈӄач ынкъам кынмаӈӄач - уттыт рыкылвэтэ рытыльыт: чьовыргын ынкъам кынмэн - э’вкы.
Уттыт гутыльытавынотъымэты гыргол, ынкъам инъэ кыевык чьовыргыннынгырголявӄэн, ныквутӄин ёрок оттэты.
Айколят ӈаргын кытыйгык, райвалявкы, нытэвляӄэнат амымляткэгты, ынкъам чоттагнык, эгыянвык, ныномкавытваӄэнат чама яӈак, ёроткынык.
рэпалгыт, пэтатыльыт.
Эвын элелӄын гаркыватлен, гапъален тапӄаткын, ытръэчэквынэӈаянвыт панэна ы’лльэт.
Ы’твыткульыт панэнанымпэӄинэт энмыгэӈык.
Нылгэрыркоӄэнат.
Ы’ттъэ инэривлетэ нитӄинэт |ӄэчейыръэ.
А’ачеӄӄагт э ӈалгылегтынинэривлетӄинэт.
Наӄам кыткыткэн мэлмэл!
Пэтыгэлыткынкэнтинтинти гэлгылинэт -ӈэвысӄэтти наймыӄэнат.
Аймииръанма, тыгагтыткочьыт тэныткынык ныпиӈкучитӄинэт.
Эчерикыльин мимыл, рыпэт ныӄэлпэраӄэнат тинъылтылгыт.
Ӈаргыннынтыӄинэт мэмлыёчгыт танйыӄылгы.
Рыпкэратъёйпы такэчгэпы нытэйкыӄинэт кымгыттэ, ныёӄэнат ывэрак, льэлеӈкин вагыргын лыги лыӈэ.
Ӈэвысӄэттинытакыкватъолӈыӄэнат.
Агтыкыкваткыльэнат ныёӄэнат пыгпыгчыко, мытӄычыку.
ныёӄэнат ывэрак, льэлеӈкин вагыргын лыги лыӈэ.
Ӈэвысӄэттинытакыкватъолӈыӄэнат.
Агтыкыкваткыльэнат ныёӄэнат пыгпыгчыко, мытӄычыку.
нинэйпэӄинэт ититыльыт илюпынъэт.
Ынкы ӈирэргэри ныӄамэтваӄэнат.
Эвын гэвулӄытвилин, эчги гэйылӄэтлинэт, ныкитэ пкиргъэт пынлыльыт.
гарырколенат.
Ӈэвысӄэтти ӈытоа’т, ы’ттъилгэтысӄиквъэт.
Ымыльо ы’твыльыт гэмпэлинэт.
Колё магляльын накватчаӄэн - такэчгынтальыт.
Ы’вэӄучин ытлывъёта ымы гагтылен Тыӈэсӄынин ы’ттьорвор.
Эӄылпэ нэноматынат мытӄыквыт.
А‘ачеӄай, эмэйыӈкыльин, колё ныгынкойӈатӄэн.
Ы’твэрмэчьын чит чинит нырагтыӄэн чейвэ, люур, тыляма,лылепгъи ы’ттъынтавыльэты, эвын ынин янотъыттъыт о’рыныкагты ныръилемъетӄинэт.
Чит ӈэвъэн ӄонпы ы’ттъынльэтэтыльын.
Топавыльынганъотавыӈолен магляльатык.
Ы’вэӄучитэ нинивӄин: Ынан гымнанчинит, э’тки ныкырвиӄинэт, каайпынарантакаӈатгыт, наранатчатгыт, ӄымэл-ым рараквачаа’.
Ӈэвысӄэтэ ейвэчу нинэлгыӄин авъёльыка вальын.
А’мынвачаӄ ӄэйӈун амтымӈэ гым тыятлытваркын.
А’, у’риӄа, иа’мынӈин тычимгъуркын.
нычимгъуӄин О’мрыӈа, гэтама эквэтыльын а’ачеӄӄай.
Аплёратвака пкиргъэт, эвын гинэӈэлинэт тэкичгэ.
Ӄэтэвы’ттъыт нэрмэӄинэт: аӈъалемъарчыгаглыӈын, вэнлыги нэныпкирэтын ывэрачӄачагты орвор, инэӈэльын.
Ынӈин нэйпэнэт тэкичгыт гарэпалгыма.
Кымгыннэнат, ёнэнат ывэрак, наӄамнылгъэӄэгниръутылеӄин.
Ныгагчавӄэнат тэкичгыривлетык.
эӈыплыткуэ’т инэривлетык.
А’ачеӄӄая гуннинэт ы’ттъыт.
тэкичгыт гарэпалгыма.
Кымгыннэнат, ёнэнат ывэрак, наӄамнылгъэӄэгниръутылеӄин.
Ныгагчавӄэнат тэкичгыривлетык.
эӈыплыткуэ’т инэривлетык.
А’ачеӄӄая гуннинэт ы’ттъыт.
Ынӈин элеръуи’.
Аӈӄы эгилкэ гэнъэтлин.
Ёо’ръок, яракгатваӈӈоленат.
Тымӈэтвама, колё мигчир!
Ӈилгылӄылтигимӈытэтлинэт: ёа’нма, нырвыӄэнат.
Чама ӈэвысӄэтти нэнанпытвынтатӄэнат.
ыпаттъылӄылтэ.
Рыльататъёттэ нэнапатӄэнат, нэнаёӄэнатӄытвильыт пыгпыгчыко.
Чама ынпыӈэв нынутэгчиӄин чымчагты, ӄынвэр гэйыръэтлин пыгпыг, ыпаттъыёчгын.
Эйвэтйыръэгэнэмгынунэвлин пыгпыг, чепъаёчгын.
Ымы эйвэтыткутэ йыръэннин пыгпыг, ёӈавъёчгын.
С. Ы’вэӄучитэнинэтэнгыеӈӄин.
Ивнин: Тыӈэӈы.
О’мрыӈа, ӄол итгъи, ымайвэрэт акавкэгты ваэ’.
Ы’вэӄучитэнинэтэнгыеӈӄин.
Ивнин: Мыгтыа’н эпэӄэй ?
Евъев, люрэӄ, а’тавынан, ынан рагаляа’.
Наӄам, э’чгынрэ, гарагтылен ынпыӈэв.
Эвын тиркытир киткит гараӈӈолен аӈӄак.
Гулвэвлинэт.
Ныкитэ аромка нъэлгъи О’мрыӈа.
Тыӈэсӄын, эмиръычвынтыльын, эмкэмэтльэн, энмырантаэ’: йыннэн кэймитыльын.
Ынпыӈэв эӄылпэ ӈытоэ’: гакапчачавлен рыгъевык.
Йымнэнэвычаӈкэрӄай, йымнэнат памъят, пэтыплякыт, пынитгъи.
ывайӈаннэн ээӄӄэй .
Нытоэ’.
Тытыл айпыма, ивнин Тыӈэсӄын: Виин ӄылеркын, э’ми рай.
Ынан яачы тырэпкиры.
ыӈэсӄынэ пэлянэн.
Ӈэвъэнэ пынлёнэн рэсӄивыльын чоттагнык: Э’ми?
Нылеӄин яачы.
Эчги ынӈин ивыплыткуи’, люур ярак яалеӈӄач ръэнут пэгляэ’ рэпалгык.
Вакъотвальын чотыквык Тыӈэсӄын чеӈыттэтгъи.
Ӈэвъэн ивнин: Ръэнут?
Кытэӄэй вак, люуртытлык кавраэ’ ынпыӈэв.
Рэи’ чоттагнэты, Тыӈэсӄын ивнин: Эрмэгтъэт, имыръэнутэт ивиникин яагты вальыт, виин ӄынльэтэтгынэт орвытараӈэты, оммаеты.
Ымы ы’твуӄӄэм виинӄыннэгын.
Ынкъам гыыт виин миӈкри ӄылӄытги.
Рынэнинэт ымыльо, аӈӄайпы яагты вальыт.
Виин пэлянэнат.
Льунин рыногыргэпыӈылынтольын йъэлгытомгэн яраӈы.
Ӈэнри ӄытгъи.
Рэльын нивын: Эӄэлюӄ ети?
Ии.
Алымы мэлейычгитыльын - таӈъытвыльаты леӈытэӄ?
Вынэ ванэван.
Ээй, — нэчичевын, пынлёк нанпаавын.
Чотыквыткынык вакъоэ’.
Тэгмэчынкы гэчиитэвлинэтчаёквылӄылтэ.
Йъэлгытомгэн ройыръын нымэйыӈӄин: мыӄычьыт нэнэнэт нытваӄэнат ынпыльык.
Гамгач чаёквынтоа’т.
Тыӈэсӄын ӄамэтваӈӈоэ’ӈиныльык рээн.
Ӄамэтвак ванэван нычачальатын: тэкичгыт гагтынэтэтленат, мэлмылгымилнычачаӄэнат.
Киткит ӄамэтваэ’, паагъэ.
Яральэты чаманыпэгчиӈэтӄин.
Лыгэн кытэ вакъотваэ’, иквъи: кыкватгъат.
Эчги орвытараӈэты эймэквъи, люур ынпыӈэв тытлепы э’лепэтгъи о’раӈаргыногты.
Э’йӈэвнин Тыӈэсӄын: Мэй!
Рай Тыӈэӈӈы етгъи!
Тыӈэсӄын гатвэтчален, ӄынур гитчетлин.
Янрачечава итгъи.
Тыӈэӈӈы —ӈээккэӄэй.
вытку чимгъуплыткук, ивыплыткук: Ӈээккэӄэй, ӄaӄa,ӈээккэӄэй у’рэтгъи.
Чит рэркын, ынпыӈэвэ ивнин: Виин евъев!
Нэмэ гынмылкинэт йъонэнат.
Рэи’ чоттагнэты.
Ети?
Ии.
Вынэ пынлыльэгым: ӈээккэӄэй гъурэтлин.
Кыкэ, вынэ!
Ӈинӄэгти, о’равытвальыт, нивынэт: Райплегйъээннильылӄыл етгъи.
Вачаӄ-ым ӄытэнанвэнаӈӈыгыткытэнэлгыӈкин.
Э’ми, эпэй, виврилӄыл?
Рай, ваӈэӈав етгъи.
Ӈээккэӄэгти нылӄытӄинэт торъоратыльэты.
Ӈинӄэе нэнльэтэтынэт выквэпойгыӄагтэ.
Амкоргава, ӈэвысӄэтэ, кымиӈэтыльэ, йытойгот рыннин ӈыркир.
Инэрэтыльыт нылпынрыӄэнат панрата, чама имтэнуйгэ, элгыпаа’ягылӄыля.
Кымиӈыльын арычгытваэ’ӈыранъылё.
Ынпыӈэвэнинэчикуӄин.
Ы’вэӄуч чинит нырамэглетӄэн.
Нытуттыӈӄин, наймыӄэн, нинэрэӈэтӄинэт ы’ттъыт.
Льэлеӈкин ы’ттъыӄэӄэгтигэмэйӈэтлинэт, рэӈэтык ныкоргыръоӄэнат.
Ӈээккэӄэй гэнчымӄэтлин ӄэюунэлгык, гаёлен памъяйылгычыко.
Лёвыплыткок, нылымкэтӄин ытльак ӄача.
Ынпыӈэвэ янра нинывиӄин кокаӄайыткыныкаръапавъёлӄыля: тэкичгэ, ыпаттъатыльа.
Апагчеӈкэгты,нэнанлымӈэнавӄэны’ттъыӄэй чама ынкы эмрэнэвыенӈэ.
Ӄлявыл, ытлыгын ӈээккэӄэйин, тымӈэтвак, ӈээккэӄэйыкрыягнавкы нынъэлӄин.
Ынпыӈэвэ нинивӄин: Чама кыткоргавык йъарат нытайыӈӄэн.
Вэнлыги ыяайпы нэнатагчечаӈӄэн.
Ӈэвъэн,ывик кыттывэк, нэмэ гамэгчератыльатыӈолен.
Ы’вэӄуч, мэлмэлетык, нъытвыльэтӄин.
Агнон гагновлен.
элетык, ы’твыльэтыльыт нырыркоӄэнат.
ӈаргыногты нинэннэӄин ёроӈы - льалянрон.
Ыттэ нинэтэнъэӄинпэкулӄэе нинэтлыӄин, агтэтӄыявкэгты нэлгын ёрокэн.
Пэкулӄэе этлык, энйитъэвкинэлгын нилгъэв ныкыкватӄэн.
энакаргоӄэнат чематьянвыт.
Ӈээккэӄэй, кэтльаӄай, ӄавъелёолгычыко нылымкэтӄин чоттагнык.
Вытку лютэк, илыӈэӈэ, ныгъевӄин.
Ытльатанэнагтоӄэнат витъыт, вальыт о’выргык, ынкъам нэнаёӄэнат элвэльинэт, йыркычьыт.
Лёвыплыткок, нэмэ нэнаёӄэнӄавъелёолгычыко.
Ынӈин амӄынъычо.
Ытлыгэ, ярак олвытвак, нинэймитӄин киткит иӈкылтыльын,авынэвэты ӈэвъэнэ: Аны рэнынрырэвӈын.
Ытлыгэ рынрык, ныпааӄэн иӈкылтык.
Ӄынур увичвинэӈ,ройыръык нэнэнэӄэй.
Ръотавыткольын нинивӄин: Мачынан, ӄэйӈун а’тавынан, вэлет виин гичивӄэву мынылгыркын.
Ынан гымнан, тымӈэтвама, тырэнъюркын.
Ии, гыт-ым ы’твыльанма микынэ?
Ынпыӈэв иквъи: Гым ръэӄинэйгым?
Вэлет мыкынъюркын.
Виин яраӈы мачынан, пытӄы ынкы ныкаргавын энчикукэ рытык.
Ынан льалянръогты мытрэнчикуӈын: а’ӄъытвыльаты вак тырачыгӈын этйыръын.
Ынпыӄэв, ынӈин ивык, гакоргавлен: Ӈэвысӄэтэ ивнин: Ынан мывинрэтгыт.
Ии.
Чама ы’лгымэйӈыльын, ынан гымнан.
Эчвэра, агромавыльэгым ӈавытлывъёрык нарайъогым.
Итык йыӄӄэй унмык ырык тытинэнвичыӈыркын.
Эвын ӈаргынкэн мимлылӄыт ныӄитыӄинэт, таӈайъыткынка гэнъэтлин.
Йъыйыӄ нылелепэраӄэн.
Ныӄитыръутылеӄин.
Выткунэргыръочычаӄэн.
Ивнинэт: Ӄынвэт ригэвы, ӄинэвинрэтгытык ронпыльэгым.
Ынпыӈэвэнинэтрыткуӄинэтёроӈэлгыт.
Етъаӈ гэтчылинэт ымыльо.
Эръэмпэи’.
Ивнинэт етыльыт: Ӄамэтваа’т.
Гапатленат кыкватъолтэ, йытоот мытӄэпы.
Плыткук, нэнвиривын утъым, наныйпыӈатынат эрти ёрок - ёроӈы нэнпын.
Нэннинэт гытолгыт - нанымӈытавынат.
Таӈъэвкынульивэтын рэлкун.
Кэнъутэ инээрнин нотайкоч араглыкэгтытэнтик, рэлку ляйвыма.
Ымы Тыӈэсӄын нывинрэтӄин ронпатык.
мэливыльын.
Ӄаӄа, ымы льалянрон нынаргыныткэӄэн эмэчерикитэ.
Ынпыӈэв чоттагнык ныӄоратьолпатӄэн мачпэтатыльа.
Этэнма ӄоратъолтэ, нэнаталяӄэн ыпалгылӄыл эмрэныӈвэвӈэ.
Йъоттыт нынлынтоӄэнат: илетыльэтык гитӄыевлинэт.
Ынкъам натан ӈээккэӄэй ралкогты, лылячымъятынвэты ӈылгыля.
Эвын гэвулӄытвилин - плыткуэ’т.
Нэнынлевынэт ээкэт рэлку.
Ынкы ӄамэтваа’т ымыльо чеэкэй.
Рэлкун чама ныӈаргыныткэӄэн, чама нымачьегыткэӄэн, таӈапояткынка.
Ӄамэтваплыткок, ӈэвысӄэтти рагтыа’т.
Ынпыӈэв ынкы киквъи.
Ӈавэтынва аграк айколяннэн торайколята.
Ымы ытри торайколятгъат, вытгыр рырыраннэнат пэтайколят.
Йылӄэтгъэт.
ы’ллёкэгты.
Ымы ёроӄайторчьовыргыльын, ӈэранчьовыргыльын: О’мрыӈана галпынрылен нэлгэ.
Ёроӄай гэйъээннилин.
Нэмыӄэйаграрон, льалянрон, нэнылӄутэтын.
Рэлкун турнэлгэ чьовыргатык аяйвалпэрака гэнъэтлин.
О’мрыӈа ныкымиглитӄин, чама нытэнэлгыӈӄин, ӄэтэв гэкэвлин гаглымэгчератык: эвыт рычекооттэ нинэплыткуӄинэт.
кэркыльыӄай эвын гэгынкэвлин.
Ытлыгэ нинэнувичвэвӄиӈрылгыт гыргол нэнанкамагравӄэнат, ынӄоры нэнанатчыӈатӄэнат.
ыпааӄэн э’птыткук, гырголягты нэнаерӄэн.
Энаерыльын тэнӈу нинэлгыӄин.
Ӈэвъэнэ, а’птыма, нинэгитэӄин тумгытум, увичвэтыльын.
Ӈээккэӄэй, льук рылгыт, рыкалыровъёттэ, нэмэкылява нитӄин э’птыткук.
Ытлыгэ нинивӄин: А’мын, выёльылӄыл гымнин, нэмэ амкыляа лейвыркын.
Ынӈъэм нъэптыткуӄин, епэчгин вытрытвальыӄай.
Ӈэвъэнэ,а’птыма, нинэгитэӄин вэтгавыльын ӈааккагты.
Нычимгъуӄин:А’мын, атэӄай эӄылӄылкыльин: аӈъалнананалгыӄай, епэчгин лёвыльыӄай, выёльо нылгынин.
Ванэван рэӄын нивнин, мачынан, плевыт нынвэтгааркынэн.
Ӄол-ым гагаймавлен: Аа’?
Ванэван.
Мури Тыӈэӈӈы нывэтгавморэ.
Ӈэвъэнэ ивнин: Вынэ рэӄыркын, плевыт вэлет намвакъотваӈ|ӈоа’н.
Ынӈин ӈээккэӄэй тыляалватэӈатыӈоэ’.
Ытлыгэ нинэнувичвэвӄин чама ӄонпы ӈыраткынык.
Ытльата, чайвыткоӈӈок, нинэтэйкыӄинэт амтаӈэты вальыт эвиръыт.
Ӈээккэӄэй мэйӈэтгъи нылгэныӈаквэтгавӄэн, наӄам ӄынурытля, нылгэныгынкойӈыӄэн, нылгинымигчирӄин.
Ытлыгэӈэвысӄэтӄэй нэнанлымӈэнавӄэн копрантыватчыӄэвык льэлеӈкы.
Ымы ынкъам, ӈааккаӄаймачы, ӄлявылявэръыльын.
Э’мэттылек, ытлыгын нинэвинрэтӄин.
Ёа’нма, ӄонпы увичвинэӈу нинэлгыӄин опчетыквылгын ытлыгин, рэлку вальын, авынръотавэты ытльата.
Епэчгин ныппыльэв, ытлыгэ, винрэттумгу лыӈык, гэныгъюлевлин.
ытанойгэнанватӄэн, левтык а’лявэты эплыӄытэт.
опчетыквылгын ытлыгин, рэлку вальын, авынръотавэты ытльата.
Епэчгин ныппыльэв, ытлыгэ, винрэттумгу лыӈык, гэныгъюлевлин.
ытанойгэнанватӄэн, левтык а’лявэты эплыӄытэт.
Рай-рай, гачгамкын, — ытлыгэ нинивӄин.
Амкыляванынтоӄэн - ныгалгоӄэн эплыӄытэтэ.
Ымывыёткокнылгининэпыткыӄин.
Ытля нычимгъуӄин.
Иа’м нэмэ алвавкыльэн имырэӄык,ӄэйӈун въильылӄыл?
Алвавкыльэн ымы тэнэлгыӈкы, инъюмэйӈэтыльын,э’йӈэльэткэ рытъё, гэвэты вальын.
Ытльата ныйыркъэв нинэнинъэйвыӄин ваӈэк —нылгинынйирӄин.
Чама амӈаквэта,ытлыгык амралымӈэнаӈа, ныгаглываӈэӄэн, ныгаглымэгчератӄэнярак.
Ы’ттъынвинэвык, ӄол нынтыӄин ныпэгтуӄин: ы’ттъыт яракныпкирӄинэт, ытлён-ым - яачы, пэнин, эмчекыльин.
Кыткытык, ы’твыльыт ӈыпэк туквэк, нъыттъынльэтэтӄин, кээткукатчатык нитӄыевыльэтӄин - мэйӈэтгъи, ӄынур чама ӈинӄэй.
Ӄынвэт ы’твыткук йыӈаӈӈонэн.
Тумык рээн нытэвыльатӄэн: опченмынгыт алвавкыльэнат тэвыльатык.
Элек аӈӄачормыеквэнэнанрачвыӈатӄэн, ӄынвэт чейвытылек эпэӈъивэткэ гэнъэтлин.
Гатльата нутэгчик, тэнутэсӄыӈкы, инэтэк нылгиныкэтгуӄин.
атльата нытэйкыӄин льэлеӈкин роолӄылтыӈачьылгын, пыгпыгыт ныйыръэтӄинэт.
Ынръам ӄитычгэтык нутэсӄын, ричитык, вэлепы ойпа,нынкылвэтӄинэт эӄуттэврэӄэгти ынкъам винрит, рэляӄаӈӄач ръылитэ, —нынутэгчиӄинэт.
Ӄол нитӄин нылгэръынтоӄэн.
утэгчильэ винрэтэ нынвэнтэтӄинэт ывэрат пипиӄылгин, эвын тэӈэтэӄикыльэ пэлӄумрэтэ йыръыльыт.
Ныгтоӄэнат, ныёӄэнаттэючгычыку, киткит лыгэн нынпэлявӄэнат, ытръэч калтыкво.
Эчьытъулӄэгти ныёӄэнат — энмэн ынӄэната ныркурӄинэт.
Нутэгчильыт нылгагновӄэнат томыгъяӈайыръа.
Ӄымэл-ым льэлеӈкы ныригмивӄинэт, нутэсӄэ тэйӈэтык.
Палӄомралгын, пъопоӄылгын, ээкэлгын, пипиӄылгин тайкыё ронвы льэлеӈкы, ӄитык пытӄылым нэтлегэтӄин.
Льэлеӈкы, кырвэнток, ӄорэн муллымул ныпатӄэн рыпъопоӄылгав, рачьылгав чимычвиткутэ - моллыпаӈы, ыпатьёрыкэнмылгав, нэмэлым нычачаӄэн.
Ӈээӄ ранымытваӈкы чьэчегнутэк — гэгъюлетлинэт!
рыпъопоӄылгав, рачьылгав чимычвиткутэ - моллыпаӈы, ыпатьёрыкэнмылгав, нэмэлым нычачаӄэн.
Ӈээӄ ранымытваӈкы чьэчегнутэк — гэгъюлетлинэт!
Ынӈин гивиӈитти ныгаляӄэнат.
Ытльата нинэныгйивэтӄин ӈээкык тэнэлгыӈыльынваӈэльын, лыги лыӈэ ӄырым ярак вальылӄыл: ынтыёльатыльылӄыл.
Алвавкыльэн имырэӄык!
Ӄоныры ытлыгэ ӈээкык винрэттумгу нинэлгыӄин.
Уттыкрынӈыткок, яа’рэнаӈак инэнйылгэтык, таръарӄаӈык, купрэтлетык — нинэныгйивэтӄин.
Ӄоныры епэчгин ныппыльэв вэтгавтомго лыӈык, лыгэн ыныкы гэнгыттэпээтлин.
Ынкъам ӈээккэтэмыкычьу нэнамӈылёӄэн ытлыгын: имыръэнут тайкыё, ръэкиняаёлӄыл тэминӈинэӈ.
Ярак тымӈэтвак, э’птэ ытлённырэтэминӈэнӈыӄин.
Аӈӄак нинэвинрэтӄин ытлыгын таванвыӈыльын, купрэнвэтыльын.
Ынкъам ытлыгын, ваӈэлтанма, ӄымэлынан чинитныкопраёпатӄэн.
Ытльата элкыльын нинивӄин: Нымэльэв вэты гэтэнгыеӈэ!
Э’тки ёо’ ныйӄыӄин йыӄынлик.
Оратвака!
Ии, —ӈээккэтэ нэносӄэн.
Ныпкирӄин, эвын гакопрамэмылёлен: лылет кэӈъиритэ гэнулинэт.
Ӄол нитӄин, ӈирэют, ӈыроёт нинъэмэтӄинэт.
ыпкирӄин, гатгытлёлен.
Ытльаӄай ныкоргыръоӄэн пкирык ӈээкык, копраёпатыльын.
Эвыт ӄол, ӄынур ытлыгын, пкирык,ӄамэтвама, нымӈылтэлӄэн: Ӄaӄa, ӄымэк ӄол мэмыл ӈытгъи: амъыпъэпы гатвален.
Миӈкри, этъым, ӄэтэв капчача тыпирисӄычетын ыпъэпы.
Нутгъэв тыгтоа’н.
Этъым игыркин гывальын: ымы кэӈъиритэ энукыльин, наӄам лыгэтаӈыргыльын ӄаймэмыл.
Гатльата, ӄамэтвама, нывэтгавӄэнат: ытлыгын, магляльатыльын, епэчгин эпкиркэ.
Инъэ нинэныгъевӄин ытлыгэ: Ӈэвысӄэтӄэй нылӄутӄин айылӄъаратка.
Эӄылпэ нэнайпыӄэнат плекыт, нынтоӄэн ӈаргыногты.
Ныппыльэв, гэтлыгэ ӈыток инъэ, гэныгъюлевлин ӈаргынэнрытэнмычьавык, мэӈӄо тылильылӄыл.
Нинэгитэӄинэт эӈэтти,нэнантэнмыӄэн кытыйгын, мэӈӄо ныйъоӄэн.
Ытлыгэнэнамӈылёӄэн рэльын: Мэӈӄо гэлилин?
Аӈӄайпы киткит ныгтыйгатӄэн, мэчйъыльын.
Арычгытвальын ныгагчыръоӄэн.
ӄээкык нинивӄин: Чанлёквайпы тырэлкыэ’, эвыт тыроратваа’, ӄэнаягнагэ.
Ии, — нэносӄэнӈээккэтэ.
Ӈэвъэнэ нинивӄин: Люрэӄ вайынтыёльатыльылӄыл, ӈавматальа ӄымэл-ым ровэлятыльынривӈынин, эвын-ым ытлыгин ивинитумгын.
Увик чинит а’ткэгма ранкалыровӈынэн.
Йыӄӄэй ромэглетыркын, ытръэч гынык лымӈэнаркын, ӄынур ӄлявыл, ымы ынкъам ӄынур ӄлявылчейвыткуркын.
Ы’вэӄучитэ нинивӄин энанъотавыльын ӈэвъэн: Ии, мачынан, ынан ӄырым нынтыёльатын, гымнин ынпэвкин выёльылӄыл.
Ӄырым ы’ттъэ ӄонпы ы’нъэмэнмык ымы ӄырым ы’нэмчемэмык.
Тыӈэӈӈы мэйӈэтгъи.
Эмэйыӈкыльин ӈэвысӄэтӄэй, ӄонпы ытлыгык рээн вальын.
Ӄол нитӄинэт, ёа’тык элек,ныӈэлгытвэтатӄэнат, нырэпалгытвэтатӄэнат.
Чама ытля нинэвинрэтӄин йъээнник льалянрон.
Наӄамёройӈын нитчыӄин рынэк ӈаргыногты, Наргын рыягнавкынываӈэӄэнат.
Ӈээкык ныйӄыӄин каргок.
Ӈэвысӄэтӄэй гиинунылгыӄин ӄлявыльянва, эмрэлгыӈэ ынтыёно.
Мэйӈэтык ӈээкык, Тыӈ|эсӄын ныӄывчимгьуӄин.
А’мын,пысӄуннэнэны, леӈытэӄ, миӈкри рантыёльаты.
Ӈэвысӄэтӄэй,эчичевкэ, нывинрэтӄин олвытвакыльэн ытльак, ӄынур гэнйылгэтлин: алвавкыльэн энотлятык, эӄылпэ нинэплыткуӄинэт тынэёт.
Эвын гэльэленръулин, гэӄитылин нутэсӄын.
Ӄол итгъи,а’ӄэвэнэ вагьэ.
Гыпылмыръолен, нылгипиӈэтӄин.
Ныралкотваӄэнат.
Епэчгин амэӈкъамӄамэтвакыльэнат.
Аръапат нититӄин.
Аграк ытля гэӈээккэтэ нываӈэӄэнат,нывэтгавӄэнат.
Ытлыгын кынмэк нытаръарӄаӈӄэн.
Люур вайчоттагнык рэльыт ы’ттъэ тавтаво нэлгынэт.
Ов!
Э, вынэ мури.
Чьовыргын натытлёпын.
Рээ’т, эвын ынпыӈэв ганпыначга.
Ытлыгын чичеквъи.
Ӄaӄa, вай энмэч, эвын-ым, ӄэлюӄмэйӈэтгъи ӈээкык.
нычимгъуӄин.
Ымы ытльаӄай янра ныӄалялвынвэтгавӄэн.
Оча вальын ывэӄучик, авъеткынка нытваӄэн.
Ӄээкык ивнин: У’риӄа, гантыгэватлен, гынмыл ванляльытёӈавэты.
Пыгпыгчыко гэнэквэвлин, ӄынльэтэтгын ынъевӈавэты.
Тыӈэӈӈы ӈытоэ’.
Ӄaӄa, етык, вынэ гэчевкы мынмэӈкъамӄамэтвамык.
Вачаӄ-ым мытэӄэмэӈысӄивык.
- Ымы ытля ӈытоэ’.
Йъонэн ӈээкык, вальын яӈачыко.
Ивнин: Виин ынкы ӄоратвагэ.
Увик ынӈэ анкалыровка ральэты.
Ии, — очнэн ӈээккэтэ.
О’мрыӈа тэӄэмэӈгъи: гаематленат инут, ӄэтыӈокэнӄоранмыёкэн.
Ратвынэн таӄаманъёлгын.
Ынкаткынык чепъаёчгын: нылелелпэраӄэн, рыӈыргалгав вальын.
Йытонэн ӄэмэӈы,рэймэвнин кынмагты.
Кынмэк гаакъоленат ынпыӈэв ынкъам ынпыначгын,нылгэчемгъотваӄэнат.
Авынральын-ым колё нывэтгавӄэн, ӄынуретыльыт тымӈъатав энарагчельыт, ымы ванэваннырамӈылёгнэнат, эӄэлюӄ ныръэтури, ӄырым тымӈэнӈэнӄыетгытык.
Тыӈэсӄын, ытръэч эмӄэлелвынэ, нычичыльэтӄин.
Ынпыначга нэносӄэн.
Ӄынвэт гаймаквъат вэтгавкы.
Ымы ӈэвъэнйыръыт янранывэтгавӄэнат.
Таӈгэчевкы, ӄэглынангэт, ӄамэтваа’т.
Рэмкичильыт панэна нывакъотваӄэнат, антокыльэнат.
Ӄынвэр Тыӈэсӄынэ пынлёнэнат, авынлыгаратэты ръээвык ынпыначгыт: Иа’м, эӄэлюӄ, нылейвытури?
Ии, — иквъи ынпыначгын.
- Вынэ ванэван амтымӈэ мынъенмык.
Тыӈэсӄынэ пынлёнэнат: Ээй, ръапыӈыл?
Ӄэйӈун гамӈытлен?
Ии.
Вынэ, вай ӈэвъэвйильымури.
Ытлывэ мэйӈэтгъи,тагнымытватомгынӈаӈ нъэлгъи.
Энмэч лыгэн чинит аӈӄайпыляйвыӈӈоэ’, наӄам алвавкыльэн, мэчынкы нымытвамэч нъэлгъи.
Ымы тургин ӈээкык мэйӈэтгъи, таӈынтыёльаты нъэлгъи.
ай мури нэнӈивымык эмчинъюргэтэ.
Итык моргынан лыги,тургин пысӄонвыёльын, ӄэлюӄ-ым гыто рэлгыӈыткы.
Тыӈэсӄын иквъи: Ии.
Чама епэчгин эплыгыттэпэвкыльии, яйвачгыргынрынтыёльавкы: янот нымэйӈэтын, плевыт.
Чама евъев, рамэглетык нэмыгъюлетын.
Эгъёнмайӈавъё, епэчгин гэвэты вальын ымыывиткук, ваӈэк.
Чама гымнин ытръэч выёльын, тэрэӈӈыльын,гым оратвак Кэӈисӄук.
Ротэвык ытльак, ыӈэнанма.
Наӄам йыӄӄэй мынпаамык ы’тлёмэглетык.
Ынан евъев, плевыт.
Чамачинит нэмгыттэпэвын, ачвавэрэткэгты нэмнъэлын.
Ынпыӈэв авъеткынка нытваӄэн.
Ынпыначгын иквъи: чама пысӄунӈээкык,эвын гымнан гыто тъылгын рынтыёльавкы.
Ивнин ынпыӈэвэ: Вынэ мынрагтымык, ӄымэл-ым ръоптыволӄытвэа’.
Ӈытоа’т ӈэвъэвйильыт, уйӈэ нэнтынэт.
Ныӄывӈыттыӄин ытлыгын.
А’мын, тыттэӈэт, миӈкри наӄам мынит, эвын ӄырым ы’нынпаавын йынатык.
Ӄэглынангэт, ымы ӄоленотайпы нэтчын йынатык.
Пытӄылымнымнымгыпы йынатык нынъотавӄэн.
Нэквэтӄинэт ӈэвъэвйильыт, онтыёт: уйӈэ антыёка.
Ытльаӄая ы’вэӄуч, ӄолрыннин, ивнин: Наӄам гыто лыӈыркын ӈээкык ӄыликэтыльын.
Вынэ эвынӄыликэтыльылӄыл — мынчимгъуркын.
Ӄырым ӄонпы лыги мынылгын: мури палӄатратаа рэтэвиминӈыэ’ пысӄунӄээкык.
А’тавлыгэн мури лёӈынэмӈоляа нэнтымык — вынэ мынчимгъуркын.
Наӄам ымы нутэӄэйык ӈавъавъеё гыто мытылгын.
Вэлетлым рачымча ынтыёльатыльын ымы мытвириӈын.
Ӄырымэн ӄлявыл:итык гэейвэчьэв кымиӈэтыльылӄыл.
Ӄырым ӄонпы янраӈавонытваа’н, вай мэчынкы ӈэвысӄэту нъэлгъи, нымытвамэч чинитнъэлгъи.
Ытлыгын авъеткынка нытваӄэн, вэтгавыльыннэнапалёмтэлӄэн.
Ынӈин ивык, рычимгъунӈэвнин ӈэвъэнэ.
Чама ныӄалялвынвэтгавӄэн.
Йъэлгытомгэн рымайӈавъё ейвэлӄэй - ытлывъёӄай пэнинвэръылёйӈа вальын.
Наӄам итык олвытвакыльэн:ӄонпы ынйивык винрэтыльын ярамэглетык чама энатвэтатык.
Плекытӄонпыавъяатэты вальыт, пэнин а’лянтольыт въэгти авъяатгыргэпы.
амарлёйӈыӄай, эмъыттъымӄэй ымы иръыӄэй, пэнин яаё о’рарымнэты.
Ӄонпы экъэликэ лейвыльын.
Тылемэйӈэтэ итгъи, пэнин араттальын, наӄам чикинъэ еп нараттаӄэн.
Пэнинуӈэлыльын: нытоммайӈыӄэн оттынома тапӄаткынык.
Ӄолнитӄин, нырыркарэтльольоӄэн.
Тыӈэсӄынэ, араттак, пэнин рынгээвъё.
Нэмэ ӄол итгъи, Тыӈэсӄын араттаэ’.
Йъонэн а’ачеӄӄай Вэтлялявтык ранъав, эвын яал нинэрэтчыӈӄин левтуттуут.
Эйычгитэ нэнаркыплыӄэн нитчыӄин уттуут.
А’ачеӄӄая яал рытчыкнэналвавӄэн.
Тыӈэсӄынэ йъонэн, винрэннин яал рытчык.
Нэнкувлыткувын тапӄаткынэты, а’ачеӄӄая выква кыргонпынэн.
ыӈэсӄынэ ивнин: А, эви гынин оттоммагтэ.
Льук гымнан, нычимгъуйгым:Мэӈин пэнин оттоммаатыльын?
Чемэт ынӈин ныкыргонпатэгыт.
Ии, — очнэн а’ачеӄӄая.
Яал рэтчыӈкы левтуттуут, иръыӄэй гэлгитӄыевлин,въаглыӈын гъалянтолен плякгыпы.
Ӄолеплякгыпы нъалянтоӄэнпотыколгын.
Уйӈэ экъэликыльин: вилют галгэчелгыръоленатӄивъетэ.
Лыгэӄэвъягты вальын ӈэнӄайъаачеӄӄай!
Тыӈэсӄынэивнин: Иа’м нараттайгыт патгыргыпляка?
Ии, — очнэн.
Ынйивӈэвэ ванэван ныльунинэт?
Ӄоныры гымнанчиӄайнэнатапъаӈэгым.
Наӄам чинит йыпатык алпынӈыт, эвырнытитгытэтӄинэт.
Ванэван ӄыягтыкватгэ?
Ӄэйвэ, чьэчеӈэтык ныгтыкватэгым.
Эйычгитэ кыплык, гитӄыевлин рыпын иръыкин,нинэтлыткуӄин вычготтыӄая.
Улвэвкы, гаӄэвъяӈӈолен.
Рылгыт,итӄыевыктъэюмимлык, ныӄитыӄинэт.
Румэкэвнинэт чемыянвыт уттыт - тимтиӈгъи.
Тыӈэсӄынэ нинэгитэӄин тимтиӈыльын.
Винрэннин эмтэйпык.
Нинэгитэӄин тылельын о’раярагты.
Ӄaӄa, а’мын ейвэлювагыргын э’тки, авынганъевма.
Ӄэлюӄ-ым, эвын ынйив —ӄлявыл.
Ӄлявыля ръэнут лыги нылгынин.
Чинит ытлён рычикутэ рытьё.
Мэвын нытапъаӈын.
Ымы элылекыльин: инэльукыльинэт патгыргэпы а’лянтольыт путыкут.
Плекыт, а’мын ымы ампэтата,эгылыкэ гэнъэтлинэт.
А’мын элыӈаӈгыргын инэтэнтикӄэтывыквык!
Лыгиейвэчу гэлгылин ейвэлӈинӄэй.
Мури ӄэнӄаеты мынвэннэркын, ӄутти-ым энмэч выёльыӄаеты акоргавка, йъэлыги ӄынур тэрмэчьыӈыркыт, — айычгэнолга тыляма, Тыӈэсӄыннычимгьуӄин.
Ӄэйыӄын рымагтэты тылеи’.
Колё уттуут ныномӄэн.
Нэмэ льунин ӄол вылгил.
Гитӄыевлин: мэткиит яал рытчынин, кыргонпынэн.
Ыннэнчеэкэй румэкэвнинэт чемыянвыттапӄаткынэты: ӄитыръук, ы’ттъэ таӈыгтыӈ.
Нылгэчывъячатӄэн,наӄам йыӈэйыӈ.
Ыяа нэмыӄэй ӄутти уттык гэнъэтлинэт.
Ӄынвэроттоммай тэйкынин.
Ӄaӄa, рэӄулымӈэ, виин ӄэйыӄын гуттэ мытратваа’.
Чама нываӈӄытномӄэн: таваӈӄынӈыэ’ ынкъам тъии’ӈгъи, рыляйвыёлылтэчавчывантак.
Мэгчерыткома, а’ачеӄӄай чимгьуу рытчынин: лыгэлӈун, епэчгин эмэйӈэткэ, эмӄивъельэтык, ръэӄывикивы.
Иилгычычеткин, ытльэпыкэн а’ачеӄӄай.
Ытля, епэчгин ныппыльэв вама ӈинӄэй,гэвъилин.
Ытлыгын, этъым вусӄэ, гылёта ӈавъанэты чама ейвэче ӈэнӄаеты, яачы гэвъилин.
Ынйивэ, эгмиӈыкыльэ, ынык гэтчылин ейвэлевыльын ӈинӄэй.
Ынйивӈэвэ, эгмиӈыкыльэ, гэнмэйӈэвлин.
Ытръэч нэмэ ынӈин вальын вагыргын: амалваӈ гэчимгъулин, ынанкэн гэвэты вальын кымиӈынмэйӈэвык.
Ӈинӄэй лыгуӄэлю гэлгылин.
Ванэван унмык эӈъэлю нылгынин.
Ымы апл ыӄамэтвака нытъылёӈэтӄэн.
Вытку ынйив ы’твытконвэпы лымэвыр эвэнэнвэпы пкирык, нэнанӄамэтвавӄэн.
Ынйивэ, эпчиркэ ӄамэтвальын, нинэгитэӄин.
Нэнамӈылёӄэн ӈэвъэн: ӈинӄэй.
Ынйивӈэвэ, эгмиӈыкыльэ, гэнмэйӈэвлин.
Ытръэч нэмэ ынӈин вальын вагыргын: амалваӈ гэчимгъулин, ынанкэн гэвэты вальын кымиӈынмэйӈэвык.
Ӈинӄэй лыгуӄэлю гэлгылин.
Ванэван унмык эӈъэлю нылгынин.
Ымы апл ыӄамэтвака нытъылёӈэтӄэн.
Вытку ынйив ы’твытконвэпы лымэвыр эвэнэнвэпы пкирык, нэнанӄамэтвавӄэн.
Ынйивэ, эпчиркэ ӄамэтвальын, нинэгитэӄин.
Нэнамӈылёӄэн ӈэвъэн: Ӄэйвэ нэнанӄамэтвавэгыт?
Алымы ымъылёӈэт ныӄамэтваӄэн, ытръэч эмгытлитэ рапойгыӈыльаркын.
Кытвылӄун нанӄын э’мйиркыльин.
Ынйивэ нинивӄин: Унмык аӄамэтвака!
Ӈинӄэй нивӄин: Ии, — наӄам колё ныӄамэтваӄэн.
Ӄэлюӄ ымъылёӈэт ныгытъэвӄин.
Наӄам ынйивӈэв ляйвытконвык ныӄамэтваӄэн, ынкъам ытлывъёӄай ванэван нынӄамэтвавнэн.
Наӄам колё выёльо нинэлгыӄин.
Киткит аалёмка вальын нэнаталяйвыӄэн.
Кыткынӈэт нуӈэлӄин, лымэвыр ӄэтыӈокэн оттоммагтэ тапӄаткыната имтитэ нэнагтыӄэнат.
Амынан аймыльын.
Ынйив ярак вама, винрэтыльын энатвэтатык рэпалгык, ӈилгык.
Вусӄынкивык, мэйӈэтык эйычгин, номычьыномык, ӈинӄэй ынанъыттъыёл нымыргогэчеӄэн.
Ынйивӈэв колё ныкалготкэӄэн: Мури энмэч инъэ мытмыргомык рывэлмытӄылгав.
аанкыпляка лейвыльын.
Ӄэтэв а’мын атъылыӈокыльэн гынин пысӄонытлывэ.
Вэтгавыльын ӄутырык ӈэвысӄэттумгэ носӄэн: А’мын мургин ӈинӄэгти киткит итӄыевыркыт, эвын гатагъеӈыӈоленат.
А’мын таӈытлывъёльэгыт: ынанъыттъыёл нанмырговыркынэгыт, ымы аӈъока варкын оттэпы.
Вачаӄ ӈинӄэй ӄынвэр аа’чеко нъэлгъи, пэнин авъяатэты лейвыркын.
Ӄол-ым, эчичевкэ, ныкалготкэӄэн: Колё ныгынкойӈыӄэн ытлывэ, имырэӄык алвавкыльэн.
Ӈэвысӄэтэ пынчойго нылгыӄин ӈытольын: Евъев, ынан ейвэлӈинӄэй рэмэйӈэты.
Ынйивӈэвэ, епэчгин вусӄымчыку ӈаргынэн, нинэныгьевӄин: Рай-рай, ы’лӈыинъыльигыт, ынрэтвии’, эйычгин мыӄытвии’, люрэӄ оттыномгъэ.
Нэмэ кыткыткэн оттыкэвагыргын мытрантыгэванӈын.
Ӈэнӄайъаачеӄӄай, рэйылӄынтэгнык, нылӄутӄин.
Ныкэргыпӄэн чоттагнык.
Ынӈин, ачаёкватка, нараттаӄэн.
Ӄол итык, кимылтэтыльын, ынйивӈэвэ нэнаркыпльпӄэн кыкватплякиӈа.
Эмынымчевэ, киткит ивинэӈу нылӄутӄин.
энайпыӄэнат аплыкыкваткыльэнат эвиръыӄэгти.
Ытръэч выёльын.
Ынйивӈэвэ нинэгйипӄин пурэлмил.
Ынръам ныльэленръуӄин - тинтин нинэривлыӄин.
А’ачеӄӄай олвытвакыльэн.
Эммигчирэтыльэтык, иръыӄэгти эвыр ныргэлёӄэнат, чама гытлёльатык, эвыр ныргэлётвэӄэнат.
Ымы льэлеӈкы пэнин винрэтыльын рамэглетык.
Ынйивык рээн нивиниӄин.
Мэмылёк - э’мэтыльын.
Копрантыватыльын,таванвыӈыльын.
Ымы ӈээӄ ванэван ныӄэплывичвэтын мэйӈэттумгык рээн.
Ванэван нырачвыӈын, ытръэч ярак ӄонпы мигчирэтыльын.
А’ачеко апэракыльэн, ынкъам ымы эвытрыкыльин нымнымык.
Ӄымэл ынкъам чычатъянва эльукыльин, ымы лыги элгыкыльин.
Тыӈэсӄын, тапӄантальын, рагтыэ’, гимтиткулин мыргота.
О’мрыӈана йытонэн ӄэмэӈы ынкъам ивнин ӈээкык: Виин ӄэръэмпэги.
Ынан-ым пыгпыгчыкойпы ӄаматкынэты йытонэнат вэтлёнлятъолтэ, мытӄытъулти рыркэн.
Нычимъэв чывиткунинэт,ынкъам ӄаматкынык рытрилнинэт мыргот.
Чемъамыргот, кээльэтык выквык, гэтэӈэтлеэтлинэт рук рымытӄылгав.
Колё нычачаӄэнат.
Араттальын, ӄамэтвама, нымӈылтэлӄэн: Нэмэ А’лялёйӈын чикинъэ еп гараттален.
Тыйъон Вэтлялявтык ранъав, эвын энмэч готтоммаатлен.
Тывинрэтын яал рытчык левтуттуут.
А’ачеӄӄай, эйычгитэ кыплык, гэлгитӄыевлин.
Этъым эӈъэлетык, алпынӈыт плеккин гэнтылинэт, мэчичьу въэйык рээн гъалянтоленат егрылгыт.
Иръыӄэй гэлгитӄыевлин.
аӄам ымы уйӈэ уккэнчикыльин.
Иръыкин рыпын ӄынур йъэнэлгын гэнъэтлин.
Итык, мэгчеранма, гатгытлёлен.
Левыт, кырвирти ныӄэвъячатӄэнат.
Вилют галгэчелгыръоленат.
Нинэгитэйгым тимтиӈыльын уттэ, чама гамыргогэчелен.
Ӈэвъэнэ ивнин: Ии, наӄам ӄэйӈун ынйивӈэв рыпэт ратымчыткоа’амракалготкэӈа.
Вэлет нынмырговыркынэн ынйивӈэв, йыӈӈэй йъээнниркынин.
Лёнъяйвалӈытота, ӄынвэр мэйӈэтгъи.
Пэнин авэръылёйӈа лейвыльын.
Ынӈъэм ытръэч выёльын, яракэн мигчитльэн, ынйивӈэв рачымчепы ляйвыма.
А’мын-ым, ӄэлюӄ ынйив тэӈэмнымчевэ, ӄырым рэӄын нивнин ӈэвъэн.
Эчвэра эльукэ нынтынинэт эвиръыт, яаёттэ ытлывъёта.
Ӄэлюӄ ӄлявыл, элылекыльин.
Ыныкит ынйивӈэв лыгэтчаё нъитын, ӄырым йъарат ынӈин нъэгйимнин пысӄуннэнэны.
Чама ынанкэн гэвэты вальыт агмэӈыкэянвыт.
Ыныкит чинит кымиӈу нъитын, окооко нъэлгынин.
А’мын ӄэтэв нъомрыӄэн нинӄэйӄэй, тэлвэ мэйӈэтгъи, пэнин ааӈкы плекыт: чемэръатэты.
Энмэч-ӄун Тыӈэӈӈэн у’рэттумгын.
Аматаӈынӄамэтвавкэта ынкъам ныппыльэв ваэ’.
ыгэлӈун а’ачеӄӄай.
Авэтгавкэ, ытръэч э’ӈгыпы выентота вальын ӈэвъэн Тыӈэсӄынин, гавэтгаквыплен.
Ы’вэӄучитэ чычаткына нинэгитэӄин.
Нычимгъуӄин.
Ӄытлыги гымнин тумгытум, ӄэченпыткэвык, гэйилылин.
Нэнапалёмтэлӄэн вэтгавыльын.
Ӈээкык таӈавъеткынка ныпалёмтэлӄэн: гакочгыплен вэтгавыльэты.
Мыргоплыткок, О’мрыӈана рырамавнэнат мачпэтатыльыт,мачныйъаӄэнат ӄопалгаръат.
Рэлюк агтыкыльэнат тэкичгыт, киткит гэнититлинэт, наӄам ӄимытӄыльыт.
Ӈэвъэн панэна нывэтгавӄэн, ӄамэтвама: Йыӄӄэй-ӄун ымы нытантапъагнэнат эвиръыт.
Лыгэнӈун а’ачеӄӄай , ӄынвэр рэӄувикивы.
Наӄам ынӈин ваянвыт нъомрыӄэнат.
Тыӈэсӄын гэнйивиӄэвлин.
Ивнин вэтгавыльын: А’мын ынӈэ ынӈин ивкэ.
А’мын ӄоныры ымы мури уйӈэ элылекыльымури.
Ынӈъэм мургин ымы чычеткин.
Гыевкы ӈавйъэлгытомгын йытоё, эвыр моргынан ӄырым мынльун, ӄэлюӄ эвытрыкыльин эмъэӄэвиръэ.
Ы’вэӄучитэ татлыгнэн вэтгавыльын ӈэвъэн.
Ӈэвъэнэ ивнин: Мытив-ым ынйивык варкын.
Ывэӄучитэ татлыгнэн: Ынйив —ӄлявыл, ӄырымэн ӈэвъэнйыръын.
Ӄырым нынтэйӈэннин, ымы ӄырым ныйъээннининэт эвиръыт.
Ӈавэтын яракэн, эмэлкэ лылялгын, — энаннымытвавыльын ройыръыкэн.
ты, ымы ӈэвысӄэтти амалваӈ вальыт, э’квырга ӄутти нытэрмэчьыӈӄинэт, эейвэчкыльинэт.
Наӄам тэпӄэк, айычгэнолгык нылгэчывъячатӄэн.
Левыт А’лялёйӈынэн ӄивъетэ рыпэт ныӄэвъячатӄэн.
Итык нъивчейвыӄин.
Эмрэӄун, гым оммаанма гъимпигым, ыныкит тылӄутык ынкъам тытаалгылятык,эвын гэйӄунтэтлин.
Ӈэвъэнэ ивнин: Иа’м ӄол энтыкэ, ачыӈка, пытляӄ ӄамэтванвы.
Итык э’нӄэткэ кивык, вэлет тъэйъээннинэт каргыт.
Чама нъайпынэнат гынин пэтыльыт кэмэтти.
Ӄырымэн эчвэчьин, чама ӄол итык, гынык винрэттумгын.
Лыги рытчык, чинит раляйвыӈӈоа’.
ама рэкэвы морыкы.
Э’тки вай, ӈээкык амынан, наӄам гытомытылгыркын ӄыликэтыльын.
Вай мури мытынпэвыркын, вэлет, ӄол итык, винрэттумгылӄыл ӈээкык чама чычатлыӄаӈын.
Ӈээкык, эӄэлюӄ, авъеткынка ныпалёмтэлӄэн, алымы ытръэч ытлыгин вэтгавтомгын.
Пэкул нинэнрыӄин татльаӈа ымы чывэткоот тэкичгыт, ӄынур ытльэн.
Ытлыгын, ӄамэтвама, нырэмыннуӈӄин.
Эмӄэлелвынэ нычимгъуӄин.
А’мын, тыттэӈэт, ӄынвэр ӈэвъэвйильэ нэрэпчеӈимыкнэриткэӈын пысӄунӄээкык, ганмайӈавъёчен.
Рантыёльаты, мури мытрэейвэлевы, тыттэӈэт, ынпавмачы.
маленэн мырмыр галгарга.
Ӈээкык мэйӈэтык, ытля вакъотвата гэнъэтлин.
Ымыльо яракэн ӈээккэтэ нинэнчикуӄин.
Ытля нытилюӈэтӄин.
Ваӈэльын ӈээкык нинэтэрытрииръыӈӄин.
Ӈээкык алвавкыльэн имырэӄык.
ывичвытумгын.
Ӄол нитӄинэт нытиӈучитӄинэт.
Ӈээкык ӄынвэр гаройвавлен ымы выквынэтлетык.
Ытлыгын нылгининъыӄин чама нэрмэӄин.
Тапӄайпы кымгытэмтэк чыгайылӄыеквэ гэлгэрмэвлин.
Ӄол нинэнтыӄин, ӈээкык уӈэлтумгу нинэлгыӄин тапӄагты, оттымаеты.
Уттимтильын Тыӈэӈн ’ы рачвынтомго нинэлгыӄин.
Ымы |ӄынвэт ытлён чейвык чыгагьеквэ эпэӈъивэткэ гэнъэтлин.
Ӄынвэр галгаройвавлен.
Ынкъам тэнэлгыӈкы, а’птыёттэ пэтле нэнаныпъавӄэнат.
Нэмыӄэй наӄам лыгъыттъыгырыӈкэн.
Эвын нытутъэвӄин, ымы гититлин аръапат, О’мрыӈа нытапалгыӈӄэн чотгагнык, пэнъёлгык ӄача.
Рэсӄиквъи Тыӈэсӄын, ивнинэт ӈэвысӄэтти: Вай, мури А’лялёйӈын нэнатвэтанморэ, тырачыгӈын ӄамэтванвы.
Нэвъэнэ ивнин: Ии, тэгмэчынкы мытӄорапат, люур гэчевкы мынмэӈкъамӄамэтвамык.
Тыӈэсӄын ӈытоэ’.
Аплёратвака, рэсӄиквъэт ытри А’лялёйӈын.
эмэ таӈӄонпы гаёо’ръолен.
Ныльэленръучычеӄин.
Айгынлейпы ныйъоӄэн.
Рэсӄивык, ивнинэт ӈэвысӄэтти: Вынэ вай мытъет, энатвэтатыльыморэ.
Мытӄэвъяӈӈомык.
Мынӄамэтвамык.
О’мрыӈана ивнинэт: Ии.
Вакъоа’т чотыквыткынык.
А’ачеӄӄай нымачьёптаӈытваӄэн турлейвыльын.
Тыӈэӈӈы ӄамэнтоэ’.
Тыӈэсӄын гарычгатлен о’раралкогты чотыквык.
лекыт, патгыргыльыт, чотыквык ганолятленат.
Ӈавысӄатӄаеты, игыпэ, нэнанатчыӈатӄэнат.
Ытръэч а’ӄанатчыӈаты вэнлыги нывытрэтӄинэт.
Ынӈъэм Тыӈэӈӈэнэ айвэнъяп лыги гэтчылинэт.
тръэч ы’ръэ ванэван ныгитэнин.
А’ачеӄӄай аёптаӈаткэгты, Тыӈэсӄын нывэтгавыльатӄэн, ӄамэтвама.
Нымӈылтэлӄэн: нэнатвыӄэнат амалваӈвальыт пыӈылтэлтэ, валёмъёттэ ляйвыма ӄоленотайпы.
Ӈээкык, вэтгавтомго лыӈык кэвыльын, ночыткоӄэн.
Ытлён, энарамавыльын,гагаймавлен вэтгавык ытлыгык рээн, тэнӈыткучьэтэ.
Ымы ытля ырык рээн гагаймавлен вэтгавык.
Гэмо нэлгын вулӄытвильын.
ырык рээн гагаймавлен вэтгавык.
Гэмо нэлгын вулӄытвильын.
Ӄытлыги а’тавынӈэн гагаймавленат, иӈӄун ырык ныткивын А’лялёйӈын.
Тыӈэсӄынэ ивнин А’лялёйӈын: Вынэ вулӄытвии’ ӈутку ӄыткикви.
Тыӈэсӄынэ ивнин: Ӄырым нъатчанат.
Энмэч ӄыкэттывагэ.
Тыӈэӈӈы ронвэрэквъэ.
Энэтрон гээкэтлин ымы гайколятлен.
А’ачеӄӄай, игыптэгнык, пчегтываэ’.
Эчги йыннинэт плекыт гапамъяма, О’мрыӈана пирининэт рыпъавынвы.
Итык галпынӈыленат авъяатгыргыт, ытръэч нэмэ ааӈкы гэнъэтлинэт.
Ӄоныры амтапӄантальатык, эвыт алпынӈыт плеккин нынтыӄинэт.
Чама рытрииръыт, тайкыёт чинит, о’мрыкыльэнат.
О’мрыӈана ивнин: Иа’м наӄам ынан чинит инэйъээнникыльинэт?
Мытив ытлён ваӈэльылӄыл?
О’мрыӈа, рычекома, ныӄалялвынвэтгавӄэн.
А’мын нылевлевӄин ӈэвъэнйыръын.
Тыӈэсӄынэ ивнин а’ачеӄай: Аньпӄун эргатык тырэнльуӈэнӈынэт гымнин колтаквыт.
гыр-ым виин мэчынкы, энмэч мынйылӄэт.
Ынан эргатык инъыгъевэ.
ныйикилетӄин эмйыркэ памъячыкот ымы плекыт галгэпгатленат.
Ӄамэтваплыткок, Тыӈэсӄынэ ивнин ӈээкык: Кита, ӄинэйыл ӈанӄэнат колтаквыт.
Ӈээккэтэ рывиривнинэт тэврик илгиӄэтыльыт ӈирэӄ вычготтыӄагтэ, ӈилгэ рээтэтыльыт.
Ивнин ТыӈэсӄынэА’лялёйӈын: Китаӄун ӈотӄэнат плекык ӄытантэнмыӈгынат.
А’лялёйӈына тантэнмыгнэнат.
Ӄынур ръарӄат: ӈилгыт йыпыльыт плекык, ынӄоры пынитыльыт.
Йымнэнат, тэӈкултэгйит вальыт.
Чейвыткуи’— нутэсӄык ныкытпэгляӄэнат.
Ии, — ивнин Тыӈэсӄынэ, — гынан ӄылгыгынэт, араттак ӄыяаркынат.
Ӄымэл-ым рапааӈыт эвъеэтык плекыт, э’тки эвын чыгаглыӈын, пытӄылым коочгаглыӈын, ныкэтгуӄин плякэты.
нан рэнкэвӈынэт.
Турчейвыткук рэмэчекэвкиты, тылерэкэвы.
ама и’вчейвык, гытканымчавык, ӄырым унмык ӄыпэӈъивэтыркын чама унмык ӄырым ӄунрэпги куучгэйык.
Ыкээн Тыӈэӈӈы, араттак, ныколтакватӄэн.
Мэчичьу, и’вчейвык,гым нэнапэляӄэн.
Ӈэвысӄэтӄэй, тэнмычьо лыӈык, гачелгыльовлен.
Тапӄагты рачвыӈыльатык, эвыт плеккин култэт нэвъеэтӄинэт.
Нэмэлым миргыӄэе гэчимгъулинэт уттыкултэт.
Ынкъам выквыӈынратэты рачвыӈык, амыргынан уттыкултэт нымэчмэрвыӄинэт.
Вайвай, гынан ӄылгыгынэт.
Ынӈэ э’нӄэткэ пынрык.
Энмэч ынӈэ игыпэткэ: ӄыетыркын,ӄол ӄитыркын.
Чама гымнин ӈэвысӄэтти тымӈэтваркыт, ӄэлюӄ амгымнан ӄлявылегым, гыыт гымык рээн такалго ӄитыркын.
нӈэ чинит гынан энникэ, ӄырэтыркынэт, вай ӈэвысӄэтэ кырвэнтоолго ы’нылгыркынэт.
Ии, — очыткоэ’.
рэӄэтвыткуӈыт.
А’ачеӄӄай ивнин: Тымгэвык, морыкайпы ӄъытвыльэтги.
Ии, — очнэн.
Этын ӈытоэ’.
Ымы а’ачеӄӄай ӄутгъи ӈытонвы.
О’мрыӈана рулвынин эвиръынкылвэт: иръын ынкъам кэмэрӄэгти.
Чит А’лялёйӈына э’нӄу лыгнинэт.
О’мрыӈана ивнин: А’лялёйӈына э’нӄу лыгнинэт.
О’мрыӈана ивнин: Ынӈэ э’нӄу элгыкэ, энмэч ы’твыльэтык ӄыйпыгынат.
Иквъи а’ачеӄӄай: Ытръэч-ым ынйивӈэвэ ринъэйӈэльэты.
Рэӄыльигыт, эвиръынӈэльигыт, энмэч ракоргавы, риквъэ.
Рэӄулым, виин ӄэйыӄын ӄырым мынниэ’н.
Эвыр нэръэйӈэльэтгыт, ӈанӄо ӄыетги.
Ӈутку ӄынъэлги.
Вай а’ачеко нъэлыльылӄылигыт, эмӄивъельэтык ракыкваты.
Ранраквачавӈын увик, вай нымытвальылӄылегыт, гытамо лынъёлӄыл увик.
Вытку ынӈин ивык, эйминнинэт эвиръыт, ролвыёттэ ыныкы.
Рагтыльын А’лялёйӈын ынйивӈэвэ нэмэ и’вӄучийвынин.
ьунинэт рынрыёттэ эвиръыт, пытӄылым рымэйӈэвнин ӄулиӄул.
Ээй, чемэт миӈкы ныткивигыт, ӄытлыги навэръыерэгыт!
ви вай мытынтэвиминӈэркынигыт!
Ванчаткота нъэли!
Эвиръыт чит иткэркынинэт, А’лялёйӈына а’рэнэнат.
Тэӈвытку лёнтаароӈа итгъи.
Ролы ваэ’ ынйивӈэв.
Чинит румкэвнинэт ӄавэёт эвиръыт, майӄайык рывытгиӈэвнинэт, ынык яаёк ӈилгык ӄача.
Ынӄоры ӈытоэ’.
Йъонэн ынйив, ӈэлгытвэтатыльын.
Ынйивэ пынлёнэн: Миӈкы гэткивигыт?
Иа’м кэвыӈок ивкыльигыт?
Ымныкэрэт тыпэгчиӈэтык, рыпэт ныӈвэчыткульэтигым.
Амалваӈ ӄалялвынвэтгавык, ӄынвэр инъыръуи’.
Ымы ытчай пэгчиӈэ эйылӄыкэ гэнъэтлин.
Тыӈэсӄынэ гинъэйӈэвлин, янот тымэчвинрэтын энатвэтатыльын.
Чит тырагтыркын, иниквъи, гэчевкы мынӄамэтвасӄэвмык.
Ынкы тылымӈэнаа’к.
Ӄамэтвама,вулӄытвии’, рагтыльэгым нанъотаквым.
Ӄынвэр тыткивык ынкы.
Плекыт нинэгитэӄинэт ынйивэ.
Пынлёнэн: Плекыт нэйъээннинэт?
Ии, — очнэн ытлывъёта.
Ии, мачынан.
Тыӈэсӄынти — мургинэт чычеткинэт, ытръэч иилгычычеткинэт ытльэпы, ии, гынык ӈавмэргэпы.
Ӄэйӈун ытръэч ынйивӄэвэ нъэйӈэльэтгыт?
Ии.
Ӄэлюӄ-ым миӈкри, гынин инэнмэйӈэвыльын, наӄам итык ымныкэрэт пэгчиӈэтгъи.
Рэӄын никвыт кэвынва?
ымныкэрэт пэгчиӈэтгъи.
Рэӄын никвыт кэвынва?
Налпынрыгым эвиръэ чама нэннинэт чематгыргыт эвиръыкин.
Тыӈэсӄынэ иниквъи, мэлетык, энмэн, ырык рээн мъытвыльэтык.
Ээй, мачынан.
Мэйӈъытвыльыт, ынӄо ӄъытвыльэтги.
Энмэс-ӄун , ӄутыргу, таӈъытвыльаты нъэлгъи.
Ынан раройвавы тэвыльатык.
Эвын ынӈин вальылӄылегыт, ымыльо мури тыляройвава мытинмык.
Рэӄэвиръэ-м налпынрыгыт?
Ӄoo, люӈгитэтэ тынтынэт.
Рагтык, тырэтрыткуӈын эвиръынкылвэт.
Ээй.
Ынйив вытку гэлгичимгъулин.
Ӄаӄa , агмэӈыкэмачы, леӈытэӄ вэлваво тылгын пысӄонытлывэ, - нычимгъуӄин ынйив.
Гыевкы ейвэл, патгыргытӄыльот эвиръыт яаркынэнат.
Ик, вынэ мачынан, вэлет мури ытръэч таароӈыткок гэгъюленмури.
Леӈытэӄ, пысӄонмычвын ынпэвкин,пысӄонвыёльылӄыл мытынтымӈэвыркын.
Ӄэлюӄ эвын вагыргын гаяйвачьянвылен.
- Гагтыӄалялвынвэтгавлен ынйив авъеткынка.
А’ачеӄӄэая ивнин ынйив: Ынан гымнан тырэнумкэвӈынэт ӈотӄэнат.
мынтэнмавын.
Ии, — очнэн ытлывъёта.
А’ачеӄӄая рычымкэннинэт ӈилгыт, румкэвнинэт майык.
нйив агагчавкыльэн.
Ытлывъёта ивнин: Ии вай тыплыткуэ’к, мыныгтосӄэвын рэпалгын,тывэтъёлӄыл.
Ынйивэ гынкойӈымэгчератыльын ытлывэ нинэгитэӄин.
аройвыӄэн инэнитлитык.
Кыргысӄык, нотасӄыткынык, натвэтын рэпалгыӈ ръивэвэ рыркагтолӄыля, ръылитэ нутэсӄык —нэпэютэтын.
Ӈаргынэн галгомавлен, атыйгыка гэнъэтлин.
Ытръэсӄэв ӄэтыръоӈӈокэн омом.
Ынйив иквъи: Итык ы’ттъыт, малымыльо, готэты - эчвэра ы’ннугъэн рэпалгын.
Итык чымче уйӈэ аянръаттъыка.
Ныкирит пэтле рапъаа’.
иин ӈутку ӄача ынан тыраӈэлгырватыркын.
каатвынвы.
Ныӄалялвынвэтгавӄэн мэгчерыткома.
Чимгъуу нинэлгьпӄин кивыльын ытлывэ Тыӈэсӄырык.
Ӄырым амтымӈэ ы’ныныткивэтын.
Йъарат ӄырым эмъейвэчу лыӈэ.
Ӈэвысӄэтӄэй мэйӈэтгъи, нымкыче нэӈэвъэвйин гамганымгыпы — ытлыгэ ръотавнэн.
Ымы гымнан тъанъотавын пысӄунӈээкык.
Пысӄонвыёльын, пысӄонмычвын —мытынпэвыркын, ӄырым ӄонпы мынмытлёчьанмык.
Ытръэч игыр епэчгин амгаймаӈэ мытчимгъуркын.
Э’мпакы нинэкээтвыӄин мэмычечгын.
Люур мэӈин эймэквъи.
О’рагырголягты, экопы гитэнин, эвын Тыӈэсӄын нэймэвтылеӄин.
Пкитльэн ивнин: Ети?
Ии, — очнэн Тыӈэсӄынэ.
Ӄaӄa, мэлеттылеркын.
Энатвэтанма, А’лялёйӈын иквъи, энмэн торыкайпы ръытвытку.
Тыӈэсӄынэ очнэн: пкирыркын, ы’лгымычвын мэмыл - ымы ораёа’тык йыӄӄэй тэйӈэт.
Ынпыйъэлгытомга лыгэн нэносӄэн вэтгавыльын Тыӈэсӄын.
ама, очыткома, ныӄалялвынвэтгавӄэн.
Эӄэлюӄ вэтгаквыпгьэ авэтгавкэ.
Гэӈэвъэнэ ыннаны вальыт, пыӈкытэ вальыт.
Виитвыльын ивнин: Айвэ А’лялёйӈын пэгчиӈу гэтчылин, ӄытлыги, турык гэткивлин.
иӈкри гыт чимгъуркын, ынанкэн ынпы вальэгыт.
Ынӈин ивыльын, йъэлгытомга гитэнин.
Эмӄэлелвынэ нывэтгавӄэн.
Ии, эвын-ым ынӈин нычичевигым.
Ы’ръэ гэмо,пынлёнэн: Ръэнут?
пэлӄэтыльылӄылмури.
Ымы тури йъарат амычвынкэгты вальыторэ.
Вэлынкыӄун, ытлывъёӄай гатвален, вэлет йыӄӄэй нанӈъовыркынэтык оттэпы.
Ынпыначгын ныпалёмтэлӄэн.
Ытръэч палёмтэлма, ченэтувэкэгты нивӄин.
Ии, ынӈывальэгыт, ынпэквъи, тэлвэӈавмычвына вальэгыт.
Ымто, рэӄэ рочыткоа’?
Ымы очыткок ралвавы, ӄэлюӄ ӈавочавальэгытянот рамӈылёа’.
Тыӈэсӄын нывэтгавӄэн: А’ачеӄӄай — тэгмэчынкы чычатлыӄаӈын, кынмал а’ӄайвыльаткэгты, рэӄык экэвкитык.
Чама ӄырым ниилгэтын,итык нымэльэвӄэй пэнин гынык выёльо ратваа’.
Ымы гымнин ӈээкык гыныгтумгык выёльо рэнъэлы, эмэлкэ ӈээкку ритгъэ.
Ынпыначгын нычимгъуӄин.
Ии, вай гымык гыттапы вэтгавыркын.
Ынӄъом иквъи: Ӄoo, ынанкэн янот тумгытум мамымӈылёа’н.
Ынанкэн ӈэвысӄэт, чама рыпэлявнэн ейвэл, эмэлкэ нэнэнэну лыгнин,рымэйӈэвнин, ӄэйвэ лёӈынъяйвалӈытова мытынтын.
Чама ытлён чинит чимгъунӈэи’ — ымы мынымӈылёа’н.
Итык гымнин чимгъун варкын, нэмыӄэй чимгъун-линлиӈ варкын.
Янот ынанкэн ӈэвъэнйыръын мынвэтгаатын.
Чама эвыт а’ачеӄӄай чинит равэтгычьаты, ӄырым мынъотавын.
ури нэ’мыӄэй чиниткинэтури, гэчимгъутури, итык эвыт ӄачантэнмык, вэтгыры гитэк нымэльэв вагыргын мургин нэнэнэргин, ӄырым мынъотавын.
гэчимгъутури, итык эвыт ӄачантэнмык, вэтгыры гитэк нымэльэв вагыргын мургин нэнэнэргин, ӄырым мынъотавын.
Вулӄытвик мэӈкъамӄамэтвама, э’ми, гантолен А’лялёйӈын,ы’вэӄучитэ ивнин ынйивӈэв: Рай, Тыӈэсӄын гынмыл гымыкагты гээтлин, рэпалгытвэтатынвэты.
Мыторавэтгавмык.
Ӈааккагты нэнагнатӄэн А’лялёйӈын - мургин пысӄонмычвын пэлӄэткин.
Мургин ёргыгэтаё, ӄытлыги, ӄутырык гитэк мэчичьу энмэч лыгэн ынтывылпыро нэрэтчыӈыркын.
Ынйивӈэв иквъи: Эвын-ым амтымӈэ ӄырым ынйъээннинэт плеккин патгыргыт.
Эвын гым епэчгин инъэ гэчичевигым.
Ымы амтымӈэ ӄырым ы’нылпынрыа’н эвиръэ.
Ынпыӈэв нэмэ о’ралвагты йъэлыги ныравэтгавӈыӄэн.
Лыгэн нылеӄин вэтгавык: Ии, вынэ ы’нылгыгъэн.
Вытку мэйӈэтыльын лыги нэтчыэ’н.
Ӄэлюӄ мытынвэчӈытовын, ӄэйвэ вынэ ыныгнатыркын.
а’м наӄам люнльульын туръейвэлевыльын?
Ы’вэӄучитэ ивнин: А’мын гэрэӄигыт, ӄырымэнайгыт вэтгавтомгэгыт, йъэлыги нэмэ а’ткэвма валёмыркын.
Нэмэ ытръэч ейвэлевыльын кэтъон.
вын ӄэйвэ ынӈин ӄивыркын, итык гынан люӈынмэйӈэвэ рытын эккэмил.
Эвын а’мын ымы лёӈынтаӈынӄамэтвава гэнтылин гымык эмиче.
Гыым гэлылейгым: гым пкирык чайвытконвэпы, нинэгитэйгым ӄамэтвальын, гытлирэльэтыльын.
Алымы гым нытъылёӈэтэгым аӈӄайпы лейвык, ныпкиригым, нинэгитэйгым лылет ӈинӄэйин, епэчгин ымы кэттывама, мэливыльын: Эӄылпэ ынкъам ӄамэтвальыморэ.
Ныӄамэтваӄэн, ӄынур гымык рээн аӄамэтвака гатъылёӈэтлен.
Нычичевигым, гымык эмиче ванэван ӄынӄамэтваквын, лыгэн гытляйвытконвык нъэнӄэвигыт.
Чит нэмэ э’вӄоленторкын, ивнин: Ымы гыым гэйилигым, китъам э’птэ ӄэнапалёмтэлгэ.
Ынӄэн-ӄун авэръыгыргын.
Алымы йъарат ванэван мынтэвиминӈымык.
Чавчывайпы тумык рээн тыривлыркын нэлгын, ытръэч гыт эмӄытлитэ тэнэлгыӈкы, ваӈэк, мури мытӈъопэраркын.
Ӈинӄэйин плекыт, тэлвэ мэйӈэтгъи, патгыргытӄыльот.
Ӄэтэв о’мрывэкэльын, алымы ытръэч выёльын.
Авэръыгыргын, талваэгыттагнэты, гитэк ӈыркычгыргын.
вын ӄутырык, лыляянва, гитэк яйвачгыргын.
Э’рыкут э’йӈэчьивыркын.
Энмэч-ӄун кыпл- ынмайӈавын.
Янот таӈгыепъёлӄылтэ, ынӄоры, аалёмка вальыт, таӈынвэтгаатъёлӄылтэ.
анэван о’равэтльан и’вӄучийвэ о’равэтльо нынъэлын.
Ии, итык ӄытличьэтыльигыт чиниткин нэнэнэт ытлыгырык ныталяйвыӄэнат.
Ытръэч ванэван ымъатынынӈэн.
патгыргытӄыльот.
Ӄэтэв о’мрывэкэльын, алымы ытръэч выёльын.
Авэръыгыргын, талваэгыттагнэты, гитэк ӈыркычгыргын.
вын ӄутырык, лыляянва, гитэк яйвачгыргын.
Э’рыкут э’йӈэчьивыркын.
Энмэч-ӄун кыпл- ынмайӈавын.
Янот таӈгыепъёлӄылтэ, ынӄоры, аалёмка вальыт, таӈынвэтгаатъёлӄылтэ.
анэван о’равэтльан и’вӄучийвэ о’равэтльо нынъэлын.
Ии, итык ӄытличьэтыльигыт чиниткин нэнэнэт ытлыгырык ныталяйвыӄэнат.
Ытръэч ванэван ымъатынынӈэн.
Эӄэлюӄ ынйив А’лялёйчынэн гаӄолентолен ӈавъанэты.
Ытръэч гэнъимпылтэвлин.
Ынйивӈэв лыгэн аӄочеткынка.
Ӄэлюӄ-ым рэӄын нивын,эгмиӈыкыльин гэвэты вальын, миӈкри нынмэйӈэвӄинэт гыттапэты кымиӈыт.
Э’вӄолевэтгавыльын ы’вэӄуч авъеткынка нэнапалёмтэлӄэн.
Тэнкэвӈыткульын ы’вэӄуч, миӈкри таӈэты рымэйӈэвкы ытлывэ, люур ӈэвъэнэ пэнин малранымчавӈыё.
ит экэвкитэ, рэӄын ивыльын ы’вэӄуч, пэнин ӈэвъэнэ эвъё:Ынкъам гынан рымэйӈэвын.
Эчвэра эльукэ ӄынтыгын авынтынэгты, нэмэ эвъеэтыльэркын.
Ӈ|эвъэнэ нэнататлыӈӄэн: Ӄэлюӄ эвын олвытвакэян, эвын ынӈин вальыт.
Амыргынан ӄытлеянвыт турыплекэ нылейвыӄинэт.
Ымы ыргин эвиръыт аргэлёкыльэнат.
Ӄэлюӄ рэӄык нъэӄэрэнэт, акамагракэта, эчейвыткукитэ, лыгэн вакъотвата вак эвиръыт эӄэрэкыльинэт.
Эплеэн миӈкри мытратваа’, вэлет мургин йилыт гэгьюлетлинэт пычвэтгавык, ынан йиле нараннымытвавмык.
Мачынан йъааннэянвык нынъэлын.
Э’ми, вулӄытвии’, лёнрагта итгъи А’лялёйӈын.
Эргатык, чикинъэ еп, раггыэ’, нылгэгагчавӄэн.
Ынйивэ пынлёнэн: Тъытвыльэтыркын.
Ынйивэ чит чаёквынторкынэн, э’нӄэтгъи, иквъи: Гэплыткуйгым, гаӄамэтвайгым.
Эӄылпэ кэргыпгъэ: йымнэнат эвиръыт, айвэкэн ратъёттэ , ричитык рилгиннин ръысӄываляӄай, эӄылпэ ӈытоэ’.
Чикинъэ ы’твыльыт элкыэ’т.
Рэмкын гъытвыткочален.
Лыгэн кытэ вагъат, энмэч рыркоа’т, ӈыпээ’т.
Рыркат нынэнчиӄинэт гамгач ярак ранъав: ы’твэрмэчьыгйит нъытымпэӄинэт.
Э’тйыръэ ныгаглыйпаӄэнат аӈӄачормэты рыпкэратъёт.
Ӈэвысӄэтэ мимлычурмык нэлвыӄинэт пэляёт.
Яал рытчыёт вэйвыт ынпыначга нытакымгынӈыӄэнат.
Наӄам нылгимэлмэлетӄин.
Аӈӄаткын нылгитымгэтӄин, ӄынур мимыл мытӄыттъыё: аӈӄаткынык нывйилетӄинэт йъыткут.
Нэнэнэӄэгти - ымы аӈӄачормык, пэкычьык нывэлеркылеӄинэт.
Ынпыӈэвэ нынлиӄинэт кэӈиӄыт, имэннэтэ йыръыльыт.
Лыгэн ынкы нимэннуӄинэт.
ыӄыльыӄэгти, кынъёёт нэнэнэт ынпыӈэвэ, ныпыророӄэнат:нылёвыӄэнат.
О’мрыӈа гэӈээккэтэ нытакымгынӈыӄэнат.
Плыткоёт яал нытчыӄинэт.
Рыпэт амваӈэлтатык, ымы ванэван нэймэвынэт эманнольэты.
Ӈэвъэнйыръыт, ӄэчейыръытэйвыӈыльыт,нывэнвывэтгавӄэнат.
Энмэч лыги гэтчылин А’лялёйчын, вальын Тыӈэсӄырык.
Ӄол ӈэвъэнйыръын иквъи: Рэӄыркынитык, чит мурык миргэ гагнатлен еп кытур, ытлыгэ ръотавнэн.
Энмэч мури гэвинвъээнмури.
Ӄоныры гагнатлен епэчгин ӈээккэӄэй.
Ыкээн игыр еп ӈааккаӄайпэраркын.
Ӄутынэ ивнин: Ии, наӄамлым ынтывылпырылӄыл энмэч а’ачек?
- Епэчгин ӈинӄэй.
Ӄол иквъи: Аныӄун ы’твыльыт рэмпэӈыт, гынин ӈинӄэй ӄыгитэгын.
Тыӈасӄыргыпы нъытвыльэтӄин.
Ӈан ванэван ӄыльугын, ынйивӈэв нэмыӄэй ныӄэчейыръыӈыттэтӄин амыгаткынык?
Тэгмэчынкы нэмэ гэтэгрэтлин ынйивӈэв, эймэквъи эманнольэты.
Эймэвыльын нивын: Вайвай, э’птэ гыт ӄимэннуги.
Гэвйитвылинэт ӈэвъэнйыръыт, пынчойгатыльыт.
Ӄутынэ пынлёнэн ынйивӈэв А’лялёйӈынэн: Мэӈин тургин нъытвыльэтӄин?
А’лялёйӈын, - очыткогъэ.
Кыкэ, ӄынвэт ы’твыльатыӈоэ’, пэнин А’лялёйӈын.
Титэ вытку лыгиныннэ рэнъэлы?
А’лялёйӈын - ынӄэн яйвалытвамакэн левлевнынны нынну гэӄысӄычевлин, амъаӄапэрата.
Калготкэӈав авъеткынка нытваӄэн.
Плыткук, эмыгэчыку ёнэнат пэлятыльыт йигйит, мачвэкавкавыт, нэвинрэтгьэн эмтэйпыльын.
Эквэтгъи о’раярагты.
Ӈэвысӄэтэ гитэчьэтэ нынтыӄин.
Ӄол иквъи: Эвын-ым тэленъеп нивӄинэт, унмык атымӈэвэтгавкыльэн,чама уӄэлю элгыткукыльин яйвалеты: вагырга нинэльуӄинэт ейвэлти.
Нэмыӄэй янот инэнъейвэлевӄинэт, ынӄоры ейвэчунинэтчыӄинэт.
Мачынан пэлянэн ынйивӈэв- нычимгъунӈэн.
Ии, —ӄутти иквъэт, — мачынан, э’тки, люрэӄ,нъаяйвалӈытон.
Э’тки, пэнин авъяатэты лейвыльын.
Эвын ы’твыльыт гэймэвлинэт, тиркытир гивтытвилин.
Льанвык вальын пиӈкуи’ чыгайылӄэты.
Рыкытгынтавнэн ы’твыӈилгын о’раяалегты.
Ӈэвысӄэтти нытлепӄинэт.
Ӄол иквъи: Миӈкэкыльин а’ачеӄӄай Тыӈасӄыргыпы гъытвыльэтлин?
Ӄол иквъи: Ӄoo.
Таӈъаачеӄӄай.
Гэмо мытылгыркынэт, микыргин кымиӈыт мэйӈэтыльыт.
Ии.
Люур ӄол ӈэвъэнйыръын иквъи: Кыкэ, люӈэлкыле мытынтыэ’н — ынӄэн А’лялёйӈын.
Аа?
А’лялёйӈын.
Кыкэ, вэты эӄэлюӄ кытпэкавэръыльын.
Ымы ымэты вальа авэръэпык а’ачегпэраэ’.
Ӄытлыги, йъарат мытив ныппылюӄин.
Вынэ мэчынкы гэмэйӈэтлин, ӄэйвэ эвын ынтывылпырмэл гэнъэтлин.
Тэнӈэквъэт ӈэвысӄэтти.
Мургин ӈинӄэю лынъё.
Э’тйыръэ нэйпэнэт ӄэчейыръыт, нэнэймэвынэт ӈавысӄатэты.
этэйвыӈынэт кымгыттэ, э’тйыръэ нанэнаматавын А’лялёйӈын.
энльэтэтынэт А’лялёйӈынэн кымгыттэ ынъеврагты, наёнат ывэрак.
нинэнтыӄин ынйив.
Рэӄыткульын нинэвинрэтӄин.
А’ачеӄӄай мэйӈэтгъи.
Ытри Тыӈэӈӈы ӄынур гачакэтта, ыргынан рычикутэ гэтчылин нымытван.
Матальылӄылык рээн тургичетык нивиниӄин.
Нымэмылёӄэн.
Кынтэчьэтык, ынъевэты нинэнльэтэтӄинэт ӄутти мэмылёйыръыт.
Льэлеӈкы ныкопрантыватӄэн, нымэмылёӄэн.
Тыӈэсӄырык гэтчылинэт ӈирэӄ ы’ттъыгаканъёт.
Нэмэлым Тыӈэӈӈы лыгъыттъыгырыӈӄэн.
А’лялёйӈын а’ачеко нъэлгъи Тыӈэсӄырык: рэтэ нанӈавтыӈатын.
Эвын гэтгивиплыткулинэт чеэкэй вак, нанъянръавынат.
Нинӄэй нагтоа’н - Аа’роӈ.
Чинит ӈавэтынво гэнъэтлин Тыӈэӈӈы, кымиӈыльын, ытръэч вэнлыги ӈалгылегты, ръачо нынымытваӄэнат.
Имыръэнут ыпатъё гамӈыля ныпатӄэн: нэлгын, тэнуйгын, эмыръаяанаӈ алгол ныяаӄэн.
Ынпыначгыт гэнпэвлинэт.
О’мрыӈа ынкъам Тыӈэсӄын эпэну гэнъэтлинэт.
Ытлывъёӄай ныкынъюйвыӄин, ванэван ы’нытрилын:: киткит иӈкылтыльын эвыт ныпириӄин, гэнынрырэвлин.
Ытръэч а’ӄайганма, Тыӈэсӄынэ нинэтумгэтӄин ивинильынА’лялёйӈын.
Ынанкэн-ым ынӄэн, ынанкэн-ым ынӄэн!
Гынэнайӈын таткаёӈыйӈын гапрорма тытиӈугъэн, ӄыятлепы тыгтогьан, гымык тытчыгъэн!
(Катам энантантэнвыкэн въаглыӈыӄай, эвыт лымӈэ (эвлымӈэ) уттыӄэй, ръэнут, нинэпириӄин вэтгавма, лиличыку ӈирэӄ гэнтэ.
Ярак пыкиркин, ӄол пэнъёлгыкэн рытрэлъёлӄыл, ӄол ээкэгйит йымэёлӄыл, тачымкэчгынъёлӄыл).
Ынанкэн-ым ынӄэн, ынанкэн-ым ынӄэн!
Калеляйӈын тытиӈугъэн, ӄыятлепы тыгтогъан, э'нъёчго тыйпатгьан.
Ынанкэн-ым ынӄэн, ынанкэн-ым ынӄэн!
Аталвэнӄоро тытэйкыгыт!
А'мын-ым миӈкыри!
Тӈагыргырамкэты ӄлегрэргэ!
Ынанкэн-ым ынӄэн, ынанкэн-ым ынӄэн!
Йъэчгатэн экык рэтгъэн!
Ынанкэн-ым ынӄэн, ынанкэн-ым ынӄэн!
Тӈэсӄэрэмкин экык рэтгъэн!
Ынанкэн-ым ынӄэн, ынанкэн-ым ынӄэн!
Тӈагыргырамкэн экык рэтгъэн!
Ынанкэн-ым ынӄэн, ынанкэн-ым ынӄэн янрайъэн экык рэтгъэн!
Ынанкэн-ым ынӄэн, ынанкэн-ым ынӄэн!
Кооӈаглынолгык тытчыгыт.
Ынанкэн-ым ынӄэн, ынанкэн-ым ынӄэн!
Кууӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӈэйык тытчыгыт!
Ынанкэн-ым ынӄэн, ынанкэн-ым ынӄэн!
Мэйӈыӄэнъевык тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыквыкамчетча эчычевытрыкэ тытчыгыт!
Ынанкэн-ым ынӄэн, ынанкэн-ым ынӄэн!
Ӈалгылвыккамчетча эвичувытрыкэ тытчыгыт!
А'мын-ым миӈкыри!
Выква тыргыткынатгыт!
А'мын-ым миӈкыри!
Гынонканой!
Таляквыйӈын ӄинэйылги!
(Ӈачгымынга гэпиритэ).
Ӈотӄэнына айвавытгырык мытрилгьэн!
А'мын-ым миӈкыри!
Майӈыгытгык тытчыгыт!
Ынанкэн-ым ынӄэн, ынанкэн-ым ынӄэн!
Ӄуйвирынӈэт эчычевытрыкэ тытчыгыт!
А'мын-ым миӈкыри!
Гынонканой!
Айвыйӈын ӄинэйылги!
Ӈотӄэн мыльэйвэтгъэн.
Ӈалгыл ӄаатагна тэнтильын!
Кэтэм плыткук, нэнагтатӄэн ярагты ӈэлвыл.
Мэӈӄо ёо варкын, айвачы нынтакаӈатӄэн, гивэ.
Гымнин ӈычвайыткэӄай ӄыйӈогын, ямыкаткэӄай гымнин ӄыйӈогын!
Вытку, тымыплыткок, руплыткук, винввъэймит ы'мынчывэтык нинэнлывэтӄин.
Тымыӈӈок, гырыӈӈок, ратамычгын нэнанрыратӄэн рагролмык.
Ынкаткынык тымъёлӄыл, нэмэ рыванӈыёлӄыл ратамыткынык.
Айгоон эвъянватыплыткок, лыги нинэлгыӄин рэквыт ӈэвъэнлыӄыл, чимгъутэ, ӄэлелвынэ нивӄин.
Ӈотӄэн-ым ӈэвъэну ритгьэ!
Эвъянватыплыткок-ым (ӄаалвылё), рыннэн нинэтэйкыӄин ӄэтвынэӈ.
А'м рынна нинэӄэтвыӄин, гаворвыӄая-ым нинэтэйкыӄин ӄэтвынэӈ.
Нэмэ ӈэвъэн ныныйтъатӄэн яачы.
Ачгыта ратамыткынык нытрилӄинэт.
Ныгакаӈӄоолгатлен-ым ӄаалвылё.
Ынкъам порэрэты нинэквутӄин, еп атынпыка.
Ынкъам ӈавъанчыӈын ныкамлелёйпыӄэн.
Чеӈэт-ым ӄаалвылё ынӈин ӈутри нытваӄэн, еӄааӄ нинэнчумэтӄин ӈававынральа, нэнапатчаёӄэн кэмлилючыку, катам тынпыӈӈок.
Ынӈатал мэткиит нэнатынпыӄэн, ы'ваӄочейӈа.
Ӈэвъэн-ым валята нэнанмыӄэн.
Тымыплыткок, ӄоръачоолга нинэныттувӄин.
Ӄынур ӄораӈы, нивӄин: Ӄӄрр!
Нытэӈвъиӄин-ым, нэнаворвыткоӄэн, еӄайпы нэнамгоӄэн, гамгатывтыв нинэнпэлӄынтэвӄин, ӄаптэйпы нинэгрулмыӄин вытры гыткагты, ӈачгымынга вэриврилӄытъул а'тав пытляӄы нинэнуӄин, эвыт лымӈэ попокалгын, эвыт ръэнут вальын, мыймыглыӈын, эченур нутэсӄыкин ръэнут, танрогты вальын.
Лымынкы мутлымул вак нутэсӄык гытамо нинэлгыӄин.
Нивӄин.
Ӄулиникэк ынин ӈинӄэгги у'рэтык нотагты эмтэгъеӈыльу ринӈыт!
Ынӈатал нэнанатвыӄэн ымыльо, нэнапатъёоӄэн аръаля, чеӈэт-ым винрэтыльыт нымкыӄинэт.
Авынральа гэмгэтэкичгытьулӄэй нэнатааӈӄэн янот, эмыннэн рэлюуръыӄэю.
Эвын ныпампычетӄэн ынръам чичгынчыку гаӈавъанма авынральын.
Таӄораӈыплыткотовэкэӈык, имыръэнут этлы этрыткукэ ынан чинит, тайӈо нинэлгыӄин эвъян-ым.
Энмэн нинэтрыткуӄин, нылӄытӄин ӄораӈы.
Нэмэ рамкэпы этлы мэӈӄоры элейвыкэ, юрэӄ ӈойӈоглыӈын рэмкык рэнэрэнӈынин ынин чиниткин.
Нэмэ ынӄэн э'тки.
Ынӈатал ынӄэн ытръэттэгын.
Аӈӄальырагэнэвычгын.
Ӈиръэ гайъэлга нытэйӈэтӄинэт, пэнинэт пичыгичильыт.
Амлымыльыт-ым наӄам.
Ымрагэнэвычгын ӈэнри тапӄаеквэ пэнин рытайӈавъё.
Эмрынгиивитэ гайъэлга ӈирэргэри.
Ӄол-ым нолвытваӄэн, пэнин ваӈэчьатыльын, пичыӈыттыкин ирвыир нинэтэйкыӄин, амалваӈ вальын ръэнут, умӄэӈыттыкин, пойгын, ръэнут, тэгрынэӈ, и'нныпъи, ырыт, мэӄым, черунэӈ, чиӈивэӄ.
Ӄол аӈӄайпы лейвыльын, тъэр вальын аӈӄагыннэк, мэмыл, рыркы, унъэл, ръэв, ымрата нинэнтыӄин.
Ӄынвэрэвыр ӄутиинэ ыннэн пэврамэмылӄай тымык лывавнэн.
Миӈкри, туттэгрынинтык тэгрынэӈ нэнапэчайвыӄэн, нычыпъэтӄин.
Иквъи ынӈот йъэлгытомгэты: Ратанӈавӈэн!
Ӄол гынник тымык тылваквъан!
Элымӈэ ръэнут?
Вынэ вай, алымы мэмынӄай!
гымык агыннэккэвальэгыт.
Гымнан гаймаӈэн, транмыӈын!
Эплеэн ӄун-ым, плевыр-ым!
Эквэтгъи.
Ӄол-ым пэнин тирвыӈыльын.
Ӄэглынангэт льунин лыгэн эвын янъян нытваӄэн.
Нэмэ тымык лывавыӈӈонэн, выръунтэтгъи, ӄоныр-ым гынмыл кыргам ынӈин иквъи: Гаймаӈэн!
Транмыӈын!
Ръэнут-ым, лывавыӈӈогъэ, мэтэвнин, рагтыгъэ.
Ярак пыкиргъи, йъэлгытомга пынлёнэн: Ы'мто, гынин лынъё тымгъан?
Ратанӈавӈэн!
Тылваквъан, тымэтэквъэн!
Наӄам ныраӄовэтгавэгыт?
Нытымӈэвэтгавэгыт!
Мытив-ым, тымгъан!
мытралвавӈын.
Нарэвыӈӈомык.
Тэӈыльытури!
А'тав ӈирэнлеӈу мынйъогъан!
Ръэнут-ым, найъогъан ӄэглынангэт ӈирэнлеӈу.
Йыӄӄэй тъэркин тэгрынэӈ, ирвыир, ръэнут, черунэӈ?
Энаӈалвавытвавыркын гаяален.
Ынкэмир эвыр левлевгынникӄэй амъянъян нытваӄэн.
Ръэнут-ым ӈан, нэркылельэтгъэн, э'чгынръэм эвыр ёо'чгын пыкиргъи валяркыляма.
Аӈӄата рыльэтэннинэт ёа, тэвыльатык нылвавӄэнат, миӈкри ёа нинэнлеӄинэт.
Ӄынвэр гапаален.
Илир гэвытрэтлин.
Ӄол-ым иквъи: Тыттынрыӈӈогъак, нэкэм эвын ганотальоёчгынаморэ, мъэчесӄиквъэк, мымпэгъэк!
А'мын нырэӄын-ым!
Э'чесӄиквъи, ӈыпэгъи.
Торпанрэватык гычормэпы, тумгиин ы'твъэт пиринин ӄутиинэ, ритлиннин ынык ы'твэты, рыгынтэвэннин тумгытум.
Ӄалгота нитӄин тумгытум ваӈэйпык.
Ванэван.
Мэлевилюкыльин нылеӄин.
Ярак пыкиргъи, ымыльо ӈэвъэнти матанэнат.
Ӄол-ым вай пэнин ӈэранъылё кытчыӈаварычгытвальын, ӄоныр-ым тылвакэркыльэн, тылвуйӈэ аваляка ымы.
Нивӄин.
Миӈкри?
Ръэнут-ым?
Ытлён-вай тывъиркын!
Ӈыроӄавкэнак ӄулиӄул валёмнэн гырголяйпы: нэрэгитэгыт.
Ынӈэ ачемгьотвака, энмэч амъэвэты ӄычемгъояаркын.
Энмэч-ым ӄыегтэлги, ӄулитгивик нарайъогыт.
Эмӄэлелвынэ иквъи.
Рэӄэ мыегтэлгъэк?
Таӈакэркыльэгым, тылвавалякыльэгым.
Ельо, яв-яв!
Виин ӄытваркын!
Яйвачвагырга нэрэгитэгыт!
Энмэч-ым рай аӈӄачормын ӄыгитэгын.
Гитэнин.
Эвын ынкы номръавычгын ганомлен.
Ръэнут-ым ытлён?
Чеӈыттэтгъи, ӄутысӄычетгъи, йъонэн, нинэгчурмыӄин, нивӄин.
Миӈкри мынтыгъэн?
Чегкамчечыӈӈогъэ.
Ӄэлюӄ-ым вай аӈӄачормын мыкуттыльын.
Чимгъун етгьи, иквъи.
А'мӈот?
Миӈкри мынтыгъэн?
тымнэн.
Ръэнут-ым, тиръыӈгъи.
Ылвылю тымыткоӈӈонэн, ынин йыпавэръын ымыльо плыткунин.
Ӄынвэрэвыр тароӈгьэ, ӄоныр-ым гатаронлен-ым, гатаранлен ымыльо.
Ынръам майӈымэмыл тымнэн, майӈыӈэгчыӄык рытрилнин, ӄытрыткынык.
Гычгыръогты гэлилин, элетвыркын-ым вай ръэнут.
Ынин ляйвын, вины ратчыӈаннэн, таӈгэвэты рытчынин.
Яраӈы ынин тэӈэвытрыкэ рытчынин, онмычыко миӈкы.
Тэӈэлейвыкэ гэнъэтлин.
Йыӄӄэй-ым гивэ.
Ныпичыгичигъэн?
Роолӄыл ымыльо гэнумэкэвлин.
Мэмылчыӈын-ым вай вычгытээркын э'ӄэгник, омомык.
Наӄам ынръам таӈвытратэты еп ыяайпы, таӈэргылӄык рытрилнин.
Вычгытээркын ымкыткынӈэт, ыманоӈэт.
А'м эрэтыткуръугъи, чикъымӈытэтгъи.
Гынунэлеръуркын-ым.
Ӈэнку ы'твыльын вытрэтгьи, пэнин ваӈэйпыльын: — Ельопэл гымнин э'ми?
Э'митлёнайгыт?
Мытытгивимык!
Амгынёта тыгтыгыт!
Гы!
Нинэвинвыгитэӄин лыгэн аӄочеткынка.
Пэнин-ым рай ӄол ваӈэйпыльын: Э'митлёнайгыт?
Амгынёта тыгтыгыт!
Ӄынвэрэвыр ӈагчыӄыткынык ы'мрил таӈэлгыпэраӈӈогъэ!
Ръэнут-ым, эвыӈӈогъэ.
Эвӈан-ым ӈанӄэн!
Тумгэпил-ым ынкы гэвъилин!
Ӈыпэгъи.
Рычеӈкээвнин, чейвыгъи ӈэнри ӈаеӄопы.
Ӄээӄын тыттэтгъи, таалгылятгъэ ы'твыӈӄачагты.
Ы'твыльын эвын ӈанӄэн нылеӄин, гычурмык гэйыӄэтлин.
Гуӄ!
Галгота нитӄин ваӈэйпык.
Яко, яко!
Ӄыпэлӄынтэтги!
Чит-ым, амгылёта тыгтыгыт!
Мэлевилюкыльин нылеӄин.
Ӄоныр-ым таӈакэркыльэн тумгытум нэмыӄэй.
Чеӈэт-ым турымпэльын амтэвыльатык гатгытлёлен.
Пэтле въигъи.
Ӄол-ым вай ярак пыкиргьи, ымыльо ӈэвъэнти матанэнат.
Ыннэн гивик льэлеӈитгъи, эвыр ытлён миӈкэмил тумгытум ганоратвавӄаатлен, ынкэмич эвыр вытку райъопанӈынэн.
Гынунэлеръук ёпаннэн нэмыӄэй.
Э'птэ ынкъам элвэк ы'мрил элгыпэраӈӈогъэ.
Эвын-ым кэтэм ынин ы'мрил.
Чавтытымкэпы ӄэплюнин.
Тэӈгынин тайкыё!
Наӄам гыт яйвачвагырга люӈгитэтэ нэнтыгыт?
Пэлянэн, рагтыгъэ, ымыльо ӈэвъэнти матанэнат.
Ынкъам ытлён ваӈӈогъэ, ӈыранӈава нъэлгъи.
Мытлыӈыргарэ йичьэмрэтти.
Ынанӈэнчьан эӈэӈыльын, ныӈэвъэнӄэтӄин.
Ӄутти ынээльыт вай ныӈавтыӈӄэнат.
Ӈавынйытравма тымӈэнотагты нэквэтӄин ынанытляӈэ.
Эмӈэвъэнъэнӄэтэ, ӈавынйытравыльыт нэнапэляӄэнат йичьэмитгумгыт.
Нивӄинэт-ым ынээльыт: Ӄынӄыритчыӄиквыткы!
ванэван.
Йъэлыги пэнин ильуткульын, ынпычьынтыёйӈа таӈочьё.
Ӄынвэр эвыр иквъи эльоткоа'ачек ынаальэты: — А'мын-ым ытлён!
Э'птэ гым мыӈавтыӈгьак!
Гынуннутэкин ӈэнкукин яакэн ӄунӈээккыльын чавчывайӈын, ытръэч ӄунӈээкык.
Уйӈэ эккэкэ, тылвамынан ӈааккайӈын.
Наӄам ынръам нымтумгыӄэй эӈинӄэйкыльин, нэмэ лыгэн гэӈэвъэнэ.
Ымыньо ганымтомгыма гэпэлӄэтлинэт ынпыначгыӄагтэ.
Ръэнут-ым?
Ӄунэмэркэчечьын ӈааккайӈын тъылыӈӈогъэ, ытръэч ӄаайпы лейвыньын, имырэӄыльын, ытръэч амынан эмэркэчечьын.
Ӄынавэр тылевъитэӈ итыркын.
Рочгыпгьэ.
Въигъи.
Ръэнут-ым, ытлыгыӄэе ванэван нынрэӄэвнин, пэнин рыралкотваё.
Ӄынвэр эвыр, эргатэты нымтумгыӄэй ӄытгъи армачьэты.
Ивнин ынӈот, иквъи: — Аны, ӄа!
Малрэтыляльэгым!
А'мӈот миӈкыри!
Опопы мынынтыгъэн, мынынӈивын!
А'мын-ым эвыр, гынан чимгъутэ, эвыр-ым нырэӄын-ым!
Нырэӄын-ым!
Ынанвэнчымӈы, ивлыгилильын, эйминнин.
Эйминнин-ым, вэниннин.
Ръэнут-ым ытлён, вай рынэнин пэнээльын ралкочыкойпы.
Миӈкри вай?
Ытлыгыӄэй тымӈэтваркын.
Гыпиничульу нынтомгынпыначгыӄай въильымиглитыльын.
Ӄоныры ынкэмир ӈэвъэн этлы эвинрэткэ, пэнин тылвамынан ныгпиничуӄин.
Вэниннин-ым чымӈачгын, ымы орвоор вэниннин.
Кылгэннин-ым, йылгавэтываӄ ӈавысӄатыйӈын орвыткынык эноманнэн.
Ынкъам, кылгэтыплыткук, вэлёйпы рывэтгаваннэн, катам рытрэлыӈӈок.
Ивнин ынӈот, иквъи: Тагам!
Гынан эвыр, миӈкри чимгъун рэтэгъеӈгъэ, ынкыри ӄэквэтги!
Ръэнут-ым, ытлён рытрилнин.
Ӄээӄын эвлыгэлеӈӈогъэ, вэнчымӈачгын-ым миӈкри?
Ӄынвэр-ым ивлымэтэквъи, авэтынаӄ эквэтгъи.
Мэрынрэ чейвыгъи, тылейӄэтэ итгъи, ӄынвэр эвыр ӈан и'рэмъетгъи.
Ръэнут ытлён, пэнин ильуткульын ӈанӄэн а'ачек, аӈаӈъаачекӄай, ынпычьынтыёйӈа пэнин таӈочьё.
Иквъи ынӈот: — Гымнин ӈэвъэнлыӄыл, вай-вай тылеркын!
Пэнин таӈочьё ынпычьынтыёйӈа.
Гагаймавлен, гэӄитпэвлин очыткольын.
Ръэнут-ым ытлён, пэнин тылельын чымӈачгын амвэтгырыӈ, таӈамвэтгырыӈ ынкэгйит, майӈыӄоленотайпы, гыноннотайпы.
иквъи ынӈот: — Гук!
Гымнин ӈэвъэнлыӄыл эймэвыркын.
Миӈкри-ым митгъэк?
Тычемгъотымӈэвыркын!
Ӄынвэр эвыр вэнивыргыргын наачомтагнатыӈӈогъан.
Ӄынвэр пыкиргъи.
Ръэнут-ым, ечьамэттомгэты иквъи: Китъам, рай!
Ӄыгитэсӄиквыткы.
Ратанӈавӈэн!
Ӈотыӈ ръэнут пыкиргьи?
А'мын-ым ытлён, эмйымгымгэ, лыгэн ныгитэӄин, панаальывытрычгын.
Ръэнут ӈот?
Ривлыгилиркынин чымӈачга.
Ръэнут-ым ытлён, очытконтыёйӈа пэнрынэн, ӄынвэр рырыткунин.
Пэнин ильуткульын вай а'ачек.
Ръэнут-ым, ратвынэн, ыныкӄач рытрилнин.
Ӄоныр-ым эвыр очытконтыёйӈын ивнин: Гымыкӄач ӄытрилгын!
Иквъи ынӈот, ивнин: А'мын-ым мэквэтгьэк!
Ытлён вай танӈааркын, ывэггыргын мылӄыриргъэн, э'митлён?
Чеӈэт ытлён, тиквъэк ытлён, гымнин вай ӈэвъэнлыӄыл, ывэггыргын-ым мылӄыритчыӄиквъэн.
Гынан-ым ӄынъётвагын, торэлёльатыӈӈок ӄинэӄэплюги, тынотлыркынэгыт!
Эквэтгьи, ильуткугьи, анӈатгъэ.
Ӄэглынангэт этъо ӄээӄын мынгытлыӈын рилюнин.
Лыгэн-ым ӄэплюнин ынтыёйӈа анӈатьаачек: Тагам, ӄынватгэ!
Вэнъом гынан!
Ягтачгыргын ӄырэтгын!
Левыт рилюнин а'ачека, пыкиргьи, ӄэлюӄ-ым чыкээквъи.
Гу!
панэн-ам вай ӈэвъэнлыӄыл нарычгытваӄэн!
Нэмэ ӈан эквэтгъи, гынмылкинэк о'раӈ вагъэ.
Ӄынвэр эвыр пэнээльын ӄутгьи.
Иквъи ынӈот: Йъарат томаквъак!
Нэмэ ӄэплюнин ынпычьынтыёйӈа а'ачекӄай.
Йылӄэтгьэт, эвыр эргатык пэтле кмиӈэтгъи.
Нымтакачгыт пэтле мэӈӄо гаалёмръоленат.
Китъам, ӈавъанрагтатыльэн ӈэвъэн мынльусӄиквъэн!
Ръэнут-ым ытлён, ӈутку пыкэтчагьэ гамганымтакачгын, ымыльо чымче вальын.
Китъам, ӈэвъэн мынльугъэн гынин, вайынрэ нъурэквъэн!
Иквъи ы'вэӄуч: Аммынгытлыӈын ӄынъурэвэтгын, амкагынмылгын!
Эмкэгынмэ ныӈойӈынэлёръоӄэнат, ныкэгытрэръуӄинэт ӈойӈынэлёнвэпы.
Ръэнут-ым, эргатык иквъи ы'ваӄочеты: А'мын-ым мынъалярантомык!
Гымнин ӈэлвыл манаӈатыркын, мынъёпатгьан!
Ивлыгилильын чымӈачгын нэмэ нэймитгъэн.
Авэтываӄ ӄонӄаа накылгатыӈӈогьан, наӄам нымкыргэри тэнмавыльыт, ӈыраргарэ рыпэт.
Очытконтыёйӈын гъываӄочема ӄутгьи.
Вакъогьат, ӈэлӄиквъэт ӈыранӄытчеӈа.
Эльоткоа'ачек иквъи: Тагам, ӄилкымъетгытык!
Ӄээӄынуӄэй лыгэн вагъат, лылепгъэт, эвын ярак гэпкирлинэт.
Нымтомгынпыначгыӄая льунинэт: Гук, нивӄин, гынин ӈотыӈ ӈээкык гэетлин гъываӄочема!
Этлы аалёмка итыркын, пэнин э'мпытвальын ытлыгыӄэй.
Мэӈӄо ныетгъэн, чеӈэт въильын?
Миӈкри вай, йъарат мэрэяаркын.
Ӄынвэр эмъыму гэлилин, рыпэт ныравӄэргатӄэн.
Ӄынвэр ынтуулпыр ӄытгьи: Вынэ вай, ӄэйгыпэ гэенмури!
Этлы алымалявка.
Ӄынвэр-ым ӈээкык ӄытгъи эвын кмиӈыльын.
Вытку ынкы лымаляквъэ, чевтысӄутгъи, коргаквъэ.
А'мын-ым ытлён евъагыргын гитэк.
Гэӄупӄынтэтлинэт гэӈэвъэнэ.
Миӈкри вай, ампыннытвак, тылваӄамэтвака.
Тъэче вагъат.
А'мын-ым ӈэвъэн ы'ваӄочеты иквъи: А'тав, ӈэлвыл ӄыпэнрыгын, ӄылӄыритчыӄиквын!
Митьэлыги эвынъысӄэкут, авынваӈӄачтэ ӈирэӄ левмилеӈыт, ынӄэнат рэвытрэнӈыт-ым.
Ынкъам ӄутти ы'лӄэльыт, элгаттэ, увлылельыт лыгэн, нэмыӄэй левмилеӈыт?
Ынӄэн ӄол мэйӈъылӄэльын, ынанмайӈычымӈы, ӄорэн-ым очоч, ынӄэнат ынӈэ апэляка!
Ръэнут-ым, а'ачекычгын эквэтгъи, ӈоонкы тынек-ым вэтчагъэ, э'гӄолягъэ.
А'мын-ым ытлён кэчьэгинив пыкиргъэт, янракачьагэнэв ымыньо.
Гы!
Ӄынумэкэквыткы ӈэлвыл!
Ӄэглынангэт ӈавылчыӈын нэныпкирэтгъэн.
Ынанмайӈычымӈы ы'ттъыёл ӄаак ининигъи.
Миӈкри нутэтэ вальын ӈалвылчыӈын нымкыӄэначгын.
Ынӄэнат рэльугнинэт, эвынъысӄэкут, эвырэлгаръылӄэльыт.
Ымытвата, ымльота рыннинэт.
Ръэнут-ым, гэмгуттуут нинэӄэплюӄин, эвыр о'равэтльо нылӄугръуӄин, чымӄык агыткаӄаткыльэн, чымӄык амынгыӄаткыльэн, чымӄык ӄунлылельын.
Наӄам нэнъыӄэначгыт ымыльо, леӈытаӄ-ым ӄаагтатыльыт.
Ырык нотагты муулӄытгъэт.
Ярак ӈалвыльычгын нэныпкирэтгъэн.
Ӈутку нэнвыргыргэквъэн.
Ынӈатал нымытваӈӈогъат.
лымынкы.
Ръэнут-ым, ӄынур нэнатчыӈатгъан, леӈытаӄ-ым нэтульэтгъэн, нъомрынатчыӈатгьан-ым лымынкы, ынръам айылго нэлгыгъэн чеэкэй улювкы, лымӈэ рэлӄутгъэ юрэӄ.
Ынӄэн-ым ынӄэн, ӈыронӈэнӄагльан, рулӈинӄэглъэн.
Ӄун ӄэйвэ ынпычьыӈинӄэй о'птыӈэнӄай.
А'тав-ым ӄаайпы ы'лё галяйвыӈӈолен.
Эвыр-ым ынӄэн тымъён ытленъюӄэй, таӈкынмалвальыӄагтэ гатлювъёӄая.
Мэйӈыльыӄэгти таӈкынмал.
А'мын ытлён ынӄэн нымнымин ӄол винрэтгъи тэгинӈэтык, этыӄун йичьэмиттумгын ръэнут, ӄэйвэ, вынэ гэйичьэмэ тэгинӈэтгъэт.
Ръэнут-ым ытлён, ынӄэн яральыт а'тчаркыт.
А'тчак лывавыӈӈогъат: Э'ми о'равэтльан?
Ӄынвэр эвыр вэлюгъэт.
Ы'ттъыйӈын-ым ынӄэн нэвилюлгэтгъэн, энарэльо эвын ип-эм ынӄэн-ым ытлён нэнатвагъан.
Энатватъыттъыйӈын ӈаргынэнагты йыньёлӄыл таароӈкы.
Ытлён вай налӄырэрыӈӈогьат ынӄэн тымъё, тымӈэвыльо нылгыӄин.
Эвын ип-эм ытлён маччечавыӈӈогъат, эвыӈӈогъат ынӈот: Тынӄынаранмыӈын?
Э'ми ӈот ытлён?
Ынӄэн ытлён ы'ттьыйӈын ынӈин нэнтыгъэн.
Ръэнут-ым ытлён, ы'ттьыйӈа лымынкы улювльуювнин.
А'мын вай-ым гаеӄален.
Эйгиръювынин лымынкы, льуювнин, чеӈэт нымкыӄин.
Миӈкри ы'нынтыгьэн?
Амъянра гэтчивлин амманаӈ.
Вэчеты гэтчынин рырагратык.
Ынкы вай-м опопы!
Вэлер-ым никвъэт: Вэлер-ым мытъымльугъэн!
Ярат-ым лымӈэ пагчеӈгыргын мэйӈылыӈыр, амӄынъычо эквыргын вальын: Миӈкри ӄытгьи, э'митлён?
О'равэтльан тымӈэквъэ!
Эвын-ым нычичэвӄинэт, нитӄинэт: Ынӈот-ым, нанмыгъан!
Унтымэквъэт, иквъэт, нъыттъымльугъэн: Эвыӈан, ганмылен!
Ръэнут-ым, нымтомгычгын ынӄэн пэнин тармачьыӈӄаанматыльын ынык пэлгэты.
Гы!
Ӈавъанчыӈын-ым вай ытлён ӈэнӄаеты, пэнин орайылӄыньэты, уткучитыльын.
Нивӄин: Этыӄун нанмыгъан.
Мэчичьу урэйылӄэтыркынитык!
гэтэӈэйвулетлинэт.
Въэйӄэгти нылӄэгнэвӄинэт.
Кэтэм эвын нынпыткэвӄинэт.
Унӄэн-ым нэлӄыриркын — э'митлён тэгинӈыльын?
Ръэнут-ым ытлён!
Нымъеквэ!
Ӈэнри нэлӄыриркын мэйӈымыгнымык, пытляӄ-ым ытлён, ӈыркэквъэт ӄынур.
Ръэриӈыткутэ, пынлёткота нымъеквэ, ӄынвэр эвыр нэнкэтэмэвыркын пыӈыл.
Ръэнут-ым, пынчоткота эвыӈӈогъат: Вынэ вай, аӈӄальырамкэты гарантолен, гамытӄырэлен.
Яральыт-ым вай ӄынур тылянвыгъет а'тчаӈӈогъат.
Эты ӈан эмувикыт, эты гаярама, амӄынъылё ныягнагэчеӄэнат, наӄам эвын ныпэлӄынтэтгьэт, нырагтыӄэнат.
Аръаля кытчайва, этлы гэкэӈэ иткэ.
Пэнин рырэляӄатвоочгываты ӈатйыръыйӈыт пэнин рытъёт.
Ӄынвэр ӄолетъылё ӈэнку вытрэтгъи гэкэӈыльын, эвыр-ым ымыӈ муульын ӈэнку вытрэтгъи яалыӈӄач.
Нылеӄин муульын.
Ръэнут-ым, лиӈыльыт эвыӈӈогъат: Энмэн-ӄун ӈотынӄэн!
Ынкы а'тчаӈӈогъат, тылеркын-ым вай тагэнӈыльычгын катам ырыкагты.
Ръэнут-ым, эймэквъэт ӈутку, тэӈчымче нъэлгъэт.
Эвыр ӈан чичеквъэт, миӈкри вай гэрлинэт.
Лыгэн чичеквъи, нывилгъи.
Ӄоныр-ым эвыр иквъэт: Ытлён вай мыйъогыт!
Гук!
Элымӈэ!
Гук!
Ивкэ ралӄаӈынвык!
Виин нырвэӈэтӄин: Мургин вай йыӄӄэй ярак гэнчегитэтлин?
Гынонпонтасӄык нэнпыткэквъэн.
Йыӄӄэй эйвулеткылинэт ырыткук?
Гэтэӈвъентылин.
Ӄутысӄичетгъи, тыгаръэлягъэ кытгынтатгъэ.
Ынръам ӄутиинэ кытгынтатыльын ӈэнри ӄэгнэвлин.
Рыратӄаптэк иннин.
Пирӄыгьи ӈэнку, накытгынтыпэнрыгъан.
Панэн-ам нэюльэтгъи, льогты лылепкы.
Ръысӄычгэ левты наркыплыгъан, найванчемаквъан.
Ръэнут-ым вай, ӄоныр-ым муульыт эймэвыркыт.
Виин пэлягты иквъэт, ӄулимич-ым вай гэнъэтлинэт, гэймэвлинэт: Вако!
Мургин ылвылю мытпэляркын!
Тэтъын ӈан кычавчьатгъат ярагты.
Лыгэн вай раёвынво лыгнин ӈавъанчыӈа ы'вэӄуч.
Ытръэч пууръыткугъэт ӄынур ынӄэн.
Рагтыгъат-ым тэгинӈыльыт.
Ынӄэн етгъэт вай ӈанӄо, гынуннутэк-ым вай ипэ нытваӄэнат.
Ы'ръынивӄинэт нымъеквэгты тылеӈит: Мынӈыркэвыркын!
Ӄытлыги тэгинӈысӄивыльыт.
Э'квырг-ам лыгэн чечатльаӈэты нымӈылёӄэн тагэнӈыпьычгын винвэ, тымысӄэвъё: Минкы варкын?
Э'митлён?
Ачвачьэты нивӄинэт: Мынӈыркэвыркын!
ръылеӈӈогъат-ым ӈанӄоры.
Эвыр ы'летгъи, тэтъын ӈан муулӄытгъэт.
Чаагты ӈанӄоры, рымагтэпы, гыноннотайпы.
Э'квырг-ам эвыр элетэ найъонат.
Ӈутк-ум вай элеӈитгьэт, миӈкы вай-ам рочыӈкы ӈутин Экулымэк, гивигьэт ынкы.
Нэмэ яврэнръогъэ, айгысӄэты и'ргъэт.
Э'квырг-ам эвын, мыӈкы нымтэгын, Эндэгыркэнӄач нывилгъэт.
Йыӄӄэй-ым гивэ, анымкэляӈэты ныгалянат танӈынотагты.
Нымтэгнык ынкы нывилгъэт.
А'тав ыргынан, йыӄӄэй ыргин тагэнӈывагыргын тайкыё?
А'тав ыргынан, чиниткин нутэнут гапэлялен.
Ӄынвэр эвын нытайыӈӄэн пытӄытагэнӈытык.
Лыгэн пууръыткугъэт.
Ӄэйвэ ӈэнку нытванат-ым, ӄырым ръэнут нэнъыльугъэн, чеӈэт пууръыткульыт.
Чымӄык-ым энмэч ӄэйвэ чеэкэй нытваӄэнат, энмэч ныннъалекатӄэнат, ныӈэвтумгэтӄинэт, нырэӄӄинэт, чеӈэт ръалё нынъэлӄинэт, миӈкри чимгъун ныплыткуӄинэт.
Миӈкри эмэлкэ майӈываӈэгыргын ныплыткуӄин.
Миӈкри вай чымӄык, ӄынур нылпууръыткуӄин, нъэӄэлиӈэтӄин, ӄэлюӄ-ым миӈкри, тэгинӈыльын чечатльанвычгын-ым ымыльо.
Ӄутиин-эм кэтэм тэгинӈыльын этлы энанмыкыльэн.
Элвэльин нэнанмыӄэн, эвыт лымӈэ экык, кэтэм чымчекин, йичьэмиттумгын ръэнут.
Рыглётавэмэнӈата нинэнтыӄин.
Нивӄин-ым: — Э'птэ ӄыглёгэ, ӄытэвиминӈыги!
Ӄэйв-эм ытлён тоттагэнӈатыльыйӈын мэйӈылыӈыр нъэӄэлиӈэтӄин.
Эв-ам ынӈин нылпууръыткуӄин, нымэлевӄин, э'ӄэлиӈэтык ныпааӄэн.
Ынӄэн ытръэттэгын.
Ӄун-ым ытлён ӄонпы айгысӄыӈӄат нъэлгъэт.
Тэнанытгэванӈа ынӈот ӄулитгивиткук.
Мынгытча гивигьэт ӈунку.
Ынанӈэнчьан йичьэмиттумгын этъым ӈанӄокэнайпы этъым вай гуйвэллин.
Пэляк ынкы ылвылю лейвыгъи.
Нымнымык ныгаляӄэн, мыкнымык.
Ӄытлыги-ым ытлён амгыевкы ыннаннымэты, рымагтынымэты нылеӄин.
Ӄытлыги-ым ӈан амойвачгыргылвачгын.
Пэнин ӈитльэтыльын ынӄэн-ым ӈанӄэн гыюлетрэмкэ ганывъёльавлен, ӈанӄэн ынӄоры.
Ръэнут-ым, пыкиргъи, ръэлетгъи ӈэлвыльык.
Йыӄӄэй эйгулеткыльин ырыткук?
Леӈытаӄ-ым пууръыткульылӄыл ытленъюӄэй ӈыроӄавӄай.
Йыӄӄэй-ым эйгулеткыльин ырыткук?
Майӈъаткэвма ӄэгнэвнин ойвачвагырга.
Ӄачачгынъегнэн.
Ынкъам эквэтгъи ӄэлюӄ-ым ылвачгын.
Наӄам нымачылвавӄэн, наӄам ытлён ӈоонкы гэвытрэтэ.
Эргаръогъэ, панэна вытрэтыльын ынкы, ӄынур мальатчальын.
Эты ӈан ы'ттъэ айъока, гъаттъыма наӄам.
Ръэнут-ым вай?
Чавчыварамкычгын йыӄӄэй уйӈэ ы'ттъыкэ?
Гъыттъылин, мыкъыттъыльын!
Ойвачгыргын нэрмэӄин, чимгъун ӈунри гэнлилин, йъэлыги эмувикитэ йъонэн.
Этлы ӈан гэкэӈэ эвыт лымӈэ иткэ.
Ӄун-ым ӈан кыеӈ эвыр имимык.
Наӄам гаӄэтыӄаатленат мимылти, наӄам тылвъылкэ.
Ынкъам гэкэӈэ этъым люӈиткэ гитлин.
Вэлер-ым а'мын ыннэн ы'ттъыӄэй .
люӈынлейвэ гэнтылин.
Ытръэч лыгирӄэй гэнлейвылин.
Ръэнут-ым, гынтэквъи чеӈэт ылвачгын, льунин.
Ӄэлюӄ-ым кылельэннин.
Чеӈэт эвыр ойвачгыргылвачгын, майӈыгытгылӄатгъэ, тинылӄэтгъи, этлы ӈан нотасӄыеквэ эгынтэвкы, йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин вальын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, и'ннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ: йъэлыги ӈан тинылӄэтгъи.
Ръэнут-ым, ӈанӄэн гытгырочгын этлы эвытрэткэ, ынӈин вальын майӈыгытгын.
Пэӄэтатгьэ, ойӈысӄытатгьэ, итъунтэтгьи тинлыӄык, и'ннымлегъи, киквъи ынӈин.
Рыпэт ӈирэче, тиквъэк ытлён, киквъи.
Ӈирэӄэвкинэк кивкинэк нымнымэты ӈэвъэн ӄытгъи, леӈытаӄ-ым энанпынляквъэ: Ы'вэӄуч гымнин э'митлён?
Нымнымыт иквъэт: Э'ми?
Гэръэлин?
Атӄалвайӈын-ым йъонэн!
Гук!
Элымӈэ!
Тагам!
Мынылӄыритчыӄиквъэн!
Э'митлён?
Тагам!
мэӈкалӄаӈынвыгъэт мынлеркын?
Эквэтгъэт ӈирэргэри.
Ыннэн-ым ӄлявыл нымнымин яалятгъэ.
Амманаӈ нъэлгъэт, ӈэнку айвэкэнак атӄыйӈык ылвайӈык вытратылӄаӈынвык.
Ӈэвъэн-ым ытлён нотасӄэпы энарэрыӈӈогъэ.
Ӄол-ым тэныткынэты, ӄоныр-ым ӈэнку, ӈоонкы, ръэнут ӈан нуувэтӄин, этыӄун тинтин, ръэнут?
Ынӄэн йъонэн, рэймэвыркын.
Люур ӈотыӈ рэймэвыркын-ым вай чымчэӄэй, рыкатамавыӈӈонэн, алкылыӈӈонэн.
Эвын ынкы энмэч таӈапаӄатлыӈ.
Льулӄыл тинтинык гинэнчыӄэтлин.
Лынавнэн тумгытум.
Эвыр етгъи.
Эвын ынкы тумгэпил.
Нэйӈэгъэн ярагты.
Ӄэтэвӄун ынӄэн ӈэвъэн гэкэӈыльын.
Ырытти катам рынрэты мынгык, эвын ынкы гэвъилин.
Нанрагтатгъан.
Ӄэтэвӄун ӄол йичьэмитгумгын нымтакачго нытваӄэн.
Нагтыгъан.
Катам нэнмигчирэквъэн.
Ойвачгырга этъым гыёлятварата ӈанкойпы вэлвавылӄэва нуйвэлгъэн.
Ылвайӈын этъым нанывъёляквъан катам кытур.
Ӄуннымэ-ым нытваӄэн чавчыв ӈэранрата, ӄоныр-ым гэнымтумгэ.
Йъарат гэйилыӈэвлин-ым нымтумгын.
Амонайгын-ым нынны.
А'мын-ым ынӄэн мэйӈэрмэчьын Амонайгын.
Ынкъам ныӄытлиӄин ӄаайпы лейвык.
Ынкъам этлы эначгэӄаанмыкыльэн.
Ӄэлюӄ-ым гэчимгъулин эрмэчьын, гивлин: Лыгэн раӄылкылчыӈын.
Иӈӄун чамъам рэӄын ривӈынин: а'ӄараӄынэвкы вальын.
Ӈавъанчыӈын-ым эвыӈӈогъэ: Мытӄупӄэтыркын чавчываночыӈкы!
Мэвын гивэ, тынмыгъан: мырвэ мытитыркын!
Читэвын авалёмкыльэн ы'ваӄочейӈын торынвэтгаватык.
Амӄынъычо рывэтгавага гивэ ӈавъанчыӈын апылмаркэгыргын.
Ръэнут-ым, ӄынвэр эвыр лымаляквъэ.
Ръэнут-ым, ӄаагты ӄытыльын кыленин.
Ӄорак кынмал ваӈӈогъат.
Ӈэгны ӈоонкы варкын.
Нымтомгычгын иквъи: Кит-ам!
Ӈаан ӈэгны мынгитэсӄиквъэн, мынрэӈгилимык нэкэм эвын, мынъёпылӄэвмык!
А'мын-ым нырэӄын-ым!
А'мын-ым нырэӄын-ым!
Ынӄэн леӈытаӄ-ым, эрмэчьын иквъи.
Лыгэн ӈэнку кувлылӄытгьэт, ӈэйык пыкиргъэт.
Гэмэпирэлин-ым, пэнин-ым яачы лейвыльын нымтомгычгын.
Лыгэн-ым ръэнут кувлылӄытгьэт, яалейпы пиринин.
Гынмыл-ым валячгын атчэты миӈкы гэнтылин.
Пиринин-ым, ӄачакэна мынга нанӄын ымычвэта рыннин.
Рытрилнин-ым, тыгаръэлягьэ, кытгынтатгъэ, пэӄэтатгьэ, ӄэлюӄ-ым ымычвэта.
Ванэван этлы энрэӄэвкэ, лыгэн пэлянэн.
Рагтыгьэ томгайӈын, ярак пыкиргъи, киквъэт ынӈин.
Ынӄэн вулӄытвик рагтыгъэ.
Ы'ваӄочейӈын ӈавъанэты-ым турыпкирэ этлы авэтгавка.
Кыеквъэт эргатык.
Тагам!
Гымнин итык гынник тыплыткугьэн, гынинэт ынръам рырэӄэвыркынэт?
Ӈавъанчыӈын иквъи: Гук!
Элымӈэ!
А'мын гынан аръаля ымыльо!
Гук!
У'рэгынин вэтгав.
Гэплыгынникэ мынытвамык!
Ӈавъанчыӈын итчывъеӈъэлгьи: Эгэй!
Тагам-ым!
нырэӄын-ым!
Валяйӈын рытъэннин тэӈымнэнин, пучьэчыку йъонэн.
Чейвыгьи энаагты.
Эвын нымилгэтӄин, ӈэнку йъонэн.
Ръэнут-ым тынпынэн.
Пэнин милгэтыньын ӈэвысӄэт.
Миӈкри эӈэӈӈэвысӄэт, ӄэтвынӈэвысӄэт ынан чинит.
Пэнин милгэтыльын.
Ытлянъёӄагчыӈын валёмгьэ, ӄалгэкэтльаӈэнӄагчыӈын.
Тэтъын ӈан, кынмайпы ӈытогъэ.
Эвы-ӈан пъояачейпы ӈэнку ӈытогъэ, гынтэквъи тымӈэнотагты.
Ӄутиинъэм выргыргэтыльын валёмнэн.
Тымык лывавыркынэн ӄол-ым вай, ӄынвэр пэчасӄэвнэн.
Ӄун-ым вай янот-ым гыткарытрыттэ чывиткунинэт, мынгыкэн-ым ымыӈ чывиткунинэт.
Пэнрынэн-ым ынӈатал ӈэнӄагчыӈын.
Эвын гэйӄунтэтлин.
Мэткиит йъонэн (êûåëãîíýí).
Утьым, ымыльо ръэнут, чывиткунин, оргырэл.
Ръэнут-ым ытлён, увэлӄычгын тэйкынин эмутъымин, оргырэлен, гаёмроттыма.
Ынкы рытрилнинэт-ым ынӄэн.
Туръюӈэтык пэнъёлгычгын кэнрэтгъэт ынкы.
Ӈылгылчыӈын-ым аны!
Ӄоныры тэнтымгык гырголягты кытьэӄопыӈ нылӄытӄин.
Читэвын ы'ттъыльыт алваӈӄач нытаӄэнат, вэлеквойгойпы рагтыльыт.
Ӈылгылльогъат-ым ынӄэн, ӈэнри пъултыгъэт.
Пыкиргъэт ӈутку.
Ръэнут-ым вай, миӈкри вай, панэна пэнъёлгычгын варкын.
Лыгэн-ым эвыр ралӄаӈын вай варкын, ынӈот а'м!
Гэчеӈыттэтлин Амонайӈын тумгытум.
Чит-ым ытлён тульэтгъэт: ӄэлюӄ-ым вай рэӄын риквъэ, чеӈэт нэльунэт?
А'мын-ым вай, ынӈин гитигым!
Гык!
А'мын-ым э'птэ тури мынмытык!
Ӄэлюӄ-ым вай, йыӄӄэй авэтгавка ринӈытык?
Го!
Вынэ ӄырым!
Ӄынур майӈармагты лявтытаӄаӈӈогьат: Энмэч ӄытатаӄъаӈыткогэ!
Гы!
Итык-ым ӈан ынӈин авнавэтгавка.
Гыто нъинэлгытык, нъэнарагтантык!
А'мын-ым ӄэлюӄ-ым, тумгэйӈыт!
Мури нэмыӄэй ынӈин мынинмык!
Гыт-ым, тиквъэк, нэмыӄэй нъывэтгаквъан.
Наӄам таӈгэлеквыргыт.
Энмэч-ым киквъэт ынкъам ынкы.
Ръэнут-ым, амгээнвэтгаквыргын ныяаӄэн.
Эргатык-ым татаӄъагнэнат.
Этчылвавытвагыргын орвыт ритчэвнинэт.
Вэнлыги пыкиргъэт ӈэнку, атарго нъэлгьэт вэтгавкы.
Ръэнут-ым, чычеткинэгинивэ яврэнак найъогъан, нанмыгьан.
Амонайӈынэн ӈэвъэн энмэч тыльугъэн, гынан-ым экык льугъэн.
Энмэч-ым нынны гымнан лыги: Тӈэчейвыӈэ.
А'ӄагэвэӈэтчыӈын ынӄэн ӄун-ым ытлён.
Еп торалятвэты пыӈыл мытвалёмгъан, ӈанӄэн нымтагнынӄаткэн, айгысӄырамкэпы мытвалёмыӈӈогъан.
Нивӄинэт-ым ытлён: — Нывъиткуӄинэт, нъэӄэӈытгыӄин.
чымӄык нымэлеквъи.
Эвыр аръаля чымӄык тымэты нинэнтэгъеӈэвӄин, ӈирэче, ӈыроча ныткивӄин, наӄам авнаӄамэтвака, ытръэч мимыл, йъарат мимыл, ӄырым нытымӈэтвагъан, йъарат мимыл нинэнуӄин амӄынъычо.
Ытлён вай ынӈин вальын а'ргыргычгын гэетлин.
Ръэнут-ым вай, мургинэт энаальыт въэткоӈӈогьат.
Гытгаръогьэ-ым вай.
Мури еп мыттымӈэтваркын.
Ӈалгылыяалральыт, ы'ттъыёлральыт, кэтэм вытгыры мури вальыморэ.
Ӄуульэтръуркын-ым вай, еп мури таӈэчвэрагыргын, мургин яраӈы.
Торгытгаръок-ым вай а'ргыргычгын пыкиргъи.
Ӈыръа йъилгыт яанэнат ӈутку ыннэнилюкэ а'ргыргычгын, мыкныммури чеӈэт.
Ытлён вай, ӄуульэтръуркын мургин яраӈы еп ынкыри.
Ынкъам вай трэтылягъак.
Гырголяйпы ӄынур йъычгын нылеӄин, вусӄууч.
О'птыма ӈан йъылиӈын, тыляймавыӈ итыркын.
Рэтыляма ӈэнку нинэгитэйгым.
Ӈутку эймэвыркын.
Ӈутку гымыкӄач рыпэт высӄумчыку нъэлгъи, овъалыо'равэтльагэнэв.
Овъалырамкычгын гавэръыма, тэӈувъэлегинив.
Алымы таӈъылё, тиркытир эвытрыкэ гэнъэтлин.
Тымӈылёнат чымче вальыт.
Иквъэт: — Гыныкагты мыннуткусӄивмык!
Там!
Янот мывинрэттык!
Йъэнкэкин вай орвытъолӄай тыпиригъэн — леӈытаӄ-ым вай, рэтыкэн тытвыркын.
Ытлён вай тыпиригъэн орвытъолӄай, тэквэтгъэк.
Тыгырголятгъак, тыпгатгьак, тыриӈэгъэк, тръэгъэк.
Гырголяйпы тыляйвыӈӈогъак, ярамкыт рыновыргыкыпчева тыйыркыӈӈонат, эвыр нэнанпэӄэтавэгым ярат.
Ӄытлыги ӄун гымык тумгин ӈинӄэйин — мыгӈинӄэгльигым — эвыр ӈэвъэнин увиритти ӄытлыги гымнан чинит тынмытконат, тыркыпчевынат.
Ынкатовэкэн гымнин тумгыт а'ргырга льунинэт, пыкиннинэт, рэтылятовэкэн.
Ынкъам нивигым: — Гымнан чинит увиритти тынмытконат!
гэгитэмури, гагалялен-ым а'ргыргычгын ӈутинЭкулымэк рочгэты.
Эвыр-ым вай танӈыйыръын нэмыӄэй!
Тачавчываӈа гитлин, нэмыӄэй аръаля чымӄык ярат уйӈэ!
Пыӈыл валёма ӈотэнАколымарочгырамкын тэмурыӈӈэ гатвален, гэтьэттывилин нэмыӄэй нымнымычгын.
Ги!
Тумгытум гымнин, Ӄлявыл, ельоотомгын, тынӄынкыри гатвален, таӈэчвэрагыргын.
Ӄутти ратвагты ныпэляӄэнат энаальа, миӈкри чымчекинэтэ ӄырым ынӈин ы'нпэлягъан.
Эчвэра ынӈин ратвагты ныпэляӄэн авынъяггалма — ӄэлюӄ-ым нывъиӄинэт.
Лымӈэ ыннэнъют ярачыко ынӈин ныпэляӄэнат, лымӈэ ӈирэют.
Тылевъитэ нитӄинэт этьым а'м.
Ӄэлюӄ-ым эвыт чечатлянвыт, тэӈвъик ӈутку нынэляӄэнат.
Амачвачьыян ытръэттэгын ынӈин ныпэляӄэнат, эвыр ӄынур этумыкэ нъэлльэт — ярат-ым ӄулиникэк ӄутти пэлярат ӈыроча нытгивиӄинэт панэна вэтчагты, ӈыраӄавкэнак ныпэӄэтатӄэнат, чеӈэт ныпэтатӄэнат, рэтэмыт-ым ынанкэн, ныпэтатӄэнат, тэнмилгыт ёа' нинэнчыпъэткувӄинэт, ныничвытэтӄин-ым, нывилетӄин ръэнут.
Ӄулиникэк ымыӈ тэврит ӄынвэр ныпэӄагтатӄэнат.
Ӄол нымным, Амче, тэӈынкыри нытваӄэн, чеӈэт-ым малгаляльын а'ргыргын.
Амче ынӄэн мыкӈээккыльын.
Ынкъам ынтоолпырачгын нымнымычгык, чавчывачгын, Арэнуӄат нынны.
Ытлён-ым нэмыӄэй гэвъиткулин.
Ӈэвъэн гэегтэтлин амынан, ӄол энаальыӈэнӄай, Амчен ынӄэн, леӈытаӄ, ытлювъёӄай, рулӈинӄэй.
Ӄынвэр-ым ытлён, Амчен ӈааккачгын нымнымэты ы'ттъылетгьи, ӈэлвыл рычаатвавнэн, гэкэӈэ этлы иткэ, этъым эмъэӄэлиӈэ камчечы гэнъэтлин.
Йъэлыги ы'ттъыльэтгьэт, нымнымык пыкиргъэт гэрулӈинӄэе ӈирэргэри, гымык йъэлгытомгык, Элыгыӄына, въиритылекы.
Нэмыӄэй тынвыӈирэргэри Элыгыӄынтэ, гатлювъёкая нэмыӄэй.
Ынкы ваӈӈогъат.
Амчен ӈааккайӈын, камчечынъатльайӈын, ӈэлвыл пэчасӄэвнэн, панэна ӈот игыт вачгааркын.
Ръэнут-ым, ӄынвэр эвыр ытлыгынин эргыпатьян чымче, ытлыгэты ӄытгъи, гымык йъэлгытомга ӄаата рыльэтэннин.
Ынӈатал рыпкирэннин ярак, эргатэты апылмаркэтыӈӈогъэ Амчечгын ынтоолпырагты, миӈкыри ынӄэн рачыко у'вэӄуч пэлянэн ӈэвъэнэ.
Пэгчиӈу лыӈыӈӈонэн матальа — ӄаӄа, тытэӈэт ӈан, райъоӈыӈӈонэн рачыко вальын.
Эвыӈӈогъэ: — Вэлер мыгитэсӄиквъэн ынтоолпырачгын!
Эвыӈӈогъэ: Алымы а'ӄавъэӈ вальын, эӈэӈыльын!
Ӈээкык ачыгнэн, Ӄоныр-ым о'птыргарэ, мытлыӈыргарэ, ынтуулпырэт ӄутти.
Ытлён вай найъогьан, лыгэн эвын гапойга итгъи.
Ытлён ӈэнри томгайӈыт чейвыгъэт ярагты, пойгын рынрынин Амчена, ӄынур майӈыгыннэкэты.
Ӄэлюӄ-ым ынӄэн рыныманнэн лыгэн акватыӈок ӈавъанчыӈа тытыл.
Амчейӈына ынӄэн ампойга рыраӈӈонэн тытыл.
Ынкэтэ тагъат ӈэнри, этлы нымэльэв атытлёпка тылян.
Ампойга тэйкыркынин, рырайвыркынэн, нэмэ чьовыргын пойга ёрокэн рыранэн, этлы мынга эпирикэ, ампойга тылян нинэтэйкыӄин.
Ӈэнку ынтоолпырачгын гитэнин: Эвыӈан, ӄэйгипэ гэвъийгыт?
Вэлер-ым тыльугыт!
Миӈкыри мынтыгыт?
Йыӄӄэй нотагты мынльэтэтгыт?
Нэмыӄэй ӈутку танъярачыко тэнмаквъэ!
Вэлер-ым тыльугыт!
Тагам, тэквэтыркын!
Ытлён ӈан рагтыгъат.
А'ргыргычгын гагалялен, эчвэрагыргын рэмкын гатваӈӈолен.
Эвыр-ым ытри нэмыӄэй таӈэчвэрагыргын гатваленат.
Тытэӈэт ӈан!
Ӄынур ынанчинит тэйкынин а'ргыргын Амчена.
Ӄун ӈирэӄ ынтоолпырачгыт въигъэт.
Таӈынан чинит кэлы ӄынур льунин — лымӈъэм эвын тумгинэт о'равэтльат, вата итыльыт, ынӄэнат лыгэн въигъэт.
Ынин чиниткин лиглиӄӄэгти ынкыри вагъат.
Чеӈэт въильын ынтоолпырачгын эгитэсӄивкэ нъынтынин, таӈэчвэрагыргын нъытвагъан.
Ӄоныръым эӈэӈыльын Амчейӈын, этъым-ым гэйгулетлин рэӄык, ынык кэльэтэ гынрыру нылгыӄинэт ынин чиниткин лиглиӄӄэгти.
Ынкъам ытлён ынӈин гатвален.
ӈэлвыл мыгӈэлвыл йъарат, ӄоныръым йъарат нутгигым, мэӈин ӈъочьын ӄлявыл, тымӈалголяӄ ӄаарамкын, алвавараткэн мэӈин эвыр ванляльын, ымыльо нэналпынрэгым.
Ӄоныръым чама кочырӄлявылегым.
Ынӄэната ӈъочьэгым гэнъэлигым, гаӈъотвэйгым ынӄэната ӄонпы.
Гымнин пэнинӈэв гэвъилин, янръалявылё тынъэлгъэк, лымӈэ тыӈэвынъюсӄиквъэк, чавчывак, Пэнэлӄутынэ ытлыгык.
Чавчывачгын ынӄэн!
Наӄам Пэнэлӄут ӄаайпы лейвык нъэнӄэӄин, ныӄытлиӄин.
Тылвамгымнан нинэгынритигым, тылвамгымнан.
Тораймэтъётьам, турӈэвъэнэ ӄлявылӈэнӄагтэ ӈыраӄ йытонэнат.
Яачекэн-ым йыток, яврэнак ытля въигъи.
Ныппылюӄинэӄэй ытръэч гаӈэранрынныма нэнэнэӄэй ытльата пэлянэн, йъарат-ым эвыр яйвачгыргын ынӄэн нананаӄагчыӈын, миӈкри вай гымнан-ым итык-ым ратвак нэналвавэгым.
Этьопэл мэӈӄо чейвыткук нынъэлигым.
Танӈык-ым ӄынвэр тытваӈӈогъак, миӈкри номӄэн яраӈы танӈэн ӄоныръым.
Янръалявылегым, микынэ иръын нытэйкынин, уйӈэ!
Э'ми омран, ынкы тытваӈӈогъак.
Читэвын аккагты тъытэгъеӈыркын, э'квыргъам мыгӈэвысӄэтыльын.
Гымык э'тки, мыквэтгавыльыт-ым.
Ынӄэната э'нӄу тылгыркынэт, юрэӄ транӈэнайпыгъа.
Гымык чимгъук э'ӄэлиӈу тылгынэт ымыльо.
Ӄынвэр-ым Вачелена качакык, ӈутку Поӄосӄык ӄонпы гымнин чимгьун тэгъеӈыркын, миӈкыри ейвэчу инэлгыгъи.
Ӄоныръым аӈӄак мэмылӈыттык, купрэткук чама.
Читэвын кынтагырга мэмылӄая нъэналпынрыгъан, ӈирэӄ эвыр ӈыроӄ, юрэӄ трэрэвилыткуӈыркын рамкэты.
Ӄоныръым гымнин игыт иръылӄыл уйӈэ.
Яв-яв!
Ӄээӄын ӄулиникэк, ӈотӄэн йъилгын рагалягъа, ӄэйвэ трэлӄытгъэ Вэлевгойгогты.
Эвыр-ым мытмэмылен гырон, ынкатагнэты мэмылӈыттыгыргын транпааквъан.
Ынӄоры ылвагты трэтэгъеӈгъэ.
Юрэӄ кынтавагырга ринэйылгъэ, вэлер-ым киткит, чеӈэт гымнин ыннэкупрэн уйӈэ, ынныӄаеты тралвавӈын.
Наӄам амноталяйвыӄлявылегым, ылванотагты тытэгьеӈыркын, нэмэ галгалеглеӄӄай миӈкы нытваӈӈоӄэн, юрэӄ тьыльунэт тъэр.
Чама ӄэйвэ мэйӈынутэргын тэйкык.
Миӈкри уйӈэ ынӄэн, кытур-ым мыкылвэмкын тынмыгъан, магны тэйкык, эвыр ныппылюӄин нутэргыӄэй, ӈэнку нэнаёйгым тэкичгын, миӈкыри нывилетӄин амӄынъычо.
Ынӄэната чама ылванотагты йъарат тытэгьен 'ыркын, гымнин льэлеӈиткин.
Эвыр-ым яврэнак, нотасӄычгын рэӄитыгъэ, ръынетгъэ, вытку ынкы трапаагъа, ӈэргэрык.
Гачыӈаймээткольатлен якотыльывэлыткъолявыл Элыгыӄы.
Тъэче гивигьи, ачыӈ эвнэплыткукэ.
Ӄынвэр-ым ытлён ранторкын, трэннонтаркын.
ныӄитыӄин-ым, ынкъам аалёмка нынъэлӄин ёк.
Ръэнут-ым, ӄытлыги гачмовагыргын гатагъяӈыӈӈолен.
А'ргырго рытчынин, ёк лывавыӈӈонэн нэтэгъейӈын.
Ӄынвэр-ым эвыр вэрэтвэтгавыӈӈогъэ ӈэвтумгык-ым, ниркэнэ, Ункуулынэ.
Нымтакачго вай ытлянъёйӈын.
Ӄоныръым эвын этынвата Трэннонтагьэ.
Миӈкри ӈинывмиӈыльын ӈэвъэн.
Ръэнут-ым ытлён ынӄэн а'ргыргын льунин.
Ӄоныръым эвын ытлыгын ымыӈ виритэ гитлин, ынӄэн кылеркынин.
Гук!
Ытлыгын янот иа'м этлы атвыка?
Нэмэ э'ӄэпуӄыльын ӄыятлепы, а'ляёк нылвавӄэн.
Ӄытлыги выквын гатомгатлен ӄыетлычыку, элгывыквын, ръэнут, наӄам нутгыӄин, таӈковлёкы вальын.
Нанывъечыко въиплыткук нэнчичьэтгъэн.
Ръэнут-ым ытлён виритгъи.
Ынпычьэккэтэ рытрылпыннэн.
Читэвын въэвъентогьэ.
Рытьэннин валы йытонэн, тыгинрынин, нэмэ эюгъи, тэӈыткэеквъи, лынавыӈӈонэн тымык.
Ӄынвэр ынан чинит иквъи.
Опопы ӄынэнывъэквытык!
Ӄэглынангэт нанэлгынатгъан, ынӄэната нанмыгъан.
Плыткунэӈу, нотаӈ рылык, ӄыетлын нэгитэгъэн.
Эвыӈан ягталма выква нъаляёӄэн, чыгэе, рэӄэ.
Эвын выквылгын нэльугьэн.
Ынкъам ынӄэн экык нэмыӄэй ынӈин итгъи яачы.
Ынӄэн-ым ӈэвтумгык вэрэтвэтгаквъэ.
Эвыр-ым валёмгьат чымӄык, лымаляквъат.
Торлымалявкы ытлянъёгты нэнльэтэтгьэн, парааттэгчыко нэйӈэгъэн.
Ӈэнку нэнчегитэтгьэн.
Ӄэлюӄ-ым ытленъютэ рырылпынэн, нэмэ лывавнэн.
Ӄэйвэ ӈэвэӄ ынан чинит нинивӄин: — Аны вай!
Мэчӈунри ӄынтэгъеӈэвыркын валы!
Вэнлыги нэналвавӄэн.
Ӄынвэр-ым нэмыӄэй, ытлыгын ӄынур, вэтгав яанэн: — Опопы ӄинэнилгыпэтгытык!
Ӄэглынангэт нэнилгыпэтгъэн.
Ынӈатал нанмыгъан.
Ръэнут-ым, ытръэттэгын.
Гымнин энаальын Ӄайыворвыӄай нэмыӄэй виритгъи.
Ныкоттапыткыӄэн нинэнпэлӄувӄинэт тумгыт.
Гъэӄуткулинэт янот гэӈэвъэнэ, ӄоныръым чикъэӄэккэльын.
Ынӄэната ӄэмвэ, вэрэтыӈӈогъэ.
Гатльа-ым нынмараватӄэн.
Ынкы кургъи, ӄэмвыгъи.
Ынкъам виритгъи.
Мэчеммуульыт, уйӈэ аянраӄаака.
Рырвэнрыёчымӈачгын ӄулеккэтэ нанмыгъан, э'ӄэмыкэккэльын наӄам.
Ынпычьэккэтэ амӄыньычо нэнанмараватӄэн, леӈытаӄ-ым въитэйӈэтэвкин чымӈачгын нанмыгъан.
Митигым, ытлён ӄэйгыпэ виритыркын, ныгагчавморэ, ръэнутэт нэнантэнмавморэ.
Орвыкэн ръэнутэт мылельыт йылгыльыт нынэлпууръымури эмлекычьэ.
Мурыкэкинэ-ым а'мын ытлён йылгыльын орвоор въэяак-ым э'тки.
Йылгыльын-ым а'мын рыйылгатъё въэтыляма ӈэнри ынык рамкэты нъычимиръэтгьэн, миӈкри-ым нитгъэн?
Ынӄоры ы'ттъырамкычгын а'мын ытлён вайынӄат варкын.
Нэкэм-ым ытлён лыги въэӈӈольын ныгтыӄэн въирэмкэ.
Лыги нылгыӄин-ым вай, нивӄин: — Ратымӈэквъа, миӈкри!
Торкамчечы нъэтльэн лыги нылгыӄин.
Нымкыӄин-ым ръэт эмчичеткинэгйит ръэт варкын.
Ынкъам ымыӈ томыгӄорэн въиэвиръын этлы аяака.
Нытайыӈӄэн.
Ӈэнку-ым амвъэрамкычгын ӈалгылегты лейвык, айвачытак, ныйӈоӄэн, нивӄин: — Эвиръыт ръэнут морыкыткэркыт?
Нынтаглятӄэн.
Ынӄэната тумгин имыръэнут этлы аяака, нэмэ ӄораӈы тумгин.
Гытгытэ ӈъочьыӄая ӄэйвэ ръэнут кэтэм чиниткин нэнаяаӄэн.
Торавэръыйӈын, томыкайпы аймэтъё, тумгин рырэӈавъё, ынӄэн вэнлыги нэнапэляӄэн.
Ӄэйвэ пэнин эмытъэт-ым чиниткин нэнаяаӄэн.
Ынкэмир эвыр а'ӄарамкычгын йъарат.
Этлы ӈан ивкыльин ынӈот: — Мачынан ныяаркынэн!
Лыгэн эвыр мэӈӄо лыги нытчыӄин?
Ӄун-ым а'мын ытлён ӈытэӄ въипэлӄынтыльын мурыкэкин.
Ынкы этъым а'мын лыги нытчыӄин въэвагыргын.
Эвъянва ӈытэӄ нынпэлӄынтэвӄин въильын-ым!
Лыгэн эвыр гымнан чинит въильыкин эвъян гытьынпыӈэвӄэе, чавчывавальанма, рыничгырэвкы, гинэйытлин чит, тынтээватгъан-ым кытъаткэ.
Ынкъам-ым ытлён въитылельын нинэнпэлӄынтэвӄин чымӄык ы'ттьэ.
Ӈачгывэлёйпы нинэюуӄин, чама нэнанвэтгаватӄэн ы'ттьын, нинивӄин: — Этын ӄынпэлӄынтэквын!
Титэ мынтаӈынӄамэтвавыркынэгыт!
Этъым эвын эвъянва чама.
Мыркоа'ргыргыян ныпэлӄынтэтӄин.
Вэчыръогыргын тыляма.
Ы'тгьэ-ым ынӄэн пиӈкуюуйвык льолӄылеты ӄынвэр нинэнпэлӄынтэвӄин.
Э'квырга майӈыа'ргыргыян аалёмкыльэн.
Ынӄэн-ым, въипэлӄынтэтыльын-ым тэнчыкэевкы, ы'ттьын нынмыӄэн.
Ынӄэната ӈан чавчыварамкычга ы'тъын ныгйипӄин, ынӄэнавагыргыӈкы.
Итык яйвачы въинынпэлӄынтэвкы ынӄэн ныкэтгуӄин.
Йыӄӄэй яаёлӄыл, рыраӄавъёлӄыл?
Ытръэч рыӄамэтвавъёлӄыл!
Эвныпэ-ым ытлён имырэӄык етыльын ы'ттьын: армагыннэкэты, кайӈэты, гэӄулилин.
Ратгэмавӈэн вусӄумчыку.
Тэӈӄычиӄун-ым ымыльо гэплъыттьылин, мыкрамкычгын.
Мытлейвымык — этлы ӄол уйӈэ атвака.
Ынӄэн-ым ынӄэн въитылельын а'тав лыгэн чымӄык ӄаата нэнэнатватӄэн, а'тав лыгэн.
Миӈкри рынгыӄораӈы ӈоонкы ыяайпы эмлейвык а'тав лыгэн, наӄам лылете нинэльуӄин, нывытрэтӄин ӄэйвэ, итык-ым миӈкри-ым ыяайпы.
Ынӄэн чымӄык митъэвъильын вай, авъентока нъэтльэн, эченур еп вай атэргатка вай егтэтльэт, лылепыльыт, ӄун тумгыт вай.
Ынӄэната вай, турвъик этлы атэргаткыльэн.
Нытайыӈӄэн.
Мыркоа'ргыргыян э'ӄу нылгыкин ынӄэн въирэмкэ.
Нивӄин: — Раӈӈытагьэ?
Ӄэквэтги!
Ӄырагтыгэ!
Нырагтыӄэн-ым, ныпэлӄынтэтӄин.
Амалва нытваӄэн, чымӄык ӄэйвэ нывъентоӄэн, ытръэч камчечы нынъэлӄин, ӄоныръым эты нырэтыляӄэн, нырэӄӄин.
Нивӄин: — Ынӄоры тыетгъэк, въэрамкэпы!
Эвныпэ вай нывапаӄоӄэн рэмкын, Яагльа нырэтӄин вапаӄ.
Роӈӈок, нивӄин, вапаӄ нэнанвэтгаватӄэн: — Въэрамкэпы ӄинэнлейвыги!
Ӄэглынангэт ынан ынӄоры нинэнлейвыӄин.
Анӈааркын, кэгытрэркын.
Ынӄоры нинэнлейвыӄин, ӄытлыги увирит.
Ынкъам эвыр онмыа'ргыргыян ныӄысӄычэвӄин, ныӄонпыӈавӄэн.
Ынӄэната гынмылкин тывъё, авэръытковыркын, энантаглятковыркын, этъым ынӄэнырык лыги нытчыӄин.
Ынӄэн ынӄэн ӈыронляӈэрык: ӄол ы'ттъырыпалӄынтавъёта, ынӄоры ӈирэӄэв, ынанчинит яйвачвагырга, пэтле въирэмкэ э'ӄу лыгвагырга, ынӄэната пыӈыл нытвыӄэн, ӈыроӄав вапаӄольа нэнатвыӄэн.
Наӄам Ӄайворвыӄай чекавэтываӄ ӄынур ваӈӈогъэ, митъэӄитпыльэтыльын.
Миӈкыри вай мури энантэнмавкы митъэӄитпыльэтыльымури, гынмыл имыръэнут ӄынур вэлываӈэльыморэ, орвоор, ръэнут.
Ытлён мытъёптаӈавӈомык, мытвэлюмык.
Вулӄытвигъи, ныкиръугьи, ръэнут тылвавъеткынка мытытвамык, лыгэн кытӄамэтвагъэ.
Имыръэнут танъян амынан рунин, чачаян.
Пынлёк эккэт, гымнан тивынэт: — Ымто?
Рай нырэӄӄин?
Ӄэмиплыткук!
Лыгэн йъэлыги нивӄинэт: — А'м а'м, гатчатлен, гэйылӄэтлин!
Оргоор вай ынӈин ярак яалегты киквъи, ӄынур въильын.
Эргатръогъэ-ым, кыевкы пэнин этлы антока.
Ванэван нынторкын, пэнин ралкотвальын.
Ынкъам ӄымэл ынан-ым а'м ӄун-ым ытлён, мурыкэкин чавчываваратэн киткит вэрэтвэтгавкы нытайыӈӄэн - ынкъам ӄымэл ынан-ым яврэнак ӈыроӄ эккэт въигьэт.
Ынкъам майӈытайӈыгыргын, вэрэтвэтгавкы ынанчинит льунин.
Ӄоныръым тынӈивыгъэн, тиквъэн: Ынӈэ ӈутку атвака!
Ринэнръэлевыткугъэ ӄаак, ӈаргынкэнаӄайык, рэӄык.
Ынӄэната ӈырэтгъи.
Ӄулитгивик Арароӈӄач въигъи.
А'мӄон ытлён, мурыкэкин эгрурувэ киткит вэрэтвэтгавыльын вай ягтачвагырга ӈаргынэната нэнавалёмӄэн.
Ынкъам ынӄэн тъылегрурувэ киткит нывэрэтвэтгавӄэн, нинэмэйӈыркурӄин эмытъэт чиниткин вэтгавӄай киткит.
Ӄэлюӄ-ым вай нынпааӈатӄэн-ым.
Ытръэч ынин линлиӈкин ръэнут, ынӄэн эӈинмыӄэй вэрэтвэтгавӄай ӈаргынэнагты нинэмэйӈыркурӄин.
Нивӄин: — Гымнин увик ӈотӄэн!
Тыёргывэтгаквъак!
ым ӈан, ныкаргэчаткоӄэн нутэнут.
Ӄаата чачо нинэтчыӄин лымынкы торалятвогыргын.
Ынкъам чавчыват нивӄинэт: чипчыӈыльыт.
Ынӄэн а'ӄалеӈгыргын.
Амлывава гымнан гаёргывэтгава.
Наӄам гымнан еп торӄлявылё нинэплыткуйгым анӈэн, нэнайъойгым ӄаат: ынкъам лывавыӈӈок ӄынвэр гаёргывэтгавэгым, гивигым: — Э'гот!
Ваго!
Ӄыпэнрыгыткоо!
Ӄынугыткоо!
Ӄымэл гымнан тымэйӈыркургъэн.
Этьоӄааӄын тыӄаанматгъак, ытръэч кытагты вальын, нэмыӄэй линлиӈкин, мооӄор тынмыгъан.
Вытку ынӈот тынъэлгъэк, ынӄэн ёрговэтгав тыгтогъан.
Ытлыгын гымнин янор Трэнногты ӄытгьи.
Ы'ттъыётральын-ым чавчывачгын ы'ттъыёл муулӄытыркын, Айгынто нынны.
Ӈэнку пыкиргъэт.
Нивӄин Айгынточгын, чавчывагаймачьыӄлявылчыӈын: Ӄычейвыткуги, ӄувилыткуги!
Нивӄин ынӈот: Опопы янот мыӄамэтвасӄэквъак!
Нивӄин Айгынто: Этлы!
Янот нывулӄытвигъэн!
Вулӄытвигъи-ым, кытӄамэтвагъэ, нанӄытъылыӈӈогъэ.
Иквъи ынӈот: Гук!
Тынанӄыпыгтыгъак!
Айгынто вэтгаквъэ, иквъи: Опопы илюкэ ӄытвагэ!
Гэнкиръулин-ым, ӄонпы майӈытьылыӈӈогъэ, вэтгавкы лывавыӈӈогъэ, эйылыкэ нъэлгъи.
Киткит эргыръогъэ, майӈыкамаграӈӈогъэ.
Айгынтона ӈэвъэн рыгъевэннин: Тагам!
Камаграркын!
Ӄылӄутги!
Ээк гэнынлевлин, лылепгъэт: о'равэтльан йылӄэтыркын.
Нэныгъевэтгъэн: Мэй!
Мэй!
Ӄыгъекви!
Налваквъан.
Ӈэвъэнэ вилютэ палёмтэлнэн.
Уйӈэ, этлы авъентока.
Иквъи Айгынто: Гук!
А'м уйӈэ, гэвъилин!
Ӄонагтэ нэгтынэт, ымыльо иръыт.
Ынръам рымнэтэ гайколятленат (чеӈэт о'равэтльан гэвъилин).
Ынкъам айколяткынык нэтрилгьэн, ӈэранъоравэтльа нэпиригъэн, ӄол гыткак, ӄол левтык, рымнэтэ гиниргиӈэтлин.
Иквъи ынръам авынральын: Тагам!
Ӈ элвыл ӈ анӄо ӄагтагыткы!
Ӈэлвыл пыкиргъи, ӈирэӄ ӄаат нанмынат.
Ивнин ӈэвъэн: Тагам!
Ӄынпэтгынэт!
Ывэма рэмкыльымкын етгъи, амӄаарамкын ымыльо, ӄорэмтэльыт.
Ынръам гамӈылёӈӈолен, а'лянвэнаӈкэн выквэпойгын лявтэпы нэнкылвэтгъэн.
Вытрытвальын пэнээльын намӈылёркын.
Нивӄинэт: Ы'мто?
Миӈкри ӈан тэгьеӈыркын?
Рэӄэ?
Гэкэӈэ?
Пэнээльын нивӄин: Ӄырым!
Нивӄинэт лымӈэ: Этыӄун чейвэ?
Нивӄин: Мачынан чейвэ!
Ытръэч кэӈунэӈ ӄинэйылгытык!
Мэӈиннутэк рарычгатгъа?
Иквынутэсӄык!
Этыӄун мытрэнутэргыгыт?
Нивӄин: Ӄырым!
Этъым мытрэнлывэтгыт?
Нивӄин: Нырэӄын-ын!
Нымкыӄин уттуут гэривлетлин, йынйын гэтэйкылин, йынйын гэнлетлин.
Йынйыныткынык нэтрилгъэн пэнээльын.
Гэлвылин-ым ынкы.
Питии наӄам гэпинтыӄэтлин, амманаӈ гэлӄытлин.
Айгынто нивӄин: Гук!
Ынанкэн-ым!
Нэнэнэт нымкыӄинэт!
Гук!
Э'квыргъам мачынан!
Амманаӈ рэнъэлӈыт!
Гарагтыленат ынръам.
Пыкиргъэт ярак.
Ынӈатал ымыльо гымнин йичьэмрэтти чымӄык гэвъиткулинэт.
Ыннэн нымэйыӈӄин чакыгэт, чимгъун уйӈэ, ӄонпы тъэркин, амӄынъычо эмтумгин ӄлявын тэгьеӈу нинэлгыӄин, качайӈыӈавысӄатыйӈын.
Ыннэн гымык мыӄыӈ вальын нэнэнэӄэй йъарат тъылыркын, амӄынъычо тэргааркын, э'йӈэвыркын: Атэ!
Атэ!
Ӄыетги!
Маравыркын чакыгэт, ивыркын: Эӄуликэ!
Эӄуликэ!
Ӄоныръым пэрӄыёркын йъарат айколяткынык.
Ӄынвэр гэвъилин, нынны Гэкэвйи.
Ялгытгъат, ралӄаӈынвык гапэлялен, и'гэ гэнулин.
Ынкъам нивӄин Айгынто, мургин чакыгэт нинивӄин: Опопы яраӈы ӄыпэлягын гынин!
Э'ӄэӈэвысӄэт, ӄытлиӈэвысӄэт, миӈкри!
Лыгэнитык гынритӄэв, рагынрэтык э'нӄээркын.
Нивӄин ӈэвысӄэт: Нырэӄын-ым!
Гымнин чеӈэт ытлыгын уйӈэ, у'вэӄуч гымнин уйӈэ!
Йыӄӄэй ӈан гыт тратараӈгыт, ы'ваӄочеты рэтэм тратэвляӈын?
ытлыгынин тайкыё кааран, утъымыт, тэвририл, варэт, ратйытъёлгын, ёроӈы гэчвиткулин, нэмэ рэтэм гэчвиткулин, ӈирэӄӄликкин ӄораӈы ӈэнку ганмытколенат, амъалыгатгата, эмпилгычвиткутэ, авынаёгты, ынӈин эюльыльыт гапэляленат, гарэлӄытрайвыленат.
Ынръам гымнин ынйив етгъи, нивӄин: Гук!
Ытлывъёйгыт!
Гымык ӄытваркын!
А'тав мынмэйӈэквыт!
Рэмэйӈэтгъэ эвыр, ынпыначго трэнъэлгъэ, гымнин яраӈы раматаӈын.
Ымыльо ӈэлвыл гымнин рэйминӈын.
Ынкъам гымнан мытлыӈэн элеӈитти ынык нытвайгым.
Амӄынъычо амгымнан ӄаайпы нылейвигым.
Амӄынъычо рагтык, кэткэтӄамэтвак.
Маравыркын наӄам, ивыркын: Гук!
Иа'м мэрынрэ чейвыткуркын?
Нылюмӈигыт, иа'м мэрынрэ лейвыркын?
Лёмӈэӄлявылё рээчгатгъа!
Киткит ӄулиникэк нэмэ: Опопы мыталяйвыгыт!
Ынръам энаталяйвыгъэ, амлявтэпы, амчаата, амӄынъычо.
Ӄынвэр ымыльо рочыӈкы гытгак гъирлинэт нымнымыт.
Мури ымы.
Панэна ынкы энаталяйвыгъэ, эмуттэ.
Нивигым: Опопы янра мынъэлгьэк!
Омылёрочгэты тычейвыгъэк, атчета, тывинвэквэтгьэк.
Вытку ытлыӄэты О'мрувъена тыпкиргьэк, Выльэӈъомрувъена.
Нивӄин: Гэетигыт?
Опопы гымык ӄытваркын!
Ынин йичьэмиттумгын, а'ӄаӄлявын нэмыӄэй, амӄынъычо нымаравӄэн.
Нэмэ ынкы ӄээӄын элек гатвайгым, нэмэ тэквэтгъэк.
Выквыӄайына ӈанӄэн тыетгъэк.
Иквъи Выквыӄай: Гымнин ӈэлвыл тъэркин!
Чамъам!
Гымык ынӈэ атвака!
Нивигым: Нырэӄын-ым!
Опопы нэмэ мэквэтгъэк!
Ынкъам ӈэнку тыпкиргьэк Э'йӈэвйинэ.
Нивӄин Э'йӈэвйи: Гынин ынйив ӈутку чымче варкын.
Опопы кынмал ӈэнри мынылӄынмык!
Нэмэ мытэквэнмык, гымык ынйивык Утилгынэ мытыпкирмык.
Нивӄин Утилгын: Ытлывэ!
Етгъи?
Ии!
Гэетигым!
Нивӄин: Тагам!
Эвыр гыт эргатык ӄаагты ӄылӄытги!
Нивӄин гымнин ытлывъётомгын Ранъаквыргын: Нымэльэв вэлёлгын ӄыгитэркын!
Ынйивин нымкыӄин тумгин ӈэлвыл гэръэчетлин.
Нымтумгын Вэтлы амӄынъычо нытульэтӄин.
Э'митлён эчьыльын ӄораӈы.
Ымыльо нэнанмыткоӄэн, нутэк нинулювӄин.
Ынкъам этынвыт етгьэт, ныӄааёнратӄэнат, нивӄинэт: Чымӄык уйӈэ!
Вэтлы нивӄин: Этьым, гатымӈэвленат!
Ынкъам нивӄин ӄол ӄлявын: Этьым Вэлвынэ гэтульэтлинэт!
Этын нымаравӄэн, нивӄин: Гук!
Иа'м тульэтгъи?
Вэтлы нивӄин: Гук!
Гым-ым ванэван, люнтульэтэ!
Нивӄинэт ӄутти: Мачынан!
Мачыргынан!
Ынӈэ амараквылгыка.
Мачынан гатымӈэвленат!
Ынӈатал гым нэмыӄэй тэквэтгъэк.
Пэнэлӄутынэ тыпкиргъэк.
Нэмэ Пэнэлӄут гымнин йылгынйив, ытльанъев, ръэнут.
Ытръэч Пэнэлӄутынэ а'ткэвма нытвайгым.
Нымаравӄэн, нивӄин: А'ткэвма гэнъюйгыт!
Наӄам а'мын гытлеӄамэтвата, наӄам э'ӄэлтээркын ӄорагынрэтык.
Ӄынвэр трэвилючвиткугыт!
Нивӄин: Эвыӈан нэмэ ӈотӄо а'ткэвма рэнъюгьэ, транмыгыт!
А'тав нымэльэв ӄыгынрииркыниткы, ӄынӈэюуркыниткы!
Авнанрылгальата!
ытлывэ ипэ нэрмэӄин, ӈирэнлеӈу нэнапэнрыльанморэ, э'тки нэналвавморэ.
Чеӈэт эвыр ныӄэюлтэтӄин, нэргавӄэн, нивӄин: Мэйӈыӈирэтури, рыпэӄэтавкы эналвавыркынэтык!
Опопы ӈэвъэну мылгытык, гыпильу!
Нивӄин: Гык!
Гыпильыӄэгти, чикэмульыӄэгти!
Ынӈатал гымнин йичьэмитгумгын ӈэнку гэетлин.
Ныкочыраткоӄэнат ытри, Пэнэлӄут, Гэролгын.
Ынээльин гымнин Пэнэлӄутынэ ӄликкин ӄаат гэпирилинэт.
аӄам ытлён гэквэтлин ярагты.
Ванэван этлы эйылкэ.
Ӄэлюӄ-ым ръэнут ныйыннин?
Уйӈыльин, тынӄуйӈэ ръэнут!
Ӄоныръым тымӈэляйвыльын ынӄаначгын ӄэглынангэт.
Эргатык-ым Пэнэлӄутынэ иниквъи: Опопы гынык йичьэмиттумгин кочырвэл ӄинэйылги!
Нивигым: Ӄырым!
Нивӄин: Валы ӄинэйылги, ӄол чаат!
Нивигым: Ӄырым!
Ӄырым!
Иткэнин-ым чаат.
Нивигым: Опопы ынъевэты мъэӄэйилетгъэк!
Тэнӈэквъи, иквъи: Рэрэӄ-ым!
Мачынан!
Ынкэтэгнык танӈэнайпыгьак, кэӈунэӈ тыпиригъэн.
Пэнэлӄутынэ гэнапэнрылен, гивлин: Какомэй!
Ӄъэӄэйилысӄикви!
Эвыр лымӈэ ӈирэмури мынмаравмык, гу!
Кэӈунэӈ гымнин иткэнин, кэӈунэӈэтэ гыткайпы гэнаркынлылен.
Игыр еп нытъылӄин панэна.
Ӄоныръым ымыньо ыргин рэмкын э'тки.
Таткъомрувъе, ынин ынтуулпыр, гэӈирэнытленъюлин ынанъаткэӈычьын.
Ытлён мытвыгьан игыр.
Кытур ӈанэнӄат Таткъомрувъе Омакатгойгогты гэлейвылин.
Омакатгойгойпы ныетӄин, нырагтыӄэн.
Ынык йичьэмиттумгыт, ытленъюк Гинюӄэйынэ, ынкы нытвайгым.
Тактьомрувъе пыкиргьи, нэлгааткоӄэн.
Элгааткома Тактьомрувъерык рэмкыльыт гэпкитлинэт нымкыӄинэт.
Ӄол Ваалгыргын, Рулты, Рултынйи гэӈэвъэнэ, Э'гылгын.
Никвичиӄинэт.
Таткъомрувъе Ролтувъена нымаравыӈӈоӄэн, нивӄин: Гыр раӈӈытаркын ӈанӄо?
Гытлеӈъочьэгыт!
Пэчыгэчечгатыркын!
Гытлеӄамэтвагэчечгатыркын!
Нивӄин Рултывйи: Чит винрээсӄивыльигым!
Нивӄин Таткъомрувъе: Наӄам иа'м эвинрэткэ?
Нивӄин Рултывйи: Э'квыргъам гэнпэвигым, ынпыначгэгым, миӈкри мывинрэтгъэк?
Тэлеӈкинэт ынпыначгыт ытръэч нывакъотваӄэнат, авынральа гэнтэӈычьевэ.
Наӄам винрээсӄивыльигыт!
Иа'м вакъотваркын?
Йыӄӄэй ынӈин нывинрэсӄивӄинэт вакъотвата?
Нивӄин: Вынэ!
Ынӈэ авакъотвака тралявтытачайвэгыт!
Нивӄин: Мачынан, итык эвыр аӈыркылятка рииркын!
Рэляӄэӈатъылычгэты амаӈыркылка тэгъеӈыльигыт!
А'ӄапэляӄавыльычгэгым!
Таткъомрувъе анӈэнайпыгъэ, ивнин: Тагам, м-ым!
Мынпэнрывылгымык!
Рултывйинэ ричит гэгтыпин, гиръытвилин.
Нивӄин: Нырэӄын-ым!
Ӄэнапэнрыгэ!
Таткъомрувъена ымыӈ ричит гэгтылин гаваляма.
Нивӄин: Ӄырым!
Ытръэч левтыӈыттэ трэнтыгыт!
Ынпыначгын-ым лявтэпы гаркыпчевысӄэвлен ричитэ: Тагам, ӄывинрээркын!
Ӄывинрээркын!
Нивӄин ынпыначгын, нытэргатӄэн: Гы, гы, гы!
Нырэӄын-ым.
Мывинрэттык!
Иръын гайпылен, кэӈунэӈ кынмал гэпирилин чаат, ӄаагты гакытгынтатлен.
Этьоӄааӄын Таткъомрувъена намӈылёмык: Э'ми Рултывйи?
Мури нивмури: Ӄаагты гэлӄытлин.
Таткъомрувъе ныӄулильэтӄин, нивӄин: Го, го!
Рултыв!
Ӄырагтыгэ!
Ӄырагтыгэ!
Ранъаӄаткэвӈын ытленъюн яраӈы!
Энмэч-ым гарагтыленат гэӈэвъэнэ кынмал.
Тыляма амтэргата нитӄинэт.
Ынӈин вальын армачьычгын, Таткъомрувъечгын, ымытлыӄык ынанчавчыначгын.
Кынтавагырга ӄулитгивик ганӈъотвэвлен.
Паналӄотгыпы ваамэты танӈэты тылӄытгъэк, Поӄосӄаеты.
Мытив: опопы мыннугъэк!
Чеӈэт танӈырамкын тамэмлыӈа эмыннэ ныегтэлӄинэт, опопы гым кынмал ынӈин.
Вэлер-ым мычаӄарогъак, мыпинтэкичгугъэк!
Васӄайӈын-ым Голяёвычгын нивӄин янор, иниквъи: Аӈӄагты мынылӄынмык кынмал!
Ивыркын: Тъэр мэмыл мытранмыӈын, опопы кынмал чывэӈ мынынлигьэн!
Ӄликкик мынгыткэн гапароллен мэмылтэ ганмыленат.
Ынӈатал элек нивӄин: Кыткытык мынкэӈикупрэткумык кынмал, пай-ым мыйылгыт!
Кэӈикупрэткуплыткук нивӄин: Опопы Амчена рээн Уттэӄэйынэ ӄылӄытги!
Ынкъам Поӄосӄакэн вээмӄэй уттэ мынэйпыгьэн, нэмэ ынкэкин пай мыйылгыт!
Ынкъам четлянкан ӄыкэӈигын, нэмэ чымӄык четлянкан мыйылгыт!
Ынкъам льэлеӈкы ӄывилыткуркын, ӄыгаймычьаквэ!
Ынкъам-ым ынӄэн гэльэленръулин-ым, нивигым: Опопы-ым янра мынъэлгьэк!
Нивӄин: Ии!
Гынан чимгьутэ!
Нивигым: Тагам!
Пай гымнин ӄинэйылги!
Васӄайӈын-ым нивӄин, иникъви: Уйӈэ гынин пай!
Ванэван этлы эйылкэ.
Мэркычгыргын катам танӈычгын, ы'ръыӄлявылычгын!
Ӈэвысӄэт ыннэн иквъи ынӈот, гивлин: — А'тав нотагты мычейвыткугъэк!
Гэӈирэвмиӈылин, ымыльо ныппылюӄин кмиӈыӄэгти.
Ынръам ӈыроӄав гагтолен.
Гивлин ынӈот: Опопы мынатэлгыгэчесӄэквъак, муунъыгилисӄиквъэк!
Тааӄогъэ, палёмтэлгъэ.
Ӈоонӄо ӄулильэтыркын: Го!
Ӄыетги!
Нивӄин: Ээй!
Ээй!
Ӄэйвэ мыетгъэк, трэетыркын!
Ӈэнку гыргоча ӈайыткынык Кэлы вытрэтыркын.
Ӄытлыги гыттытэ, пыкиргьи ӈэнку ӈавысӄатчыӈын.
Кальайӈын-ым иквъи: Гынин йытоот тъэр?
Иквъи ынӈот: Ӈыроӄ.
У'вэӄуч-ым гынин мэӈин-ым нынны?
Нивӄин: Гымнин у'вэӄуч Упэнкэ.
Тагам, ӄырагтыгэ!
Ытръэч ынӄэн тымӈылёркынэгыт!
Ярак пыкиргьи ӈавысӄатыйӈын.
Ы'ваӄочейӈын-ым ивнин: Кэлы ӈотыӈкы варкын!
Кэлы ӄулильэтыркын, ивыркын: Упэнкэн ӈинӄэгти мэлмэйӈэтыльыт!
У'вэӄуч нивӄин: Како!
Ӄулильэтыркын!
А'тав-ым мывалямнаркын!
Ныппылюӄин-ым валяӄай, ытръэч рылгымил.
Чымче-ым нъэлгъи, ӄулильэтгъи, типъэйӈэгъи: Кык, кык!
Упэнкэн ӈинӄэгти мэлмэйӈэтыльыт!
Мыпонторкын!
Ӄоныръым ӈутку пыкиргьи, э'йӈэквъи: Упэнкэй!
Нивӄин ӄол: Вуй!
Гынан чинит вэлер ыннэн ӈинӄэй ӄинэйылги!
А'мын-ым ӄырым!
Гы-гы!
Опопы мынугыт!
Ярачгын колё нымайыӈӄэначгын, йыкыргын гааӈкатлен, ымыльо гэтиткэтлин, яраӈы гъоравэтльама гэнулин.
Нивӄин: Гы-гы!
Вэлер ныӈэнӄагчачаӄэн!
Нивӄин Упэнкэ ӄэлелвынчыку: Ии!
Вэлер-ым ныӈэнӄагчачаӄэн!
Нивӄин: Гм!
Вэлесӄун-ым ымыльо тыночгаттык!
Наӄам ынръам гырэлгъи, нивӄин: Гэ-гэ!
Пилгын тынытьылеквъэн!
Нивӄин: Упэнкэй!
Нэнэнэӄэгти ӄынинтыгыткы ӈаргыногты!
Упэнкэнэ э'чуулгын ӈаргыногты гэннэлин.
Кэльэтэ-ым э'чуулгын гэнулин гъаляма кынмал.
Нивӄин: Гык!
А'мын-ым инэтэмъюӈыркын!
Иквъи Упэнкэ: Ги-ги!
Мачынан!
Нивӄин кальачгын: Опопы мытлыгьак!
Иквъи ынӈот: Рэрыӄ-ым!
Упэнкэн тытыл ӄонпы ныппылюӄин.
Ытръэч кэлин еӄааӄ гатлылен, гэрэсӄивлин.
Лывавыркын-ым, ивыркын: Ако!
Тылвавыркын!
Ы'мӈот а'мын!
Нэмэ эмйылыйыл гэрэсӄивлин, о'равэтльат нинэлӄырирӄинэт, нэналвавӄэнат.
Онмычыко, нутэргычыку варкыт.
Ӈылетыльэтыркын нымэйӈъэв.
Йилыйил-ым ытръэч гэлвылин.
Нивӄин: Го-го!
Тылвыгъэк!
Опопы мыйылӄэтгъэк!
Арычгатгъэ ӈаргын, иквъи: Гук!
Упэнкэнэ ӈинӄэе лёӈылпынра инэнтыгъи!
Кальачгын-ым йылӄэтгьи.
Упэнкэнэ пэнъёлгын тэйкынин Кэльэк гролмакы.
Увинтыльэннин.
Кальачгын гомавлен.
Иквъи ынӈот: Мэй, омом!
Лылепыткугъи, иквъи: Мэй, Упэнкэй!
Ӄынпиӈкуквын йынйын!
Иквъи ынӈот: Ӄырым!
Наӄам нэнэны мыйылгыт!
Иквъи: Эгэй!
Рэӄулымӈэ!
Иквъи ынӈот: Упэнкэй!
Эӄылпэ!
Йынйын эймэвыркын.
Нивӄин Упэнкэ: Яа-яв!
Киткит ӄъатчаркын!
Ралкогты-ым Упэнкэ ӄытгъи, нэнэны пиринин, ӈилгэ рыкылвэннин.
Гырголягты-ым иквъи: Ӄоро!
Ӈанӄо!
Пылвынтыгыварачьын!
Гырголяйпы гыварачьын эймэквъи, ӄонпы чымче.
Ӈэнку ӈилгын гайпатлен, нивӄин: Тагам!
Киткинуӄэй ӄытиӈугын!
Ярак гыргоча гэтиӈулин гыварачьын.
Нивӄин Упэнкэ: Тагам!
Нэнэны гэпиригын, Кальачгэйгыт!
Нивӄин: Э'ми?
Гынык киткит гыргоча!
Йыкыргын ӄытытлёпгын, гыныкагты мынэрэтгъэн!
Кальачга йыкыргын гатытлёплен.
Нивӄин: Лылет гынинэт ӄилкымъетгынэт!
Рилкымъеннинэт-ым лылет, гэнэрэтлин киткит ы'ттъыёл йыкыргык.
Кэльэтэ-м гэпирилин-ым, миӈкри, уйӈэ, пэтле гэтиӈулин ӈилгын.
Го-гок!
Эӄылпэ!
Нэнэны-м э'митлён?
Тынвыркын!
Лымӈэ ӄааӈкатгэ!
Нэнэнэӄэй йынйыну нъэлгъи.
Йыкыркычыкогты йынйын эрэтгъи.
Тэргатгъэ Кальайӈын: Гы, гы, гы!
Тыйыкыргылвыгъак!
Йынйыныткынык гэлвыльэтлин, ымыльо гэлвылин, ръэнут: гыткат, левыт, ӄэптин, ымыльо!
Иквъи Упэнкэ: Гук!
Ӄынур гым-ым Кэльэк армаӈ вальэгым!
Гамгаваратык амкавыӈ вальэгым!
Кальачгын иквъи: Мэчичьу эргавыркын!
Ӄэлюӄ-ым, иквъи, йыӄӄэй ӈан тынмыгыт!
Йынйынык ӈаргын Кальачгын ӈытогъэ, тылеркын-ым нотаггы, тыляма-м ынӄэн амӄынъычо тэргатыркын.
Нивӄин: Гук!
Упэнкэнэ гэнанмэгым!
Ынӄэн-ым ынӄэн нутэнут ымыльо гэнлетыльэтлин, аӈӄак чымче.
Ынкы кукэтэ аӈӄакэн мимыл нинэривлыӄин, йынйыныткынык нинэттьыӄин.
Ынин нымэйыӈӄин кукэӈы, ӄынур яраӈы.
Ымыльо аӈӄакэн гынник кукэтэ нэнаймэӄэн: мэмыл, пэврамэмыл, унъэл, рыркы, каӈъэралгын, умӄы, канаёлгын, рытэнылгавкы нэнаймэӄэн.
Аӈӄакэн мимыл гэтьэрылтэтлин.
Ынръам нивӄин: Тыттынратыркын!
Опопы мъэчэгъэк!
Ӄонагтэ валята гатраленат, лёлё гагтолен, ӈэранмынга нинэнрыӄин, мынгытӄлеккэн ы'лёӈэт амӄынъычо нъэчеӄин.
Миӈкри йынйын ӈылетыркын, ӈэнри нъэчеӄин, ымыльо йынйын нинэнпиӈкувӄин.
Ытръэч.
Ынпыначгын-ым ӈирэнэккэльын, аккагты нивӄин: Ӄылвэгилиркынитык!
Нылвэгилиӄинэт, ӈирэӄ ылвэт нэльунэт.
Эмылвэтэ гагаймычьавленат.
Нивӄин-ым ынпыначгын: А'тав ӄун, ӄэлгаргэлеркынэтык!
Ынръам нивӄин: Гук!
Тылвавыӈӈогьак!
Опопы колекатачга мылейвыгъэк!
Нивӄин ытлеӈи: Рэрэӄын-ым!
Ӄылейвыги колетакачга!
Ымыльо коон тэйкынин колекатыткынык, йыкыргын-ым тэйкынин, ӄынур конэн, ампылвынта рыкылвеннин йыкыргэпы.
Колекатыткынык вакъогьэ.
Пылвынтыкаӈонаӈачга ӈойӈыткынык кыплынэн.
Гэръилелӄытлин.
Йичьэмиттумгын гапэлялен.
Пэнин и'рэмъетыльын.
Тыляма ӄынур конэкон нъэлгъи колекатычгын.
Ӄынвэр эвыр ӈэнку конэк ы'ттъыёча яраӈы вытрэтгъи, гуйгун-ым нъэлгъи.
Ынкы пыкиргъэт, ӄлявыл рэсӄиквъи ралкогты.
Рэлкучыку уйӈэ мэӈин, вусӄымчыку.
Ытръэч ыннэн ӈэвысӄэт ныйылӄэтӄин.
Гэрэсӄивлин, гивлин: Мэй, мэй!
Ӄыгъев ӄун!
Ӄычайпатгэ!
Ӈэвысӄэт этлы эгьевкыльин.
Нивӄин ӄлявыл: Опопы лёльолгын мыниригъэн!
Ынӈин мыныгьеквъэн опопы!
Ӄлявыля лёльолгын гэпирилин, панэна йылӄэтыркын.
Ӄынвэр ымыльо лёльот гэпирилинэт.
Панэна йылӄэтыркын.
Ӄынвэр гарычгатлен, ӄынвэр-ым ӈан гоммачайпылен.
Панэна.
Уквэннин-ым, ӄонагты янра йыннинэт, панэна ныйылӄэтӄин.
Ӄынвэр-ым иниргиӈчыку нъэлгъи.
Ӄынвэр апаӄатлынэн.
Ӄынвэр-ым ӈытогъэ, конэткынык ӈэлӄиквъи, эквэтгъи.
Ынкы гэгьевлин, гантолен, гакытгынтатлен ӈавысӄатыйӈын.
Конэта пэнин тылельын.
Пэнин ӈэвысӄэт вэлеркылельын.
Эвлыналгыӈойӈыльын конэкон.
Налгыӈойӈэпы пирисӄычетгъи.
Панэна тылеркын.
Нивӄин: Яв-яв!
Ӄэнъатчагэ!
Конэкон ӄъарэгын!
Э'нӄу лыгнин.
Ӄынвэр налгыӈойӈын рылыпъэннин, ымыльо ы'ттьым рылыпъэннин.
Нивӄин ӈэвысӄэт: Гэээй!
Трэӄыркын ӈот!
Ӄынвэр-ым конэльын аӈӄак пыкиргъи, аӈӄачормык аӈӄальынымным нымкыӄин.
Ӄол ынпыначгын ӈэнку вальын нивӄин: Го, ети?
Ии, тыетгъэк!
Мэӈ ӄ окэнайгыт?
Э'тки ыяакэнайгым!
Наӄам рэӄыльигыт?
Ейвэлигыт?
Вынэ, ӄырымэнайгым!
Наӄам ӈанӄо раӈӈытагъэ?
Опопы ӄыпэлӄынтэтги!
Эвыр эпэлӄынтэткэ ритгьэ, ӈутку пэтле наранмыгыт!
Э'квыргъам рэӄэ мыпэлӄынтэтгъэк?
Уйӈэ гымнин этыленэӈкэ.
Гымнин тэлмычгын варкын, эвыт лымӈэ мыйылгыт!
Таӄъалӄыл э'ми ратвагъа?
Э'квыргъам гымнин уйӈэ атаӄъалӄылка!
Гымнин-ым ӈаргын варкын ӈирэӄӄликкин короват.
Ынӄэнат ымыльо ӄынмыгынат.
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Ӄъыттъымӈытойвыгын, пыгпыгчыку ӄыёгын!
Тэлмыткынык, ӄаптэткынык ӄытинэӈэӈгын.
Ынкъам ӄыӈэлӄикви, гырголягты ӄыриӈэги.
Тыляма-ым эмтэкичгэ ӄылпынрыркын тэлмэты.
Эвыр-ым римпэтвигъэ, ынӈин ӄылпынрыгэ!
Гимпэтвилин-ым тыляма, гырголягты тэкичгын-ым гэнинтылин.
Гинъытвилин-ым, наӄам а'мын ымыльо тэкичгын гэткулин.
Нэмэ гимпэтвилин.
О'равэтльа пааӄалгын чывинин чиниткин, гырголягты гэнинтылин.
Нэмэ рунин-ым, инъытвигъи-ым лымӈэ.
Ӈэнку гыргоча патгыргын вытрэтгъи.
Лымӈэ эмпатвэӈӈогъэ, лывавыӈӈогъэ.
Ӄынвэр ы'валлыӈын чывинин чиниткин, гырголягты ринтынин.
Пиринин-ым нэмэ, патгыргык ӈэнку пыкиргъи.
Гыргоча патгыргык ӈэнку вакъогъэ, пэӈъивэтгъи.
Паӈъэвӈытома тэлмычгын-ым въигъи.
О'равэтльан кынмал въигъи.
Тэленъеп ӈыроргарэ, йыкыргавыльын-ым, аӈӄальыо'равэтльан ӄол, чавчывачгын-ым ӈыроӄав, ныниликвылгыӄинэт.
Вэлеквылгыма-ым нымараквылгыӄэнат.
Нивӄин-ым йыкыргавыльын: Опопы мыныяамэлгаррачвыӈмаравмык!
Нивӄинэт-ым ӄутти: Нырэӄын-ым!
Ынкъам эвыр микынэ а'ткэвма нылӄэгнэвнин рыпъё, опопы мынынмыгъан!
Ӈэнку чекыяа ыннэн ӄоӄоӈалгын нынитлитӄин.
Киткит вытрэтыркын.
Нивӄинэт: Эвыр микынэ рэнӄэплюнтэнӈынин, эвыр ынӄэн ымъычычоӈэт рэегтэлгъэ.
Эвыр энӄэплюнтэткэ рэнтыгнин, ынӄэн-ым мытранмыӈын!
Ӄырым ӄээӄынуӄэй ныегтэлгъэн!
Чавчыначгын-ым янотгьэ, ӄэгнэвнин, рыпыткэвнин.
Иквъи ынӈот: Га, га, га!
Тынпыткэквъэн!
Ӄол-ым вэтчагъэ кавральычгын, лымӈэ рыпыткэвнин.
Йыкыргавыльын-ым ӄол ӈан-ым ӈан, алвагты ӄэгнэвнин, галягъэ.
Нивӄинэт ӈирэргэри: Опопы мылӄ агнавычгатгыт!
Нивӄинэт: Йынйын мынтэйкыгъэн.
Майӈыовэлӄачгын мыныгтывэнтыльатыркын!
Ӄыкэттыватычгатгэ!
Опопы э'ннэпы рыленылгавкы.
Ынкъам йынйыныткынык мынынвакъоквыт.
Эвыр ратэргатгъа, тэнӈу мытрэлгыгыт!
Ынкъам йынйыныткынык нытрилӄин, ымыльо ы'валыйӈыт гэлвылинэт, ӄыетлын ымыльо.
Йыкыргавыльын-ым тэргатгъэ: Гы, гы, гы!
Ӄутги-ым тэнӈэквъэт, иквъэт: А'тав гынан!
Танӈавӄлявылегыт!
Нывъиӄин-ым эвыр о'равэтльан, янракэн эвиръын нытэйкыӄин.
Ӄырым пэнин эвиръын ныяагъан.
Элвэльин.
Чеӈэт-ым эвыр лымӈэ чавчыв, ынпыӄлявыл, вэлер-ым таӈвылгыналгын тъэр, ӈыроӄ, эвыр лымӈэ мытлыӈэн, онмычыко ӈыркирчыку нытваӄэнат.
Турнэлгын ымыӈ, ръэнут ымыльо.
Нывъиӄин-ым эвыр, ынӄэнат вылгыналгыт ӈыркэрчыкойпы ныгтоӄэнат, ӈилгыт.
Нытуттэйкыӄинэт нэлгыт, ытръэч нынвыӄэнат.
Этлы эвирэткэ, нытайыӈӄэн вирэтык.
Ванэван этлы атылвака чама.
Эмынӈин нынниӄин.
Нинэтэлымгыӈӄин.
Торӄоолгын нытэйкыӄин, чеӈэр турӈилгын мачвэткынык ымыльо нытрилӄин.
Ныплыткуӄин-ым ымыльо ръэнут эвиръыт, яаёлӄылтэ ымыӈ нытэйкыӄинэт, пынаквыёчгын, рамаквыёчгын, ръэнут.
Ӄынур нытэнмавӄэнат ымыльо.
Ынӈатал илгынэчгымкэтъулӄэй нытэйкыӄин, ы'ттъытъулӄэй чьомыткынык нытипӄин, ы'ттьысӄытъулӄэй ӄынур.
Ӄэлюӄ-ым кэӈунэӈ варкын, лявтэпы ӈилгэ нынкылвэтӄин въильын о'равэтльан, каӈонаӈчьомыткынык нытлетӄин.
Катамгынонрок чотчотык нытрилӄин.
Кэӈунэӈэ гырголягты нинэнилгитӄин левыт, нывэтгавӄэн, нинивӄин: Маӈэннотагты тэгъеӈыркын?
Ӈэнку варкын ӈэйӄэй, кыргысӄыӄэй, ӈэнри кылӄытги!
Лымӈэ нинэнилгитӄин.
Левыт нитчыӄин наӄам, э'нӄу лыӈыркынин.
Итык-ым ӈэнри?
Лымӈэ нымыркэтӄин.
Итык-ым ӈэнри тэгъеӈыркын?
Ынӈатал лымӈэ нэнамӈылёӄэн: Ръэнутэт ӄыяагынат?
Ынӄэнат эвыр лымӈэ винчьэт?
Амалваӈ вальыт гаканъёт нэнамӈылёӄэнат, ӈилгын-ым нэмэ гыргол нинэнилгитӄин.
Нитчыӄин, э'нӄэтыркын.
Итык-ым элвэльинэт?
Ынкы нымыркэтӄин.
Ынӈатал тунӈилгэ нэнэноматӄэн, э'ми гынмылкин мачвэткынык вальын.
Ынӄэната нэнэноматӄэн.
Амгылгыгыргэты нинэнкылвэтӄин, нымкъэв нынилгитӄин ӈаргыногты, ымыльо мынгыткэн, эвыр лымӈэ ыннанмытлыӈэн, тъэркин-ым эвыр о'равэтльат, чымӄык амӈырооткэн.
Этлы тытлепы инэннэкыльин, рэнолгын нэнатытлёпӄэн, рэнолгэпы нинэннэӄин, рэтэм нэнанныматӄэн, пэтле ы'ттъыӄэй ӈэнку нэнанмыӄэн, пэнээльын орвыткынык нинэтрилӄин.
Тытлыӈӄач, рэнмыӈӄач орвоор нытваӄэн, каӈатлян яалегты.
Пагтылгык-ым эвыча ӈирэӄ варэт амволвакы нинэтрилӄин.
Нэмэ нывэтгавӄэнат, въэльоравэтльан никвъэн, каӈатлянвэпы гэпиритэ пагтылгэпы.
Нинэтиӈуӄин, нывэтгавӄэн: Миӈкри ӄылӄытги?
Ӈоонрэ ӄылӄытги?
Ныгтыӄэн, нэмъарӄэн.
Э'нӄу лыӈыркынин.
Итык-ым ӈэнри?
Нитъыӄин, нымыркуӄин.
Гэй!
Ынӈин!
Ынръам ӄаат.
Ӄынур гынмылкин рэлкукин вэтгавкэн.
Этлы эвыргыргэткэ.
Эммэрынрэ нычейвыткуӄин, ымыльо эӄуликэ нытваӄэнат вэтгавма.
Нэмэ нэнамӈылёӄэн пэнээльын, нивӄин: Этыӄун а'ргыргын ӄулиникэк ратваӈӈогъа?
Нинэтиӈуӄин.
Нивӄин пэнээльын: Ӄырым, ӄырым а'ргыргын, а'ӄавагыргын ратвагъа.
Ымыльо ӈотӄэн лылепыльын вэтгыры ӄытвыгын.
Этыӄун вайыӈӄэнына микынэ а'ӄавагыргын, ӄачмывагыргын ратваӈӈогъа?
Эмыннэнъют таӈамвэтгыры ӄытвыгынат ымыльо!
Ӄол-ым тэӈома нитъыӄин, нымыркуӄин, ӄэлюӄ-ым пэтле рэвъигъэ.
нывъятӄэнат, амӈачыӈкы нытчыӄинэт.
Нэмэ ӈачыӈкы ныкылгэтӄинэт.
Мэӈин гынмыл ярайпы гэквэтлин въильин орвыткынык, нинэнгэкэӈыльэвӄин: Гут, гут!
Лыгиыр-ым ӄол пэнээльык омака нынльэтэтӄин.
Эвыр-ым ӄлявыл, гаттэ ымыӈ, ӄоръачоолгыӄай ныппылюӄинэӄэй нинэтэйкыӄин.
Ытръэч-ым кэгынмилгыт этлы айпыка.
Нытайыӈӄэн йыпык, аммынга нинэнрыӄин ӄоолгын.
Эӄылпэ рэмкын нымигчирэтӄин.
Еп ӄаат выенторкыт.
Ымыльо плыткук тэгнымэлӄин ынӄэн.
Ӄынур егтэлльэт ымыльо нэнаркыпчевӄэнат ӄаат.
Ӄэлюӄ-ым амгытката э'птыткуркыт ӄаат, о'птыма ӈэнри тылельыт.
Ымыльо тъэр рэмкыт гаяалятленат, ымыльо лылепыльыт.
Ӄаат илюкэ нынъэлӄинэт.
Тагам, пыкиргъи!
Тагам ныкылгытвэтгъэн!
эмтэкичгэ нэнаръэӄэн.
Янор эвиръын нычвиткуӄин, ныгтыӄин-ым ымыльо, акэрка пэнээльын нытчыӄин.
Ӄутырык нытиӈуӄинэт эвиръыт, ӄутырык мынга нытакэчгэнаръэӄэн.
Миӈкри ӈан гылгын вытрэтгъи, нытайыӈӄэн ӄынур.
Ытръэч ӄэптикин нынэляӄэн иръын, ӄэлюӄ-ым эвычаӈ варкын.
Ӄутти-ым янра киткит ыяа нынльэтэтӄинэт эвиръыт.
Ныпилгычвиӄин пэнээльын, э'легйи ӄорэн льулӄылык найпатгъан.
Ымӄоолгын, эвиръын, ӈилгын мычеэръо нычвиӄинэт, ымыльо пылвынтэн: валы, гаттэ, таа'койӈын пэнээльык чымчеӄэй нытрилӄинэт.
Амгролмык выквын нытрилӄин эвыр лымӈэ уттуут, ымыльо ваны.
Гынмылкин тывъё варэвар волвакы рытрэльё, гыткак нытрилӄин, амчече.
Нъомръав нэнаръэӄэн выква, эвыр лымӈэ уттэ, ӄынур ӈотӄэнат гыткат ынинэт, въильырэмкынутэчейвыкинэт.
Орвыкэн этэлевыт нычвиткуӄин нэмыӄэй.
Оргоор ӄоныръым нэнчимиръэквъэн ымыльо, эвнэмчеткукэ кыеӈэвыр.
Ӄэйвэ ӄутырык валята нычвиткуӄин, миӈкыри эчвиткукэ, энчимиръэвкэ ӄулиникэк юрэӄ ӄаарамка нэрэймитгъэн.
Ынӈатал ныкылгэтӄин рэмкын, ярагты нытэнмавӄэн.
Гынмылкин пэпээльынльэтэтыльын ӈэранӄатчеӈа.
Ӄоныръым амгролмык пэнээльык ныпэлӄынтэтӄинэт, гынмылкин-ым яачы тынельын игыр янотыркын, ӄутти-ым эмынӈин нэквэтӄинэт.
Ынанъяачы ӈэранӄатчеӈа рытьё эвъянвыткольылӄыля тивыйгыӄэй рынрыркынин, ярайпы рыльататъё.
Кэткэтӄааӄынъяа ныӄулильэтӄин, нъэйӈэвӄин: — Вако!
Яко!
Ръэт волвакы тивыйгэ ныкэлиӄин, а'тав лыгэн нычвиткуӄин, ярайпы гынмыл аймэтьё выквылгыӄай, мычеэръыӄай ынкы ръэтволвакы нинэтрилӄин, нэвъянватӄэн, ӄынур йъэепы нутэсӄык пыкиргъэт.
Выквылгыӄай ынкы амӈалгыл майӈыӈагчыӈо нынъэлӄин, эквыэнмычго.
Юрэӄ ӄулиникэк пэнээльын рэпэлӄынтэтгъэ кэльэну, рэӄу.
Этъоӄааӄын ярак киткит эймэвэ, лымӈэ тивыйгэ ныръэткалеӄэн, э'йӈэвыркын-ым: — Вако!
Яко!
нинэннэӄин.
Нотасӄыӈӄач, айколык эвыча авчерпылвынтычгын нинэтрилӄин.
Ынӈатал гынмылкин пэнээльытуннэлгын айколё нэнанрыратӄэн.
Ныткивӄин ӄунэче, эвытлымӈэ ӈирэче, пылвынтын э'ми айвэ пэнээльык пэляё, тъэр, пууръу тымӈэоттыӄагтэ нинэтэйкыӄинэт, таа'койӈын, валы, гаттэ (ытръэч а'лыгаттэ ӄонпы этлы апэляка), панаальэты нылӄытӄинэт, ӈэлвыл ӈэнри нагтатӄэн.
Гынмыл этлы атвыка, ӄаат ынин яаёт, найвалявӄэнат нотанльатанма.
Мыкрэмкын, чеӈэт чавчыв гэвъилин, чеӈэт эвыр ӈъочьын, тымӈалголяӄ тъэркин, нылӄытӄинэт ӈэнри.
Тъэр чымче рэмкын варкын, ымыльо нылӄытӄинэт, ӈэвъэнйыръын кынмал.
Илюкэ эргатык вак, прэрэм ныпатӄэн, ӄымлят омака нэнаёӄэн.
Мэӈин етыльын о'равэтльан, тъэр вальын, панаальэты нинэнльэтэтӄин тымӈалголяӄ ръэнут, ынныӄэй, кыкватъалягъеӄай, нанывъеӄай, лыгэкыкватъолӄай, эмкиткит.
Турыпкирык пэнээльык, чаата ныгрыӄин, чааткэн кагэпынмын амгролмык левтык нэнанрыратӄэн, киткит ыяа панрэвкы, айвэкэн-ым чеӈэт пэляёт ымыльо утъымыт, ръэнутэт ынкэчыку варкыт.
Нэнанӄамэтвавӄэн панаальыйӈын левтык ы'ттьыёча, ӄымляӄая, э'легйитъулӄэе, кыкватъолӄая, рэӄэ.
Ӈэлвыл пыкирыркын, ныӄаанматӄэн.
Тъэр-ым эвын рэмкын, ымыльо нэнаӄаанмыӄэн, эмыннэнъют нэналпынрыӄэн чеӈэт айвалӄыл тэгъеӈу нинэлгыӄин.
Ӄопӄычьепы найвальавӄэн, пэнээльык чымче нытрилӄинэт рытынтэ, мыгрынымкын, ӄынур магны нинэтэйкыӄин, тынмай-ым нынны.
Уттэ нэнаръэӄэн.
Лымӈэ нэнантыяатэгым.
Ныпавӄэнат рэмкыт, нычайпатӄэнат пэнээльык.
Ӄымлят-ым мычеэръо нэнанрамавӄэнат.
Егилгын ымыӈ, ымыльо левытти ныпатӄэнат, тъэр нымкыӄин ӄаанмы.
Ы'ттъым ымыльо йынйынык нынлывэтӄин пэнъёлгык, ӄупӄычьылгын нэмыӄэй киткит, эвыр эвнэнлывэткэ, риӄукэтэ, рэӄэ рэнугнин, эвыр лымӈэ и'гэ.
Тынмагчыӈын-ым ынӈатал ныплыткуӄин, пэнээльык ы'ттъыёчаӈӄач волӄытвэгыргыгьет.
Ныплыткуӄин рэмкын нытинэӈэӈӄин, лымӈэ выквыӄай ныппылюӄин, эвыр лымӈэ уттыӄэй ӈилгыӄэе нинэнкылвэтӄин, тивыйгыӄэйык нинэнилгитӄин, нэнамӈылёӄэн: Мэӈин-ым рэвъигъэ, рараӄыткоӈӈогьа, э'ӄэрэӄэ ратваӈӈогъа?
Ымыльо рэмкын ӄонпы этлы эвыргыргэткэ, нытлепӄин ымыльо.
Ӄэйӈун, ӈотӄэн!
Ӄэйгипэ ӄулиникэк пэтле рэвъигъэ.
Ынӈатал рэмкын амманаӈ нэквэтӄин, миӈкы яраӈы варкын, вэтгырыӈ нэквэтӄин ӈэнри.
Ынӄэн-ым ынӄэн авынральа, мэӈин вальын о'равэтльан, гынмылкин тывъё нэчгымкэтьулӄэй, нынны энагал, ээкык чымчеӄэй нанвакъоквъан, ӄынур о'равэтльан нанӄамэтваквъан, ы'ттъытъолӄайыткынык.
Э'ми титэ ӈан рэмкын ӈан ныӄамэтвасӄэвӄэн, ӄынур тайӈыквыт нанӄамэтваквъан.
Эвыр мытлынча ныткивӄин, мытлыӈэн кивкив галягъэ, тайӈыквык нынитлитӄин.
уйӈэ тынӈапрытын, тымӈэӄаарыннылгыӄай нинэчвиӄин, мачынан ныппылюӄинэӄэй.
Ныкилвэйӄин, ӄынур гырок килвэйык.
Нимлыръуӄин-ым нэмэ, мэӈин-ым эвъянвыткольын ӄымилӄэйык ныпъюӄин, нэвъянвыткоӄэн нэмэ, нивӄин: Йъаяӄыйӈо тынъэлгъэк, риӈэпчиӄэну тытэйкыгыт!
Эвыр этлы ынӈин этэйкыкэ, мимлык эчейвыкэ, эвъянватка, ӄулиникэк гыткат ратъылыӈӈоӈыт, рэннунӈыт.
Ынӈатал ныплыткуӄин.
Ытръэттэгын.
Екуннин э'ӄэтэгинӈыльын гатанӈыма, эрмэчьу лынъё, мурык рамкэты рамаравӈыгъат.
А'ӄамараквъат.
Куннин-ым рэмкын.
Рыпэт ӈыроргарэ аёгты пэлянэнат, гэйичьэмэ ӈирэӄ Лявтылывальын ытри Чыкэгрэв.
Чымӄыл-ым ӄол, йъэлгытомгычгын.
Ытръэч-ым гэӈирэмъэмитэ, гарыннымъамэта нъэлгъэт, ӄутти гэткулинэт ымыльо, эмӄэгнэвэ.
Ынӄэната айылго лыӈкы паагьат, гынтэквъэт.
Атаӄъака нутэк нъалыӈӈогъат, ӄопӄатыӈӈогъат.
Иквъи ынӈот, ивнин Лявтылывальына Чыкэгрэв: Ынпычьигым!
Опопы ы'ттьыёлягты амгымнан мыгагчавакватгъак.
Юрэӄ ярак мыпкиргъэк, турык рыягнавкы таӄъанльататыльыт мынгагчаватынат.
Эквэтгъи.
Танӈыт-ым ытръэч катам мынгыткэн нъэлгъэт.
Екуннин а'ӄатагэнӈыльычгын гэккэлӄыле, аталтанӈэпы рымайӈавъё эккэлӄын, илгымыргэвыльыт, ӈирэргэри, йъаяпэральыт, ы'ттьыёл эмчейвэ кылявыркыт, ӄутти-ым яачы таӄъайӈагьат.
Гаглытыляркыт, ӄынвэр атаӄъакыльыт ӈирэӄ найъонат, гэӈирэӄмъэмилинэт.
Нивӄин Чымӄыл: Гу!
Наранмымык!
Мынорвыйпымык!
Ӈыроӄ орвыт ачгыта нэтрилынэт, йыпыянво.
Пирӄыгъэт яачы, гынрыру лыгнинэт эймэвыльыт.
Екуннин э'ӄэтэгинӈыльын гаккалӄылма пыкиргъэт.
Вэтчагьэ, гырголягты пиӈкугъи Яконнэчгын, катам гээвмэл.
Эмӄынпиӈкук льолӄылыйпыян янра рытчыркын.
Панэна ныпиӈкучитӄин, мыргэвтэлет чечгэӈчыкойпы янръатгъат.
Иквъи Чымӄыл: Ии!
Гынан-ым ӄылӄэгнэквын!
Ельо!
Гынан!
Ээ!
Мачынан гымнан!
Рынныкъом пиринин, ырыт.
Ивнин ынӈот Чыкэгрэвынэ: Катам гытолгэпы ӄынпыткэквын, мэӈӄъом эвыр панрэватгьэ мыргэв!
Яв-яв!
Льолӄылыйпыян йытычьэтыркын.
Этыӄун кытрэлгыпы мынпыткэквъэн!
Ваарват тиӈунин рылпык рымагты.
Ток!
Пэӄэтатгъэ Екуннин, тэтъын-ӈан въэвъентогъэ.
Накытгынтыпэнрыгъан ӈирэнлеӈу.
Чымӄылена илгымыргэв йыннин, ынанчинит йымнэн, ымыльо элгыйъаяпылвынтыавэръыгыргын.
Танӈырымайӈавъё гынтэквъи, танӈыт-ым кынмал.
Таӄъы нэймитгъэн.
Ынкатагнэпы паагъат а'ӄамаравкы.
Ытръэттэгын.
Мэлгытанӈычгыт аӈӄайпы лейвыльыт.
Чаак пыкиргъэт, эквыйынрыйӈын нагалягьан, ы'твэ, чымӄык амӈыроёт, чымӄык-ым амӈыраёт, аммытлыӈэн-ым ӄутти.
Аӈӄачормык чавчыват атчыта нъатчаӄэнат.
Нытэвыльатӄэнат, ныгаляӄэнат, ӄынвэр йынрэпы мъэмитэ ныйъоӄэнат.
Гук, гук!
Ӄутти мэмлычыкогты ныпэӄэтатӄэнат, ӄымэк гынунык рэмкын нэткугьэн.
Яврэнак гэкэӈыльыт утчыку нылейвыӄинэт.
Танӈа-ым а'мын начамэтатгъан, нъатчаӄэнат.
Эвыр-ым эймэквъэт ӄэгнэвмич.
Пов!
Пов!
Ӄутти ачааттэкгыпы ныпэӄэтатӄэнат, ӄутырык ӄаат нанмынат, чейвэ нъэлгьэт.
Ынкатагнэпы элкыне льувылгыгъэт, маравкы паагъат.
Ыннэн а'ачек нотайпы лейвыльын, ӄликкин ярат, наӄам уйӈэ мэӈин егтэлльэн, эмвъирэмкын ымыльо.
Гытъэтгъи, армачьырагты рэсӄиквъи, эмпэнээльыт нарычгатваӄэнат.
Ымыльо тэкичгын ынанчинит гапатлен кукэк, гэткивлин ынкы, йынӄэтык галвавлен, ымныкэрэт нывэтгаквылгыӄэн въирэмкын.
Эргатык энаальэты рэсӄиквъи, лымӈэ такэчгыпатгъэ, йылӄэтык лываквъэ ампанаальывэтгава.
Ӈанэнӄач нэмэ рымагтэты рэсӄиквъи эмынӈин.
Ымыльо ӄликкин ярат эмрынгиитэ ёпаннэнат, ӄынвэр въэрамкывэтгав валёмнэн, палёмтэлнэн ымыльо.
Вилвил-ым пиринин, мыквил, ыныкрагты гэквэтлин.
Наӄам въирэмкын яалятгъэ кынмал.
Эвыр миӈкри рэмкичиркын-ым, ӄонпы эльукыльин омака ныетӄин, рэӄык лылек эвытрыкыльин.
Ӈан-ым ӈан а'ачеӄӄай, въирэмкытумгыӄэй, ӄонпы эӈэӈытвигъи, мэйӈэӈэӈыльу нъэлгъи.
Энмэн чавчыв эӈэӈыльын, ынин ӄунэкык тылвыннэнчьэн въигъи.
Пыннытвагъэ ынпыначгын: Гук!
нивӄин.
Опопы мылӄытырэрыӈӈогъак, э'ми ӈан, микынэ пиринин?
Увик-ым панэна рэлку варкын, этлы энрэӄэвкэ ванэван.
Ӄырым нынутынльэтэннин.
Тагам, нивӄин, ӈирэӄ ӄаат ӄыкылгэтгыткы.
Ильуткугъи, ӄаат энатватынат, эквэтгъи, тылейӄэтгъи, пэӄэтатгъэ, анӈатгъэ.
Ымъылёӈэт арычгытвагъэ, ӄынвэр ӄутгъи, ныватгъэ, ӄаат-ым пэӈъивэтыльыт, ӄынур майӈыяайпы пыкитльэт.
Ымыльо нутэнут гитэнин, эвын уйӈэ.
Эргатык нивӄин: Ӄол гаканъён ӄыкылгэтгыткы!
Ильуткугъи, ӄаат энатватынат, тылейӄэтгъи, пэӄэтатгъэ, ӈэранъынёӈэт арычгытвагьэ, ӄутгьи, ныватгъэ, ӄаат-ым, ӄынур яайпы пыкитльэт.
Эргатык-ым нивӄин: Ӄол гаканъён ӄыкылгэтгыткы, эвыр-ым гымнин элгарӈыттыкэн ы'ттъын ымыӈ ӄыквутгыткы.
Гъыттьыма мэквэтгъэк.
Ӄынвэр ытлён ӈыронъылё арычгытвагъэ, ӄынвэр ныватгъэ.
Тыльугъэн, ивыркын.
Ӈан-ьм ӈан!
Гыргоррамкык ээкэгйит вотытваркын.
Галгаӈавкальанотак, вусӄынутэк, янрамъанотак!
Эльоткоӈӈогъэ, ильуткугьи, анӈатгъэ, ныватгъэ, увэкычгын пиринин, тыттунин, ӈачгыяаррылгытлыӈын тыттунин, ӈачгымынгытлыӈын рилюнин.
Мранъяаррылгытлыӈын тыттунин, мранмынгытлыӈын рилюнин.
Ӈачгывэлыпрылгытлыӈын тыттунин, ӈачгыкэрватлыӈын рилюнин, мрайпы-ым а'мын-ым ынӈин.
Э'тти-ым тытгунинэт, ымыльо мынгыт эюгъэт.
Йыкыргычыкогты тыттунин, ӄынвэр лылепгъи, вакъогъэ.
Иквъи ынӈот: Гук!
Турэйылӄэтгъэк!
Ӄэйгипэ ынйъэлгыӈэт йылӄэтгъи.
Нымытваӈӈогъат тэпэнинэӈэ.
Мэлёталгын рэӄокэты ӈавтыӈгъэ.
Иквъи ынӈот, ивнин: Кытьаткэ еӄааӄ нивлыӄин!
Ӈэвъэнэ у'вэӄуч ивнин: Ӄыпичыгичиги!
Амӄынъычо амъёмроттоот нинэрэтӄин.
Нивӄин Нутэӈэвыт: Ратанӈавӈэн!
Тыӄупӄэтгъэк!
Нивӄин ы'вэӄуч: Наӄам гынанчинит ӄылейвыги, ӄыпичыгичиги!
Рэрыӄ-ым!
Вэльыттьыгыткалгыӄай рэннин.
Э'нӄу лыгнин милютэтэ.
Опопы лымӈэ амгымнан!
Матачьылгын гэрэтлин, чавчывавъагтэ ралӄаӈынвэпы рэннинэт.
Э'нӄу лыгнинэт ӈэвъэнэ.
Анӈэнайпыгъэ ӄынвэр ы'вэӄуч: Наӄам эвлыеӄаавагыргыӈкы а'нӄатычгатыӈӈогъэ.
Опопы мычвигъэн чымӄык!
Чывинин.
Тымнэн.
нымтумгэ нэналвавӄэнат.
Ӄынвэр ӈытогьэ Кэйӈывилю, гыткайпы пирининэт, ярагты ривлынинэт.
Чегытук ӄол гатвален эрмэчьын, Кэйӈывилюн армаӈвагыргын валёма гэнтэ, ынӄэн-ым ынӄэн гапойгыма эквэтгъи.
Ванэван этлы эйылӄэткэ.
Ымъычычоӈэт нылеӄин, ымнымъеквэ ампынлёта нитӄин.
Иа'м ытлён эйылӄэткэ, нымнымыт иквъэт.
Наӄам ытлён тылвавыркын.
Ымкувчемгъота.
Мэйӈылинлиӈэ.
Ӄынвэр-ым Кэйӈывилюн яраӈы льунин: Э'митлён Кэйӈывилю?
Кэйӈывилюн ытлыгын нивӄин: Ӄыпаӈъэвӈытогэ, ӄъатчагэ!
Нотагты гэлӄытлин, пэтле рэетгъэ.
Ӄырым, ӄырым!
Миӈкри ӄытгъи, маӈэнӄачагты?
Ӄэйвъэм рэетгъэ пэтле.
Ӄээӄын ӄыпаӈъэвӈыторкын!
Ӄырым!
Амкувчемгъота тылвавыркын паӈъэвӈыток.
Э'ми Кэйӈынилю?
Эвыр-ым гынан чимгъутэ!
Ӈотэнӄачагты гэквэтлин ръэтъеквэ.
Эвыр рагалягъа, райъоӈын!
Кычавычьатгъэ, йъонэн, пырӄаӈайык.
Эвыр-ым тутльук Кэйӈывилюнэ вилют къэлитэ йымнинэт.
Мэй!
Этыӄун Кэйӈывилю этлы эльукэ?
Ӄырым!
Наӄам тэгьеӈу лыӈкы, а'мын-ым мынылӄыритчыӄиквъэн!
Рэрыӄ-ым!
Ытръэч-ым выёгты выквылгыӄагтэ-ым ыннэнъют тылямакэн мынэймитгъэн!
Выквылгын ӄэплюнин катам ярамэл.
Пиринин, рыльэтэннин.
Яв-яв!
Йъарат нынпылюӄин!
Эйминнин-ым элвэльин мэйӈычьын.
Ынан элвэльин.
Ярамэл вальын выквылгычгын.
Мэткиит рилгиннин.
Кэйӈывилю-ым пынлёркын?
Юрэӄ-ым чымче варкын.
Къэли йыннин, вилют вытрэтгъэт.
Выквылгын пиринин ӄонмынга, ӈагӄалетлы ринтынин ыяа.
Гынтэвысӄычетгъи кавральычгын.
Яв-яв!
Ӄээӄын ӄъатчагэ, гымыграк ӄыпаӈъэвӈытогэ!
Аалёмка кычавычьатыркын ръэтъеквэ.
Нымнымэты пыкиргъи, айгоонкэнагты.
Ы'мто?
Льугъэн?
Э'тки.
Раӄылӄыл!
Раӄылӄыл!
Эйылӄэткэ рагтыгъэ-ым кычавычьата.
Рагтыгъэ нэмэ Кэйӈывилю.
Нивӄин ынпыначгын: Рэмкыльын-ым э'ми?
Ӄо!
Гынтэквъи.
Тъэйӈэквъэн, тыӄулильэтгъэк!
Аалёмкыльэн наӄам.
Йылӄэтгъэт.
Ытръэттэгын.
А'йӈама ынвылю нымкыӄин ылвэт нынмыӄэнат.
Рагролмык нинэтрилӄинэт.
Ынкы нытваӄэнат ымъычычоӈэт.
Амӄачакэнак нытэкичгычвиӄин, нинэнпэтӄин ытръэч рилеӄъыттъым эвнэмчеткукэ.
Линлиӈ-ым агтокыльэн, прор-ым чывик нытайыӈӄэн.
Ытръэч нылевтычвиӄин, этлы энвэнӈыкэ, пилгын нинэтиӈуӄин, нанӄытъол нинэчвиӄин, мранкылпак нинэнръэчумкэвӄин пилгын, кэлилы нинэмутлыттьыӄин, этлы эйыръэткэ, наӄам ӈилгыӄэе, нивлыӄинэӄэе нинэнкылвэтӄин.
Левтык ы'ттъыёча, аймакык ы'ттьыёча гыткат ӈалгыл нинэтрилӄин.
Нывулӄытвиӄин.
Льулӄыл ылвин иръэ нэнаръэӄэн, милгымил ынкы нинэтрилӄин, еӄааӄ ылвин чотчото нытчыӄин.
Эргатык-ым эӄылпэ ныгъевӄин инъэ, турыгъевкы вытычгын янра ныгтыӄин.
Гынмыл этлы атвыка - кэлилы мранкылпак нинэнитлитӄин.
Нымӈылёткоӄэн, ӈэлгыӄайгыпы тивыйгыӄэйык нинэнитлитӄин.
Илгиӄэтыркын кэлилы-ым ынӄэн.
Тивыйгын-ым мынга нынрыӄин.
Нынэтгавӄэн, нивӄин: Этыӄун лымӈэ яачы кынтагыргын ратва!
амгытката эмыннэнъют.
Эвыр вэтгыры, эмтыргытъулӄэе, эвыр-ым ӄонпы ыннэнчьэн, эвыр лымӈэ ӈирэӄ.
Ынӈатал ӄонпы тынӄыннэнчьэн, ытръэч амгытката нэналпынрыӄэн, мэӈин чавчыв, гаймычьыльын, чымчекин, ръэнут.
Левытти-ым тъэр мэвын, ымыльо этынва нинэнрыӄин, вайыӈкы рыногыргэпы, ӈылгылык нинэнитлитӄин.
Левытти ӈэнку нэнаймэӄэнат тъэр нымкыӄин.
Эвыр-ым гаӄэтыкватленат, нинэнлывэтӄин, пэнъёлгычгын нинывинтыӄин.
Ынкъам пэлгынолгын ганалгыма нинэчвиӄин, амъянра нэнаргыӄэн, ӄынур мыӈикин тытыл нэнэноматӄэн, чеӈэт-ым омом тэгъеӈу лыӈкы.
Ынкъам пэлгынолгыӄай гынмылкин рытьё ӄэптик нэнайпыӄэн, нильуткуӄин, ӄынур мыӈикин.
Тъэр-ым эвын варкыт ярартэ, ыннэн-ым, ӈирэӄ-ым, нымкыӄин-ым, ратваӈыт, ӈирэнлеӈу нэнрыркынэт, ӄутти вэтчаркыт-ым тымӈалголяӄ пэнъёлгык амгролмык, ытръэч яачы ӄырым.
Нытипъэйӈэӄинэт ымыльо: Эв-эв-эв-эв!
Пэнин ы'ттъыютльэн грэп ныяаӄэн, яракэн-ым авынральын амынан нытипъэйӈэӄин: Га!
Мэӈин!
Левытон!
Ымъычычоӈэт йынйын нывинтыӄин, тылгылевыт нынвэнӈыӄин, нэнайваръавӄэн, нэмэ гаӄопӄычьыма нинэнтыӄин.
Прэрэм нинэтэйкыӄин, ымныкэрэт нываӈэӄэнат ӈэвысӄэтти.
Эргатык лымӈэ инъэ ныгъевӄинэт, еп эргыръока, киткинуӄэй ныйылӄэтӄинэт ӈэвысӄэтти.
Ынӈатал ымыльо рэмкын ныӄорагыркэӄэн.
Этлы атытлёпка тытыл.
Ныръилеӄинэт.
Тытльыттъыёча нынпыӄэн ӈэлгылгыӄай, ръэнут.
Мэӈин ы'тгьыёча ныпкирӄин, ынӄэнына ӄэлюӄ-ым нэйминнин.
Пэнъёлгык эчьытъулӄэй нинэтрилӄин.
Нэмэ нотагты нинэнинтыткуӄин, нырагтыӄэнат, прэрэмыт тайкыёт тъэр, эмныппылюӄинэӄэгти тытлык гыргоча, вочвычьыткынык.
Мыкрэмкэ ынӄэн нинэпириӄин, мэӈин-ым нимпэӄин, налпоттыркын.
Ынӈатал нытытлёпӄэн тытыл, рэмкын нырэсӄивӄин ралкогты, нэнанкававӄэн, ынӈатал ныплыткуӄин, ярагты нылӄытӄин, чеӈэт-ым нэвъянвыпчыткоӄэн авынральын.
Пэлгынолгын-ым гынмылкин йыпъё тъэр вальыт о'равэтльат, ӈалгыл ӄэптик эмӈирэют нинэтипӄин, ныпампычетӄэнат ымыльо.
Ӄол нивлыӄин пампыч тайӈыквык нытлетӄин.
Ынӈатал чеӈэт нымкыӄин айвалӄыл ылвин, миӈкы чиниткин пэнээльын варкын, ӈэнри ныялгытӄэн, миӈкы ӈэнку ыяа варкын, мачынан нэквэтӄин, ӄоонмылгын ы'ттъыёлкэн, э'ми ганмылен ылвылю, ынӄэн нынльэтэтӄин, чымчеӄэй ныялгытӄэн.
Нэмэ гыткат, э'ми тъэр ганмыленат ылвэт, эмыннэнчьэн нынльэтэтӄин, эвыр рэмкын ныйъоӄэн, ӈэлвыл-ым ӈэнри нагтатӄэн кынмал, айвалӄылтэ гынмылкинэт ымыльо нынльэтэтӄинэт ӈэнри.
Эвыр-ым яачы тымъён ӄэюуӄэйын айвалӄыл ымыӈ кынмал.
Ынӈатал ныӄаанматӄэн ынкы, тъэр рэмкын ныетӄин, мачынан тъэр, чеӈэт чавчыв, ымыльо ныӄаанмаӄэн, лылепыльын, рэмкыльын э'митлён.
Миӈкри мыкайвалӄыл тэгъеӈу нинэлгыӄин.
Эвыр ныплыткуӄин рэмкын, нэмэ ы'тъымыт гэгтылинэт, пэнъёлгык нынлывэтӄинэт ымыльо.
Ынӈатал амъярагты нытэнмавӄэн рэмкын, ӄораӈы нэймитӄин, ныӄорагыркэӄэн.
Ӄорагыркэплыткок, нытыномакавӄэн, ӄымляӄая мычеэръыӄая нинэнинтыткуӄин, нутэсӄык нытчыӄин, ымы нутэсӄэ нэнаръэӄэн.
Ынӈатал рэмкын нэквэтӄин.
Ымыльо рэмкэ ӄаанмыёт нэнаӈаткынатӄэнат.
Чымӄык ныпэгтымчеткуӄ инэт.
Мытӄымыт-ым ныталяӄэн мэмылен.
Талятал кынмал гамытӄыма ныпатӄэн.
Миӈкри амталятал ынатык ныггыӄэн.
Пэтле ымыльо рэнчимэвӈын.
Мытӄымыт кынмал нутгыӄин, ӄырым янра рэнъэлгъэ, ӄынур ныйъаӄэн.
Нанывъе кынмал нэнапатӄэн, нититӄин нымэльэв, пынвынтыӄаматкынык нинэтрилӄин.
Ыпалгын кокаткынык нэнаймэӄэн, катам тытлывытгырык Ырыт тынтыватгъан, ынкэтэ гатален и'ны, киткит гэнпыткэвлин, тыркээльэтгъэк, йъок-ым тылваквъак, ӄутти-ым чейвэ вэлеркылегъэт, ӄынвэр-ым гэкэӈэ тыяалятгъак.
Чейвьиьэ ръэтэты гагтатлен, ръэты гэпкитлин, и'ны тыпэнрыгъан ръэтъеквэ.
Кытъаткэ орвоор ныппылюӄин, орва трыттэлгъан, эквэвэ ы'ттъыёлгытката гъэптыткулин.
Тыгалягъак, тытлепгъэк яалегты, панэна нылеӄин.
Нэмэ тыйъон, нэмэ орва трыттэлгъан.
Ӈэнри тыгалягьак, тыгитэгъэн, панэна нылеӄин э'гычгын.
Ӄынвэр кэӈунэӈ тынрыгъэн, тынпа лявтэпы тыркыплыгъан, тынмыгъан.
Ӄулиникэк ӄэпэрин вины гэльутэ, ы'ттъыт гэтриле, уттык ӄэпэр гэттэтлин, тылӄэгнэквъэн, тынмыгъан.
Кэйӈыт ярачыко тыёпатынат, тытыл уттэ гэйпылин, уттыт ӈилгэ гэнкылвэтлинэт, яраӈы, кайӈырон гэнэвлин, ынкы пойга тытынпыгьан.
Ятъёлеты уткучьын тынтыватгъан, тынмыгъан - гывагъэ.
Ятъёлтэ гэкэӈэ тыпэнрынат, гайъота, ганма.
Ылвэт гэльутэ, гачамэтата, тынӄэгнэвынэт, тынмынат.
Вопӄы тыльугъэн, раквытчыӈын, колё нымэйыӈӄин, нунрэпэтӄин, ныркылявӄэн, ӄынур уйӈэ ы'льыл, пэтле намэчатӄэн.
Яврэнак мимлык тыльунэт ӈыроӄ, янръатвыӄая нэнайъойгым, пойга тытынпыгъан, тынмыгъан ӄол, ӄутти-ым эквэтгъэт.
Мэйӈъытвъэт пыкиргъи, ыннанмытлыӈэн о'равэтльат, мэткиит нэтиӈугъэн гычормэты, нылвавӄэн, чемысӄымэмлык нынвэнӈыӄин.
Ӈэргэрык-ым ӄораӈы тынтымӈэквъан, нинэлӄыриригым.
Высӄымчыку гымнин гаканъё гэръилелин.
А'рэк нылвавэгым.
Ӄынвэр орвоор йынрэпы пэӄэтатгъэ, гым-ым уттэ тиргъэк гытката.
Ӄынвэр эвыр тылӄутгъэк, йынрэпы тыттэтгъэк, ӄаат-ым гатлыгатленат.
Гыткалгын-ым гымнин тьылгьи.
Ынӄоры трагтыгъак, эргатык-ым мытив - этъым а'тав ӈан.
Вэнлыги тычейвыткугъэк.
Вэнлыги э'ӄэрэгъи.
Яврэнак нэмэ и'рэмъетык гакаӈӄор лывлетгъи, оттыквагьат ӄаат.
Гыткалгын-ым таӈыквагьэ, ӄонпы тынутгьи, ымыльо чимэтгьи, ӄонпы ааӈкы нъэлгьи.
Ынӈатал киткит нымэлевӄин, нэмэ ӈан тъылыӈӈоркын.
Ытръэттэгын.
ыпалгын нинэтрилӄин.
Нэмэ нанывъеӄай ыпатьё тӈагыргэты нинэнинтыткуӄин.
Вивти ыпалгык нинэнръэлевӄинэт, нивӄинэт: — Тоттомыкэн лёльолгычгын, ӄырымэн ыпалгын!
Ынкъам нутэк нытрилӄинэт, эвыр лымӈэ нэнаймэӄэн уттык, нэнантыватӄэн, нэнапэляӄэн гыргол.
Риӄукэтэ ӄырым нынунин.
Нивӄинэт: — Ӈотӄэн итъычьылгыӄэй, ӄырымэн вивыт тынтыватгьан!
Эвыр ӈан ыннэнчьэн и'гэ рэнугнин, рэтитӄэннин, нинъыӄин.
Нымкыӄин-ым эвыр, нимпэӄин.
Эвыр лымӈэ ӄликкин рытватьёт ыннэнуттык, лымӈэ илгылӄык уйӈэ уттыкыльин, тьэр омака нинэтрилӄин.
Тинтинык патгыргын нинэнэвыткуӄин, лымыӈкы, ынкъам нинэнъимпэтӄин.
Ынкъам и'ны, миӈкы вальын ымыльо, нинэйгирӄин, чеӈэт-ым имыръэнут тыкэркын.
Риӄукэтэ ымыӈ нинэльуӄин, наӄам нырулӄин рэӄокалгын, эмъигэ нинэнвэнтэтӄин.
Вивытти-ым нытымӄэтйивӄинэт, ӄырым янра нылӄытынэт.
Чеӈэт-ым э'гымкын етыркын, ыннэнлеӈу гытката нинэнвэнтэтӄин.
Тъэр-ым и'гыт, ымыльо пэтле нинэтитӄэтӄинэт.
Эвыр мэӈин нимпэӄин, эмыннэнъют, ымыльо нинэнуӄин наӄам.
Нанӄычыко вивытти нылгыӄинэт, нъэптыткуӄинэт.
Эвыр микынэ нымкыӄин вивытти гэтитӄэтлинэт, пэтле нывъиӄин ӄонпы.
Эвыр лымӈэ ӈыроӄ, эвыр лымӈэ ӈыраӄ, чамъам пэтле рэвъигьэ.
Гагтыувэкэлен-ым э'гычгын.
Ытръэч импытвиркын, эръилемъеткыльин.
Эммэрынрэ гатата.
Ынкъам э'ми въильын и'ны о'равэтльа нинэльуӄин, нанӄын нэнатраӄэн.
Нэнарылгыӄэнат ымыльо вивытти нанӄычыкойпы, нэмэ нэквэтӄин, нэмэ ӈоонкы чымӄык вытрэтыркын и'ны.
Эвыр лымӈэ эвъикэ, йъарат нимпэӄин, пэтле нэнайъоӄэн.
Нэмэ нанӄын нэнатраӄэн, вивытти нэнарылгыӄэнат.
Ымыльо-ым нинэлӄырирӄин, миӈкы гэльутэ, ӈэнри нылеӄин э'гычгын.
Нинъыӄин наӄам ынӄэн, ӄырым пэтле ы'ныйъогъан.
Ӄэйвэ энъыӄаальэн гаканъе, мэткиит нэнайъоӄэн.
Нэнанрагтатӄэнат тъэр и'гыт ымыльо.
лылепыткуркын о'равэтльан а'тав.
Чеӈэт ӄынур ӈачгынӄач мэмылӄай варкын, аммрагты.
Гынмылкинэк-ым ӄынвэр этлы э'ӄэлиӈэткэ мэмыл, нивӄин ӄынур: Мэй!
Тумгытум ӈотӄэн!
Амалвагты нэмыӄэй нытлепыткуӄин мэмыл.
О'равэтльа кылпалгын нинэтэйкыӄин кэӈъегу, тинтинык нывэгылкуӄин.
Нэмэ чымче нъэлык, мэмылӄая нинэгитэӄин ымыльо рымагтыкэн о'равэтльан, ӄэптин ымыльо.
Чымчеӄэй нъэлык нинэтэгрыӄин, мъэмитэ нинэнпыткэвӄин, онмычыкогты нылӄытӄин пылвынтын.
Уттуут-ым нынтоӄэн, янра нынъэлӄин, чеӈэт-ым ӈилгын нивлыӄин варкын, янра нылӄытӄин, мэӄьм атынвык волвакы нынъэлӄин, ӄынур мумкыл.
Нычынъэтӄин мэмылӄай онмычыкогты мимлык.
Мынгыткэн ваарӄэр ӈилгын ымыльо нинэтрилӄин, ытръэч ӈэлгыткынгыпы нинэнрыӄин, мачынан нэнатанъяаӈӄэн.
Нырулӄин ӄонпы мэмыл.
Эмтунникэк ытръэч киткит нэрмэӄин.
Чеӈэт ныпэӈъивэтӄин ӈэнку камаграк, йъарат-ым нырулӄин.
Мачынан рынрыркынин ынкы, эвыр нырултывиӄин, нытиӈуӄин ӈэлгэпы.
Ӄынур-ым ынанчинит нэмэ ӈанӄо нылеӄин амвъентогты эмтэгъеӈэ.
Лявтэпы о'равэтльа нинэймитӄин, ӈутку нэнагтоӄэн, вэчокватык нэнаркыплыӄэн, ныкэгытрэтӄин мэмыл пэтле.
И'тин нымлеӄин ы'ттъым, нэнанмыӄэн.
Амалваӈ вальык рэмкэ мэмыл ныӈыттыӄин.
Чеӈэт-ым ӈан патгыргык чымче мэмылтэ варкыт, эвыр лымӈэ амӈыроӄ ыннанпатгыргык, кырыткынгыпы нэчгымкытъулӄэй ваамӄалетлы нинэнӈивыӄин.
Тэнтэнгыпы-ым ныпыльыльэтӄин вээм, нэнанлыплятӄэн ӈэнри, рымэмлылгав.
Патгыргык-ым пыкирык, мимыл ныкукэльэтӄин.
Нэчгымкытъулӄэй пыкирык йыӄӄэй нычыпъэтгъэн?
Чамъам!
Гыргол кукэльэтык нитгъэн!
Мэмыля нинэльуӄин нэчгымкытъул, ченэт-ым э'ӄэлиӈу лыӈыркынин нэлгымкытъул.
Гынмыл ваамъеквэ тылельын этлы эльукэ.
Ытръэч ӈутку пыкирык нинэльуӄин.
Ӄэлюӄ-ым тымӈалвагты ныръилеӄин мэмыл.
Нэнапэнрыӄэн йъарат, чеӈэт нимпэӄин, миӈкри.
Нэнанмыӄэн.
Наӄам ынык вагыргыӈкы ынӄэн мэмылӄай ныгыттэпӄин.
Мачынан тинтин о'равэтльамэл, нинэнэвӄин, чеӈэт эвыча троочгын-ым уйӈэ.
ӄынур, вытрэтыркын патгыргын гыргол.
Купрэк ныръэчумкэтӄин, ӈэнку нывъиӄин, чеӈэт мимлычыку выенток лывавыркын.
Аӈӄальыцагэнэв, мыкцальын-ым, ынанъяаццальын, вапыцӄаяйвалӄай тылвамынан нытваӄэн, ӄынвэр гытлинпыӈэвӄэй льунин, ивнин: Гымык ӈэвмицыӄэю ӄытвагэ!
Омака нытваӄэнат, уйӈэ этэкицыкэ амӄынъыцо.
Ӄынвэр аӈӄальыт гэцъэвӈыттылинэт.
Ивнин ӈэвмицыӄэе ейвэлӄэй: Нэнэнэ!
Э'птэ гыт ӄынааӄыгнатгэ!
Ныцагтыӄэн цэмкын эмтэкицъэмэтэ, имтитэ.
Ӄол айгыпы етгьи.
Цаӈӈытагъэ?
Эпэӄэе иниквъи.
Вэлер-ым ӄыпааӄыгнатыцкэвыццын!
Ынан яатльэпы ӄыванляцӄэквын!
Нэмэ гэлӄытлин.
Цаӈӈытагъэ?
Эпэӄэе иниквъи.
Вэлер-ым ӄэнапааӄылпынцытык!
Э'нӄу нэлгыццын ымыльоцык.
Лыгэн ныталяйвыӄэн.
Ӄынвэр Вагыцца, цэӄэ, Яйвацвагыцца ейвэцу лыгнин.
Ынанъяатльэпы ванляцӄэквъэ.
Ӈыроӄ ныппылюӄинэӄэгти тэкиццытъулӄэгти, цылгымэйӈэльыӄэгти нэйылгъэн, никвъэн: Лилицыку ӄыёгын, ынӈэ эгитэкэ, ыццъэц яцапкэцык такэцыёцыкогты ӄыёгынат ымыльо, эмтыццытъул амтакэцыёццын!
Яцапыкицык, ёнэн.
Ӈэвмицыӄэй яӈак ныйылӄэтӄин.
Гэныгъевлин: Мэй, мэй!
Ӄылӄутги, ӄынааӄогэ!
Гэлӄутлин, такэцыёццын гитэнин, эвын гэйыцъэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат, ӄутырык нанлыльонат (í'ûëãûë íýëüóíýò): Тота!
Ынӄэнаццын вапыцӄатыльыццын ныцэӄӄин, ныпатъевыӄэн?
Ымыльо кукэйыцъын гиткэлин, гэцъэмпэлин, эцъэмпэплыткук гэнльэтэтлин.
Нивӄин: ӈавмэцыйӈын: Аныка!
Ӄыцэйвуткуццын, ӄыӈэвынъюцӄикви!
Айгыпы эквэтгъи.
Ӈэнку нымным льунин.
Мэй, цэӄигыт?
Эпэӄэе гэнӈивигым.
Опопы ӄыӈавтыӈгэ!
Эгэй, ӄыллыгэ!
Ӄыйылӄэтги!
Эцатык кыевкы, э'митлёнайӈын?
Уйӈэ, гацагтылен.
Йылӄыма Яйвацвагыцца ивнин нэмэ: Гыныгцак ӄыпэлӄынтэтги, цагцолмык ӄыццыляквэ, нутэцӄык ӄунцэпэтги, ынӄэната вапыцӄатгыццын цэмэлеквъэ!
Кылявыццын, кылявыццын, кылявыццын, амцагцолмык.
Ӄынвэр гунцэпэтлин пипикмил.
Ынкэтэгнык вапыцӄат уйӈэ нъэлгьэт.
Ынкъам лымӈэ кыляквъэ, унцэпэтгьи ӈыцэмил, нэмэ ынкэмил уйӈэ нъэлгьэт вапыцӄат.
Ынӈатал лёлёмэл, ынкъам килкымил, цилпымил, лылемил, кановыццымэл, ӄынвэр ӄонпы гэмэлевлин, йъацат таӈъаацеко нъэлгъи, льулӄыл ымыльо мутлымул.
Наӄам нотацӄыцыкойпы амвэнвыяалята тэюццыт пинтыӄэтгьэт ӈыроӄ ӄол-ым эмпэльутэтэ гэйыцъэтлин, ӄол-ым эмэвицъэ, ӄлявылявэцъыццын, ицъын, ӄонагтэ, плекыт, катам ымыльо.
Ӈыроӄав-ым эмӈэвыцӄэтэвицъын, кэццэц, кэмлилюн, амъянца вальын: тэӈуэлы, кэлильын, ӄэӈу, ӄэӈукэлильын ӈыцаӄав.
Гэӄитпэвлин а'ацекыйӈын.
Айгоонкэнат тэрмэцьыӈкинэт нивӄинэт: Гымнин ытлывъёӄаегыт!
Нинупынъылиӄинэт, нэнамацвэтынпыӄэнат.
Ӄыцымэнайгым, тумгигым, ейвэлигым!
Энаталяйвытык-ым амӄынъыцо!
Нытэпцэцэмӈыӄинэт, нъаляцантоӄэнат.
Ӄонпы ялгытгьат ынкъам.
Ӄутти-ым ӄупӄэтгъэт, ванэван анмыка, пицыгицик амлывава, ӄынвэр нэнӄымцаквъат, въиткугьэт ымыльо.
Яйвальаацек, ейвэцу лынъё, мыкэтгъи, нымныму нъэлгьи, эмъицэльын, ӄлявылтэ нумэкэтӄинэт амӄынъыцо.
Аӈӄальырагэнэв, мыкральын-ым.
Ынанъяалральын вапысӄаяйвалӄай тылвамынан нытваӄэн.
Ӄынвэр гытлинпыӈэвӄэй льунин, ивнин: Гымык ӈэвмиргыӄэю ӄытвагэ!
Омака нытваӄэнат, уйӈэ этэкичгэ амӄынъычо.
Ӄынвэр аӈӄальыт гэръэвӈыттылинэт.
Ивнин ӈэвмиргыӄэе ейвэлӄэй: Нэнэнэ!
Э'птэ гыт ӄынааӄыгнатгэ!
Нырагтыӄэн рэмкын эмтэкичгъэмэтэ, имтитэ.
Ӄол айгыпы етгъи.
Раӈӈытагъэ?
Эпэӄэе иниквъи.
Вэлер-ым ӄыпааӄыгнатысӄэвыркын!
Ынанъяатльэпы ӄыванлясӄэквэ!
Нэмэ гэлӄытлин.
Раӈӈытагьэ?
Эпэӄэе иниквъи.
Вэлер-ым ӄэнапааӄылпынрытык!
Э'нӄу нэлгыркын ымыльорык.
Лыгэн ныталяйвыӄэн.
Ӄынвэр Вагырга, рэӄэ, Яйвачвагырга ейвэчу лыгнин.
Ынанъяатльэпы ванлясӄэквъэ.
Ӈыроӄ ныппылюӄинэӄэгти тэкичгытъулӄэгти, рылгымэйӈэльыӄэгти нэйылгъэн, никвъэн: Лиличыку ӄыёгын, ынӈэ эгитэкэ, ытръэч ярапкэрык такэчгыёчыкогты ӄыёгынат ымыльо, эмтыргытъул амтакэчгыёчгын!
Ярак пыкиргъи, ёнэн.
Ӈэвмиргыӄэй яӈак ныйылӄэтӄин.
Гэныгъевлин: Мэй, мэй!
Ӄылӄутги!
Ӄыпааӄогэ!
Гэлӄутлин, такэчгыёчгын гитэнин, эвыр гэйыръэтлин.
Ӄол-ым гитэнин, эмынӈин.
Ӈыроӄав ымыӈ.
Коргаквъат, ыпатгъат.
Ӄутынэ нанлыльонат (ӈылгыл нэльунэт).
Тота!
Ынӄэначгын вапысӄатыльычгын нырэӄӄин?
Ныпатъевӄэн?
Ымыльо кукэйыръын гиткэлин, гэръэмпэлин, эръэмпэплыткук гэнльэтэтлин.
Нивӄин ӈавмэргыйӈын: Аныӄун!
Ӄычейвыткуркын, ӄыӈэвынъюсӄикви!
Айгыпы эквэтгъи, ӈэнку нымным льунин.
Рэӄигыт?
Эпэӄэе гинивигым.
Опопы ӄыӈавтыӈгэ!
Ӄыллыгэ!
Ӄыйылӄэтги!
Эргатык кыевкы, э'митлёнайӈын?
Уйӈэ, гарагтылен.
Йылӄыма Яйвачвагырга ивнин нэмэ: Гыныкрак ӄыпэлӄынтэтги!
Рагролмык ӄыркыляквэ!
Нутэсӄык ӄунрэпэтги!
Ынӄэната вапысӄатгыргын рэмэлеквъэ.
Кылявыркын, кылявыркын, кылявыркын, амрагролмык.
Ӄынвэр гунрэпэтлин пипикмил.
Ынкэтэгнык вапысӄат уйӈэ нъэлгъэт.
Ынкъам лымӈэ кыляквъэ, унрэпэтгьи ӈырэмил, нэмэ ынкэмил уйӈэ нъэлгъэт вапысӄат.
Ынӈатал лёлёмэл.
Ынкъам килкэмил, рилпымил, лылемил, кановыргымэл.
Ӄынвэр ӄонпы гэмэлевлин, йъарат таӈъаачеко нъэлгъи.
Льулӄыл ымыльо мутлымул.
Наӄам нотасӄычыкойпы амвэнвыяалята тэючгыт пинтыӄэтгъэт ӈыроӄ.
Ӄол-ым эмпэльутэтэ гэйыръэтлин, ӄол-ым эмэвиръэ, ӄлявылявэръычгын, иръын, ӄонагтэ, плекыт, катам ымыльо.
Ӈыроӄав-ым, эмӈэвысӄэтэвиръын, кэркэр, кэмлилюн, амъянра вальын: тэӈувъэлы, кэлильын, ӄэӈу, ӄэӈукэлильын ӈыраӄав.
Гэӄитпэвлин а'ачекыйӈын.
Айгоонкэнат тэрмэчьыӈкинэт нивӄинэт: Гымнин ытлывъёӄаегыт!
Нинупынъылиӄинэт, нэнамачвэтынпыӄэнат.
Ӄырымэнайгым, тумгигым, ейвэлигым!
Энаталяйвытык-ым амӄынъычо!
Нытэпрэрэмӈыӄинэт, нъалярантоӄэнат.
Ӄонпы ялгытгъат ынкъам.
Ӄутти-ым ӄупӄэтгъэт.
Ванэван анмыка.
Пичыгичик амлывава.
Ӄынвэр нэнӄымчаквъат.
Въиткугъэт ымыльо.
Яйвальаачек, ейвэчу лынъё, мыкэтгьи, нымныму нъэлгъи, эмъирэльын, ӄлявылтэ нумэкэтӄинэт амӄынъычо.
Эпээцэмкын нумэкэтӄин, ымыльо эпээпэгти.
Гытокалельын нэнамӈылятӄэн, калцелгын-ым ынин йъэлгытомгын.
ытлывъёӄай, ымыльо нумэкэтгъэн!
Пипиӄылгын и'цэццын, попокалгын-ым цыпыццынин.
Янцаӈайӄай цыкавравъё!
Умэкэтгъэт, етгъэт.
Гытокалельыт янотгъат.
Эпээцэмкын амъяацы.
Э'цамгогьат.
Мыкгыткальын ӄэйвэ нъыянопкэццъан, ӄоныръым выквык эвыца цыгыткунин нутэцӄын.
Тымӈэквъэ наӄам, ӄоныръым амалваӈ вальын нымкыӄин цъэт.
Коцылгыӈавыт янотгъэ.
Ымыльо пэлянэнат тумгыт, цыпъё пицинин.
Цымӄык мацынцъамвальыццыт ыццъэц эцатык гэетлинэт.
Ӄутти-ым ӄонпы эквэтгъэт, панэна тылеццыт игыт.
Эпээрэмкын нумэкэтӄин, ымыльо эпээпэгти.
Гытокалельын нэнамӈылятӄэн, калчелгын-ым ынин йъэлгытомгын.
Ынан ымыльо эпээрэмкын нумэкэтгъэн, гымнин-ым ӈавытлывъётомгын, Коргылгыӈавыт, аталтанӈын-ым Тыӄиӈэвыт, Мыкгыткальын-ым ытлывъёӄай, ымыльо нумэкэтгъэн!
Пипиӄылгын и'рэркын.
Попокалгын-ым рыпыркынин.
Янраӈайӄай рыкавравъё!
Умэкэтгъэт, етгъэт.
Гытокалельыт янотгъат.
Эпээрэмкын амъяачы.
Э'рамгогъат.
Мыкгыткальын ӄэйвэ нъыянопкэргъан, ӄоныръым выквык эвыча рыгыткунин нутэсӄын.
Тымӈэквъэ наӄам, ӄоныръым амалваӈ вальын нымкыӄин ръэт.
Коргылгыӈавыт янотгъэ.
Ымыльо пэлянэнат тымгыт.
Рыпъё пиринин.
Чымӄык марынръамвальычгыт ытръэч эргатык гэетлинэт.
Ӄутти-ым ӄонпы эквэтгъэт, панэна тылеркыт игыр.
Мцанлыӈын-ым гэӈэвъэнэ нымӈиӄин: Гэвэ, эгэгэй!
А'мын-ым ытлён мытанцэтылягъак игыт!
Йылӄэтгьи.
Турыгьевкы нивӄин: Ӈан-ым ӈан ӄэйвэ тытанцэтылягъак, наӄам-ым ытлён цэлытлыӈын цэты иа'м тынкавцаквъан?
Ээтъам!
Цатанӈавӈэн!
Мынпаамык ильуткук.
Мынпицыгицимык!
Тытыл гатытлёплен.
О'цавэтльан галягъэ.
Ивнин ӈэвъэн: Цай, цай!
Кынтацэтыццын ӈотӄэн!
Гук!
Ӄонпы мыкмутлыльын ӈан ӄлявылцыӈын.
Аныӄун, вай, вай!
Плекыт ӄынлигынэт.
Вай, вай, эквэтыццын.
Эӄылпэ, аны!
Наӄам цэлытлыӈын ынӄэн ныцъэӄин?
Гы!
А'тав ӈан!
Мацынан!
Вэлер-ым мымутлюгъэк!
Вэлеццыленин, йъонэн, ӈэвъэн-ым цит гивлин: Ӄээӄын ӄэнъатчагэ!
Кыццэлык гынкэквъи, йыцъэтгъи.
Наӄам кэгынмэ кыплынэн, тымнэн, ымыльо цилти цыкавраннэнат.
Мранлыӈын-ым гэӈэвъэнэ нымӈиӄин: Гэвэ, эгэгэй!
А'мын-ым ытлён мытанрэтылягъак игыр!
Йылӄэтгьи.
Турыгъевкы нивӄин: Ӈан-ым ӈан ӄэйвэ тытанрэтылягъак, наӄам-ым ытлён рэлытлыӈын рэты иа'м тынкавраквъан?
Ээтъам!
Ратанӈавӈэн!
Мынпаамык ильуткук.
Мынпичыгичимык.
Тытыл гатытлёплен.
О'равэтльан галягъэ.
Ивнин ӈэвъэн: Рай, рай!
Кынтарэтычгын ӈотӄэн!
Гук!
Ӄонпы мыгмутлыльын ӈан ӄлявылчыӈын.
Аныӄун, вай, вай!
Плекыт ӄынлигынэт.
Вай, вай!
Эквэтыркын.
Эӄылпэ, аны!
Наӄам рэлытлыӈын ынӄэн ныръэӄин?
Гы!
А'тав ӈан!
Мачынан!
Вэлер-ым мымутлюгъэк!
Вэлеркыненин, йъонэн, ӈэвъэн-ым чит гивлин: Ӄээӄын ӄэнъатчагэ!
Кытрэлык гынкэквъи, йыръэтгъи.
Наӄам кэгынмэ кыплынэн, тымнэн, ымыльо рилти рыкавраннэнат.
Нотагты гэлӄытлин Куццын, яцайӈын гэльулин, цыногыццэпы гэгитэлин, яцак ӈалвыльыйӈын цъоцааццын.
Цыӈкэтгъи цыногыццэпы, пэнвэлӄэй тымнэн.
Ӈававынцальыйӈын нивӄин: Тытэӈэт ӈан!
Въигьи!
Ӈаццыногты цинтынин.
Имтинин, яцагты цыньэтэннин.
Цэӄокалгын-ым нымтумгу, Нотаӈавыйӈын: Ӄа, ӄа!
Ацьыткэццын!
Вэлер-ым эцьытьулӄэе ӄэналпынцыгэ!
Ӄэйвэ мыкэцьытъулӄэе пынцынэн.
Нивӄин: Тъэццын!
Йылӄэтгъэт.
Эмгынунныкитэ кыеквъи Нутэӈэвыт, эквэтгъи, яцайӈын льунин: Ӄа!
Ӈотӄоры!
Тыттэтгъи, цыногыццэпы циӈкэтгъи, кыцыӈайӈын тымнэн.
Ивнин ыӈнот, иквъи авынцальын: Цекалваӈ вальын!
Нывъиӄин!
Кыпыӈайӈын пицицӄыценнин, ӈаццыногты цинтынин.
Циӄукэтэ имтинин, наӄам ӄутык лынаквъэ.
Авынральын э'йӈэвнин: Вако!
Ӄинэнылӄутэтги!
Гук!
нивӄин.
Ӈотӄэнына тымыццатыццынэн!
Уттуут пицинин, ӈытогъэ, лявтэпы кыпцевынэн.
Ток!
Кэгыццэтгъи.
Яцагты гынтэквъи.
Ы'мто!
Куццыл нивӄин.
Этъым цыногыццын э'ӄэцэгъи?
Ии!
Э'ӄэцэгъи ӄэйгипэ!
Гытгылӄатгъэ валвыйӈын, тинтинык а'нэлёгъэ, гытгэтынвэн нэнэнэӄэй йытонэн.
Нанӄынацэнэн, ыннэ гэйыцъэтлин нанӄын, пицинин цымӄык, имтинин яцагты.
Гук!
Ынныткэццын!
Вэлер-ым ыннэнцьэн ӄинэйылги!
Ӄэйгипэ ыннэнцьэӄэй йылнин.
Йылӄыма гытгылӄатгъэ Нотаӈавтыйӈын, а'нэлёцӄэквъэ, гытгэтынвэн нэнэнэӄэй йытонэн, нанӄыццайвынэн, ыннээн йытонэн нымкыӄэнаццын!
Имтинин, этцылвавытвавыццын гытлипицинин.
Тинымлегъи, пылӄэтгъи.
Нотагты гэлӄытлин Куркыл, ярайӈын гэльулин рыногыргэпы гэгитэлин, ярак ӈалвыльыйӈын ръоратыркын.
Чиӈкэтгъи рыногыргэпы, пэнвэлӄэй тымнэн.
Ӈававынральыйӈын нивӄин: Тытэӈэт ӈан!
Въигъи!
Ӈаргыногты ринтынин.
Имтинин, ярагты рыльэтэннин.
Рэӄокалгын-ым нымтумгу, Нотаӈавтыйӈын: Ӄа, ӄа!
Ачьыткэркын!
Вэлер-ым эчьытъулӄэе ӄэналпынрыгэ!
Ӄэйвэ мыкэчьытъулӄэе пынрынэн.
Нивӄин: Тъэркин!
Йылӄэтгъэт.
Эмгынунныкитэ кыеквъи.
Нутэӈэвыт, эквэтгьи, ярайӈын льунин: Ӄа!
Ӈотӄоры!
Тыттэтгъи, рыногыргэпы чиӈкэтгъи, кырӈайӈын тымнэн.
Ивнин ынӈот, иквъи авынральын: Чекалваӈ вальын!
Нывъиӄин!
Кырӈайӈын пирисӄыченнин, ӈаргыногты ринтынин.
Риӄукэтэ имтинин, наӄам ӄутык лываквъэ.
Авынральын э'йӈэвнин: Вако!
Ӄинэнылӄутэтги!
Гук!
нивӄин.
Ӈотӄэначга тымычгатыркынэн!
Уттуут пиринин, ӈытогъэ, лявтэпы кыпчевынэн.
Ток!
Кэгытрэтгъи Нутэӈэвыт.
Этъоӄааӄын чыкэеквъи, ярагты гынтэквъи.
Ы'мто?
Куркыл нивӄин.
Этъым рыногыргын э'ӄэрэгъи?
Ии!
Э'ӄэрэгъи ӄэйгипэ.
Гытгынӄатгьэ валвыйӈын, тинтинык а'нэлёгъэ, гытгэтынвэн нэнэнэкэй йытонэн.
Нанӄыпарэнэн, ыннэ гэйырьэтлин нанӄын, пиринин чымӄык, имтинин ярагты.
Гук!
Ынныткэркын.
Вэлер-ым ыннэнчьэн ӄинэйылги!
йытонэн, нымкыӄэначгын!
Имтинин, этчынвавытвагыргын гытлипиринин, тинымлегъи, пынӄэтгъи.
а) Энмэн-ым а'ачекӄай гачакэтта, чавчывачгын-ым ӄонпы.
Гивлин чакыгэт: Гэ!
Там!
Ӈэвъэн ӄыльугын!
Нивӄин: Чамъам!
Миӈкри ӈэлвыл гымнин иа'м мыпэлягъан?
Раянратгъа, раманаӈатгъа!
Нивӄин чакыгэт: Амгымнан мэчынкы!
Вынэ, ӄэквэтги, ӈэвъэн ӄыльусӄиквын!
Ӄыӈэвынъюсӄиквын!
Ӄыӈавтыӈгэ!
Ӄыматагын!
Кмиӈын ӄыгтогын!
Ынан мургин яравагыргын ӄырым рэткуӈын ӄулитгивик!
Гэквэтлин, аӈӄачормык гэпкитлин, аӈӄачормэпы тагъэ, тэргатгъэ: Гымнин ынпычьычакыгэт иа'м томыгнотагты инэнӈивыгъи?
Ӄынвэр аӈӄата ейвэчу гэлгылин.
Гынонаӈӄайпы челгыпылвынтыянръатвыӄай гэетлин.
Ы'твычыку ӈавысӄатыйӈын вакъотваркын, ивлыкыттэлльэн, мутлыльулӄылльэн.
Нивӄин пыкитльэн: Рэӄигыт?
Нытэргатэгыт?
Иа'м ытлён?
Иквъи ӄлявыл: Ынпычьычакэтта гивигым.
Ӈавъанчыӈын ӄылӄыритчыӄиквын!
Нивӄин ӈэвысӄэт: Ытлён-ым вай тыетгъэк!
Нивӄин ӄлявыл: Рэӄулымӈэ!
Опопы ӈэвъэну мылгыгыт!
Ӈэвысӄэт нивӄин: Этыӄун мынрагтымык, гынык чакэттэты мынылӄынмык?
Ӄэйвэ вынэ, нырэӄын-ым!
Ӄэйвэ рагтыгъат, ярак пыкиргъэт, нымытвагъат, мыгныму нъэлгъэт, ӄонпы чавчыво.
в) Аӈӄайпы лейвыльын, гычормэпы, мэмылӈыттыльын о'равэтльан чит.
Йынрык гатаранлен.
Энмэн ӄун ӄликкин кэйӈыт льунинэт.
Кайӈырамкычгын-ым ымыльо.
Ӄынвэр айылго лыгнинэт, ярачыкогты гынтэквъи.
Наӄам эргатык о'равэтльарамко кэйӈыт нъэлгъэт ымыльо.
Ыныграгты пыкиргъэт, нымкыргэри, ӄлявылтэ, ӈэвысӄэтти, ынпыначгыт, ынпыӈэвыт, ӈинӄэгти, ымыльо.
Ӄулильэтгъэт, э'йӈэквъэт: Мэй!
Ӄлей!
Ӄыетги!
Ӄынтогэ!
Ӈотӄэнаморэ!
Гынин мыкӈэвъэнлыӄылти етгъэт!
Ӄымататкогэ!
Ӄэймитыткуги!
Гэймитлинэт, матанэнат, мыгрэмку нъэлгъи.
Ы'ттъычга ӄэпэр э'йӈэвнин-ым: Тагам!
нивӄин.
Опопы нотагты мынылӄынмык!
Чамъам!
Иа'м ытлён?
Тынӈапрытын тыльугъэн.
Катам гымыгмич.
Ээ!
Гук!
нивӄин.
Опопы этынвычгын мылӄыритчыӄиквъэн!
Этын ныпкирӄин, ныпэрӄыёӄэн.
Рунин-ым, кунин-ым пэтле.
Нив'кин: Нычачаӄэн.
Вылгэлваамкырыткынык, катамкырыткынык, гытгын-ым варкын, Эльукы нынны.
Энмэн-ым Гытгычыко тэленъеп ынныйӈын-ым гатвален, колё нымайыӈӄэначгын, юуткуннээн, ръэнут, туйкэтуй нынны.
Ӈан-ым ӈан а'ачекӄай гытгычормэпы нылейвыӄин, ынӄэначга пирисӄивнин, гапойгыма, гавэръына титӄэннин.
Ытлыгэ а'тчанэн, а'тчак лывавнэн, эквэтгъи.
Ӄырэрыӈӈогъэ-ым ытлён, гытгык пыкиргьи.
Тойкайӈын-ым пиӈкугьи, ӄымэк пиринин, мэткиит энъыӄаата гычормэты, эквыйынрэты гынтэквъи.
Эвыӈан-ым ынӈин!
Ӈотӄэначга тымнэн!
Нымнымэты ӄытгъи, нымнымыт э'йӈэвнэт.
Етгъэт нымкыргэри, мытлыӈэн орвыт омака гэквутлинэт, ваамэты йынрэпы гананӈавленат.
Туйкэтэ-ым пиринин, рыныкватгъэ, ымыльо рэмкэ нэтиӈугъэн, нагтогъан, ампойга нанмыгъан, нананӄыпарэгъан.
Ӄынвэр нанӄычыко а'ачекӄай гапойгыма нэльугъэн, ымыльэты вальын, ванэван энчимиръэвкэ, ытръэч въильын.
Ынӈатал паагъэ Тойкайӈын.
Э'гычгын-ым нотагты лейвыгьи, ылвэӄэюуӄэй льунин: Эвӈан, иквъи, опопы мынугыт!
А'тав гынан!
Йъарат ӄупӄыльигым.
Опопы ӄинэтрилги.
Ынан яврэнак пэнвэлю мынъэлгъэк.
Рэрыӄ-ым!
Ынан яврэнак!
Гэтрилин.
Яврэӈӈогъэ-ым лымӈэ.
Ивнин нэмэ: Ы'мто?
Миӈкэмил гынин лымкыгыргын?
Э'тки вынэ!
Амкылява тытваӈӈогъак.
Ӄупӄыльигым йъарат.
Ынан яврэнак кырымынтано трэнъэлгьэ.
Яврэӈӈогьэ лымӈэ, панэна ръотавыркынэн: ынан таачымынтано!
Ӄынвэр кырӈэну нъэлгъи.
Йъонэн нэмэ и'гэ: Ы'мто?
Ӄэйвэ увикыпчыткугъи, эчьытвигьи.
Кэтэм игыт мынпэвлинмык, ӈирэмури.
Нырэӄын-ым, гыныгмич, наӄам амръэлярачвыӈкы ӄинэпириги.
Гайъота, ганма!
И'рэгъэт, рачвыӈгъат.
Э'тки нинъыӄин ылвачгын, йъок лывавыркынэн и'гэ.
Яв-яв!
Ӄэнъатчагэ!
Тылвавыркын!
Гук!
Кытьаткэ миӈкри?
А'мын-ым тыгагчавыркын, миӈкри.
Тылвавыркын а'тчак!
Маравыӈӈогъат, эвыӈӈогъат.
Иквъи и'ны, ивнин: А'ӄарынныльаккайӈэгыт!
Ылвачгын-ым иквъи: Рыгатӈойӈыльаккайӈэгыт!
Ӈаргыногты киткит ыяа гэлӄытигым, тымкылгыӄагтэ варкыт ӈэнку, ӈирэӄ тымкылгыӄагтэ.
Ы'ттъыёча вытрэтыркын ӄол, мачынан чымчеӄэй.
Ынкы вайыӈӄач ӄынур йъэекык рымагты гэлӄытигым.
Тымкылгыӄайык пыкирык, вайыӈӄаткэнак нивигым: Го, го!
Гымнанчинит ныӄулильэтигым, ӄынур тымкылгын нивӄин.
Ынӈатал гымнан: Ельо, гым!
Ынанкэн-ым!
Миӈкэкин?
Ельо!
Эвычанрамкэпы тыетгъэк!
Ынанкэн-ым!
Раӈӈытагъэ?
Ыяа ӈанӄоко раӈӈытагъэ?
Ынпыӈэвӄэй ӄынур, пэнин тэнантомгыӈкэн ынпыӈэвӄэй, рэлку варкын.
Ӄучеӈэвыт нынны.
Энаальын-ым, армачьыральын, рымагтыкэн тымкылгыӄай, нынны Равычгаӈавӄай.
Китъам!
Рэӄын риквъэ Равычгаӈавӄай, эвъянынпыӈавӄай?
Ӈэнри ӄылӄытги!
Тылӄытгъэк ӈэнри ы'ттъыёлрагты.
Нэмэ ӄынур пэнин: Го, го!
Мэӈин?
Ельо, гым!
Ынанкэн-ым!
Мэӈкокэн?
Ивтылрэмкигым!
Ынанкэн-ым!
Раӈӈытагъэ?
Вынэ, ӈот!
О'равэтльан нытъылӄин, мургинрэмкыкин.
Нытъылӄин йъарат.
Этыӄун тычинъюргэквъэк, тыетгъэк.
Гук!
Ынанкэн-ым!
Рэӄын нивӄин райыӈӄэн ынпыӈэвӄэй?
Нивӄин: Райынрэ ӄылӄытги!
Рэӄын риквъэ армачьыральын?
Эгэй!
Гук!
Яв-яв!
Мынтогъак!
А'тав лыгэн ӈанӄоко етгъи!
Ынкы тымкылгыӄайыткынгыпы Въэйӄэй, ынкэкин, гыргочакэн гэнлыпъэтэ.
Ӄынур ынпыӈэвӄэй ынӄэн.
Ы'ттьыёлрайпы тыпэлӄынтэтгъэк.
Ынкы пыкирык нэмэ: Го, го!
Ӈирэмури игыр.
Тумгытум ӄулильэтыркын: Ӈавыл!
Тагам!
Мынылӄынмык!
А'тав лыгэн ӈанӄоко о'равэтльан етгъи.
Эгэй!
Яв-яв!
Мынтогъак!
Нэмэ въэйӄэй гэпиритэ, ӄынур пэнин.
Ынӈатал въэйӄэгти ӈирэӄ гэпиритэ, ярагты гэнльэтэтэ.
Нэмэ ярагты гэпэлӄынтэтэ, ӄынур йъыйыӄгыпы, рымагтэпы эвыр ӄынур.
Ярак пыкирык морыграк турыпкиры, ымыльо рэмкын ӈэнку ярачыко варкын.
Ынпыӈэвӄэгти ӈирэӄ трэтынэт, вайыӈкы тытрилынэт.
Э'митлён тъылыркын о'равэтльан, ӈэнку чымче тытрилынэт ынык гыргол.
Ынкы гэквэтлинэт.
Эргатык турыгъевкы тэючгыӄэгти ӈирэӄ гэтэйкэ, ӄонпы ныппылюӄинэӄэгти.
Эчьытъулӄэгти ӈэнку тыёнат гамгач ӄынур, рытрыӄагтэ ныппылюӄинэӄэгти ныгытӄэнаӄагтэ тынчымӄэтынэт, ыргин ӈэлгычгын ӄынур.
Ынӈатал панэнагты тынльэтэтынэт, э'ми миӈкэкин айвэ гэпирилин въаглыӈын, кэтэм пэнинэк гэтриле, ы'ттьыёлрак-ым, яалрак-ым.
Лымӈэ гарагта, гэпэлӄынтэтэ.
Пэнинэк ӄынур йъыйыӄгыпы пыкирэ.
Энмэн тъылыркын о'равэтльан.
Пэнин энмэн кэйӈын, тоттомгаткэн кайӈыйӈын, ынӄэнано тынъэлгъэк.
Пэнин рыгрыг ынин ымыльо нылгыӄин.
Ӄырымэн умӄы наӄам, кэйӈын эвыр.
Чиниткин вэгыт тынмылюркынэт.
Тъытльэн о'равэтльан ынӄэната гэпиритэ.
Э'ми тъылыркын, ынӄэната гэпирисӄивлин ымыльо тъытльэн о'равэтльан.
Гэпиритэ, гэттутэ, амкэрка, уйӈэ эвиръын.
Ръэнут, эвыр лымӈэ нылпивӄин, эвыр лымӈэ а'лыгатгаткок гыткалгын нинэлпивӄин, эвыр лымӈэ тыёлгын нинэчвиӄин микынэ, чеӈэт-ым мутлымул нымкыӄин ӈаргын нынтольатӄэн, ӄынур нъэчеӄин, майӈъаӄалеӈгыргын.
Эвыр-ым этлы инэнмэлевкэ, рэвъигъэ.
Ынкэкин эвъян панэна варкын.
Амгынонканойпы нэнагнатӄэн, нивӄин.
Коргылгыйӈын, ӄыетги, пэнин тоттомгаткэн коргылгын.
Ӈачгымынга гэпиритэ ӄынур.
Вай, вай!
Ӄыннигын ӈан!
Ченэтмынга ӄынур нынниӄин, рэӄэ ӄынур нинэнкылвэтӄин.
Эвыр лымӈэ этъоӄааӄын нинэтриткуӄин, ӄонпы гэмэлевлин, ӄынур пэнин нынъэлӄин, тэленъепкин пэвгыргын ынӈин вальын.
Нытъылӄин-ым эвыр мэӈин, гэннутлин йъарат, наӄам еп энэвкыльин, лымӈэ эвъян варкын гымнин.
Тивыркын.
Мэмынӄай тоттомгаткэн, мэмылӄаё тынъэлгъэк.
Мэмылӄай тэнантомгыӈкэн, ӄэтэнтэнчыӈын нинэнэвӄин.
Тнотгыргык ӈыроча нэнавъентойгым, ӄынур нинэттуйгым, ынкы ныплыткуйгым.
Пэтле эгъоӄааӄын, эвыр лымӈэ эргатык, ныпыткынтэтӄин.
Эмтъылльу тытваркын, Мратыӈагыргэпы тыгнатыркын: Галгайӈын Карпайӈын-ым, ныетӄин Карпайӈын-ым, гапылвынтытэӈа, гирвытиӈэ, тъыльоравэтльэты йыкыргычыкогты рэсӄиквъи, онмыӄалялвын ярано лыгнин.
Понтачгын-ым ӄынчичьэтгын, ленлеӈыйӈын ӄытэӈгитэгын, пылвынтыяга ӄыегыткугын, пылвынтытэӈа ӄынпыткэквын, нынтогъан-ым тъычгыргын, э'ннэпы, мачвэйпы, нанӄэпы, ымыльо ывэкгыпы!
Ынӈатал тъыльоравэтльан пуйъэтэ нэнанйытравӄэн, ӄынур пылвынтыгалгарыгрыг.
Ытръэч.
Эмтъылльу тытваркын, Мратыӈагыргэпы тыгнатыркын: Ӄинэвинрэтги, аӈаӈвагырга ӄинэгитэги!
Нивӄин Мратыӈагыргын: Ӄырым!
Тыӈэсӄын ӈан!
Ӄинэвинрэтги, аӈаӈвагыргаӄинэгитэги!
Нивӄин Тыӈэсӄын: Ӄырым!
Ӈачгытыӈагыргэпы тыгнатыркын: Ӄинэвинрэтги, аӈаӈвагырга ӄинэгитэги!
Ӈачгытыӈагыргын нивӄин: Ӄырым!
Янотлявтэпы тыгнатыркын: Ӄинэвинрэтги, аӈаӈвагырга ӄинэгитэги!
Янотлявыт нивӄин: Яаллявтэпы ӄыгнатгын!
Гыныграк мраӈоткынтагнык, ӄэргыӈавысӄатыйӈын, тымкылгыӈавыт, тоттомгаткэн ынпыӈэвӄэй, ыныкайпы эвъян ӄыгнатгын!
Тыёпатгъан.
Раӈӈытагъэ?
Эмтъытльигым, аӈаӈвагырга ӄинэгитэги!
А'тав ӄун, мытааӈгъан!
Въаглыӈыӄай йылнин, пылвынтыгалгайӈын, пылвынтыравыльыйӈын.
Тилгытэквъэк въэйӄэе, тьычгыргын-ым тыгтогъан, рэвымрэвгиниву тытэйкыгъэн, пылвынтыравыльыйӈа тымъёлӄыл, роолӄыл.
Амӄынъычо кмиӈыӄэй нывъиӄин, микынэ йытоо.
Гымнин ӄол эвъян варкын.
Эвыр нанӄыльо гэнъэтлин нэмэ ӈэвысӄэт, аӈӄачормыкэн выквылгыӄай, понтавыквылгыӄай, четлёвыквылгыӄай чымкычгычыку ръэчыку тыёгъан.
Э'ннэпы ныйпынэн.
Ынкъам эвъян.
Аӈӄагынонык ынныйӈын варкын, нымайыӈӄэначгын, аӈӄайӈын ымысӄыльын, мимыл нымэйыӈӄин.
Тоттомгаткэн еп ынныйӈын.
Пэнин илюкэ вальын, нутэсӄу ӄэптин гэнъэтлин.
Ынӈэ ӈутиннутэк атвака, ӈэнку ӄытваркын, ынныйӈыткынык ӄытваркыны Нъурэтӄин ӈинӄэй, вэлёйпы нынэвӄин, кылылялгыӄагтэ ныппылюӄинэӄэгти амӈыроӄ нэтйивӄинэт, ӈалгыл нынитлитӄинэт, ӄынур вилюлгыт.
Элвэльин йъилгын ныпинтыӄэтӄин, амалваӈ вальын ныпатӄэн, эвыр лымӈэ ыннээн, эвыр лымӈэ тэкичгын, кыкватъол ӄол.
Ӈалгыл ымыльо ӈыроӄ торэлкат нытрилӄинэт, амъянра ымыльо.
Пэнъёлгын ӈаргын нытэйкыӄин тытльыттъыёча, рымагтыӈӄач ымыльо торэлкат амчече ӈэнри нытрилӄинэт, киткит ыяа.
Нэнэнэӄэй тынрыркын, торэлкат тывэӄэтыркынэт, нэмэ тыпэлӄынтэтыркын эмынӈин, нэмэ тывэӄэтыркын, аммрагты ӈыроча ынӈин тыпэлӄынтэтыркын.
Ынӈатал рэмкэ ымыльо тэкичгын нинэнуӄин, кыкватъол.
Чама-ым пэнъёлгын нэнанкававӄэн авынральа.
Аӈӄакэн ыяакэн пыӈыл этыӄун нэнавалёмэгым.
Ӄоныръым этлы эльукэ гымнан, ытръэч ампыӈыл нэнавалёмэгым.
Ытлён чиниткин рэмкын нуйвэлӄин, йъарат а'ӄарамкычга, амалваӈ вальын уйвэл.
Чымӄык въилъын э'митлён о'равэтльан игыр нотагты нэнльэтэтгъэн, эргатык ынӄэн въильын нотасӄычыкогты ӄэйвэ этлы энаёка, лыгэн ытръэч нутэк нэнапэляӄэн.
Эргатык-ым эвыр, мэӈин уйвэл тэгъеӈыркынин о'равэтльа, эвъян-ым уйӈэ, наӄам уйвэл тэгъеӈу лыӈыркынин, нотагты нылӄытӄин, миӈкри айвэ въильын гапэлялен, ынкы киткит чымче ныпкирӄин, чеӈэт вытрэтыркын панаальыйӈын.
Ныкэттываӄэн ӈэнку, акэрка нылӄытӄин, пэкръиле, ӄачакэн гыткалгын яачекэн ӄынур ӈойӈын.
Ныӄулильэтӄин Га, га, га!
тэриӄукэӈэ.
Ынкы ныпкирӄин, валы рынна нинэнльэтэтӄин.
Ӈэнку пыкирык въэльоравэтльатыргытъолӄай нинэчвиӄин, аё-ым нэнагтоӄэн эмкиткинуӄэй, этлы нымэйӈъэв.
Авэръэты, кэркэрэты нылӄытӄин, ныкэргыпӄэн, нырагтыӄэн, киткит ыяа нэнапэляӄэн тэкичгын, нымэльэв нэнанкыквавӄэн тэкичгын нутэк.
Амӄынэргатык нымэльэв нинэнчеӈкээвӄин кыкванмачы ынкы.
Ынкъам нымэльэв таӈкыкватыркын, эчги ярагты гэнльэтэтэ.
Нымэльэв тэючгычыку нэнаёӄэн, ӄулиникэк рывытрэлӄылгавкы нинэнръэлевӄин.
Мэӈин анӈэно лынъё о'равэтльан, нинэйылӄин ытлён: Вай, вай!
Ӄынугын ӈотӄэн!
Ӄэлюӄ-ым нинэнуӄин, киткит этъоӄааӄын ымыльо йыкыргын тылвыркын, нанӄын-ым ымыӈ нывилетӄин, пэтле нывъиӄин.
Нэнанмыӄэн.
Чеӈэт эвъян-ым уйӈэ, ынӄэната нэнанмыӄэн.
Мэӈин анӈэно лынъё о'равэтльан, чама уйвэл ӄол ярак нинэплыткуӄин, э'чеплытку.
Винвэ нэнайъоӄэн ыттыт, гынмылкин а'чан.
Ынкы ныпэӄэтатӄэн ӄынур, винвэ нинэпириӄин а'чан, ытлён-ым нэнэвъянватӄэн, ынӄэната о'равэтльан нэнанмыӄэн.
Кургыӈэвытин ӈилгын тыгтыркын, чаато тылгыркын, (анӈэно лынъё, ӈотӄэначгын) тыгрыркын, ымыльо увик трэнкылвэнӈын, пэтле рэпэӈъивэтгъэ, ралваквъа, равакъогъа.
Ӄынвэр авакъока иткэ, ромаквъа, ратгытлёгъа, йыкыргэпы рамотлынтогъа, мутле рэчиӈкэтгъэ, яачы нарапэляӈын.
Ӈаргынэнайпы эвъян тыгнатгъан.
Янотлявтэпы гакаӈӄор тыгнатгъан, вэнчымӈачгын тыванлягъан, ы'ттьыёл моолгатыльын.
Галванпрорма тыквутвылгынэт.
Гынонканойпы тэткэюн тыгторкын, ынӄэната тыркыплыркынэгыт.
Ынкъам тъэйӈэвыркын.
Га, га, га!
Гынтэвкы лывавыркын, вутыплыткук.
Чыгэйвээм рэто тылгыркын, ӄэралгын тъэйӈэвыркын ытри эмнуӈигын, ымыльо нымнымгыпы ы'нынлыратгъан.
Увэлӄычгын тытльыттъыёча тувинтыркын, майӈыпэнъёлгычгын-ым тытэйкыркын.
Ынӈатал тивыркын ӈот.
Эвынрэмкыльигыт, ӄырэсӄикви!
Ынкъам мынӄамэтваркын ярак, ынантаӈроолӄыл мыннуркын.
Эвыӈан ӈэвъэн ӄыматагын, эвыӈан авынынтоолпырайгыт!
Эргатык ныялгытӄэн рэмкын, ӄэглынангэт муулӄыткин чимгъун яаркынэн.
Киткит ӄулиникэк ӄаалвылё нэнанмыӄэн, ымыльо эвъян нинэнпэлӄынтэвӄин.
Янотлявтэн гакаӈӄор нинэнпэлӄынтэвӄин.
Ынкъам нытэпрэрэмӈыӄин, ёо'т ымыльо нэнанӄамэтвавӄэнат, тымӈэмэӈкрэ нинэнинтыткуӄинэт.
Ытръэч.
В женском произношении: В мужском произношении: В женском произношении: В мужском произношении: Тэлеӈ энмэн айван ытри эйвэльыт нъэӄэчитӄинэт.
Ӈотэннотаӈӄаткэн ёа' левлеву гэлгылин.
Гэлгэлгыпы гэнльэтэтлин.
Энмэн ӄол йъилгын гэткулин гэлгэлыткынык.
Энмэн йыӈэръугъи.
Ванэван нынутэвытрэтыркын.
Энмэн рыркъайӈан валёмнэн.
Нъэгнопытваӄэн, ынӈин иръычыку.
Ынкъам ӄутынэ ёпаннэн эӈэӈыльэ, гэлгэлыткынык йылӄыльын рыгъевнин: Гу!
Тытэӈэтигыр!
Ӈутку нытвайгыр!
Энмэн лылепгъи.
Гу!
Лыгэн тэргатгъэ.
Иквъи ынӈот: Атэргатка, нымным вай чымчеӄэй варкын, Эйвэн ӄытлыги.
Ӈутку нэльугъэн.
Ӈыпэгъэт.
Энмэн яраӈы.
Галгэн-ым эвиръыт, иръыт, галганалгэн.
Гык!
Энмэн-ьм айванат-ым нэмыӄэй.
Эйвэльык ыннано вальын йилиил.
Энмэн нэпиричитынэт, ымыльо нэпиринэт ынӄэн ӈирэӄ о'равэтльат.
Эӈэӈыльын нэлпынитгъэн.
Ӄол-ым нанмыркын ръэйипэ, лявтэпы каноткынгыны нанмыгъан.
Ынкъам эӈэӈыльын-ым нэтрилгъэн, пурэлю налгыӈӈогъан.
Лыгэн ӄунэче киквъи.
Эчги йылӄэтгъэт, гантолен, рыркакалы э'йӈэвнин, аӈӄагты э'йӈэвыткугъи.
Энмэн люур ыяайпы етгъи рыркы.
Како, како!
Энмэн рыркы гэпкитлин.
Энмэн аны ӄынур ӄун нутэсӄын.
Энмэн лявтыткыната чейвыткугъи, эквэтгъи.
Энмэн эвыр пэляё рыркы ы'ттъыёча нынъэлӄин.
Ӄитвэютэ ивнин: Гык!
А'мын-ым ытлён, нотасӄыеквэ тургин-ым рэмкын ныгйинӄин морыкагты.
Гук!
А'мын-ым ытлён, чымӄык пэлятыркын.
Ӄэйӈун тургин рэмкын э'тки.
Гуӄ!
Панваррыркат ӈирэӄ ивнинэт: Гуӄ!
А'мын-ым мынынлегъэн рэмкыльын.
Ӄутынэ ывэкэткынык рыӈэлӄивэннин.
Ынӈин-ым ӈан ныпиврэӄин.
Ынкъам ынӄэн ӄитвэю гыттэпычьын лыгэн нылымӈэнаӄэн.
Ӄол-ым ныпэӈэтӄин, ынраӄ ӄутынэ ныӈэлӄивӄин.
Ныкитэ, гуӄ!
Гилгил нэльун.
Ӄитвэю иквъи: Гу!
Рэмкын ичичиквъи, Рэмкын ныйылӄэтгъэн!
Гэлыткынык о'равэтльан нэйӈэгъэн.
Рыркы ынкъам ынӄэн, ӄитвэютэ ивнин ӄлявыл: Гук!
Гыт-ым гэлыткынык ӄыйылӄэтги, эвыр мури вай гыныкӄач мытрэйылӄэтгъэ мэмлыткынык.
Пагголгыт нэттунэт пилгыкин.
Ынӈин лыгэн чекгыргол гэнъэтлинэт, ӄынур пэвэлти.
Ӄитвэюн кыеквъи.
А'мын-ым рэмкын нэквэтгъэн.
Гук!
Ынанкэн-ым гытъэквъи?
Гук!
Ии, ӄлявылӄай иквъи.
Вусӄымчыку.
Рырканпыначгын ӄитвэюн энмэн пылӄэтыркын калтэты.
Элёкэаӈатлыӈын гитэнин, тэӄэгъи, энмэн тамъоналгын рыпинтыӄэвнин.
Энмэн ӄлявылӄай рыӄамэтвавыркынэн тэмъунэтэ.
Энмэн ӄынур ӄун нычиитэръуӄин, нытгылӄинэт йъарат.
Этъым вай нэнапатӄэнат вэнвакы рырката, ӄынур ӄун нытгылӄинэт.
Гык!
Эквэтгъэт.
Эмгынунныкитэ нъэлгъи.
Ӄитвэюн иквъи: Этъым нутэнут мынынэймэквъэн.
Гук!
Энмэн-ым тылегъэт, эчги эймэквъи, эргыръоӈӈогъэ.
Гук!
А'мын-ым ӄээӄын-ым нэмэ гытъэквъи?
Гук!
Ии!
Нэмэ чыпъэтгъи.
Ынраӄ эвлетэлы вальыт тэмъунэт.
Нэмэ ӄамэтвагъэ.
Гык!
Ытлён мытрапэляӈӈогыт.
Митъэлыги гилгилӄэй мытрэльуӈын ныппылюӄин, ынкы мытрапэлягыт.
Гук!
Ӄэглынангэт-ым нэльун.
Гук!
А'мын-ым ытлён ӈотэнэргыръок тургин рэмкын ӄэйӈун рэлкыгъэ, мытъаӄалеӈӈо.
Гук!
Энмэн нэйпэгъэн.
Гук!
Тытэӈэттури, энапэляркынэтык.
Гук!
А'мын-ым вынэ, рэпкиргъэ (рэмкын гынин).
Эвыр рырката ивнин: Эвыр йылӄэ нарайъогыт, мурыгмил ӄъэйӈэги йылӄыӈӈок.
Энмэн пиврэгъи ӈанӄэн, гынонэты рыркы нэквэтӄин.
Энмэн йылӄэ йъоӈӈонэн, рыркамэл э'йӈэгъи, йылӄэтгъи, люур рыркано гэнъэтлин.
Эвыр гэргыръонтатлен, ы'твыльэ нычамэтаӄэн.
Эчги эймэквъэт, кыеквъи.
Энмэн эчги ръэрильэ тэгрыркынин, люур иквъи: Гуӄ!
Инэнрэӄэвыркынитык?
Гуӄ!
Ынанкэн-ым ӄымэк.
Тытэӈэтигыт, рыркано гэнъэлигыт.
Ӄымэк мытынмыгыт.
Гу!
Мэӈӄо лымӈэ пинтыӄэтгъи?
Э'тки, итык-ым ӄэйвэ нымнымгыпы гэпкирмури.
Э'квырга тумгытум уйӈэ.
Э'тки, нэнлевлевэтын.
Э'тки эмлевтык ръэйипэ нанмыгъан.
Энмэн рэсӄиквъи.
Гык!
Ръапыӈыл?
Лыгэн-ым итык э'тки, леӈвэттыгыргын.
Э'тки, нытэрмэчьыӈӄин рамкыйӈын.
Энмэн элеръугъи.
Энмэн рынноркын мэӈин ӈан, уӈиильын-ым.
Этъым-а'м гэмгэнутэкин ы'твыльын гэнумэкэвлин.
Энмэн ы'твыльымкычгын ӄытгъи.
яраквын (нэльугъэн).
Энмэн ярак лыганлыӈӄач вальын кэӈичвын эйвэкин, ынкъам ипэ мыкычьыйӈын ы'твыльыльин ӄаптэнӄач гатален йыӈэйык лылечурмэтэ.
Ынпыначгын иквъи ы'твыльыкин: Гуӄ!
И'нымил ӄыӄъолятык!
Люнльутэ энмэн нынтыӄинэт, ратгэмавӈэн эйвэльэ.
Эвыр-ым ӄъоляръогъат, айванпыначгыӄай гивлин: Гык!
Рыпэт-ым эвын!
А'ачекыт гивлинэт: Гу!
Чеӈэт-ым илирльымури.
Ӄытатлыӈгыткы!
Энмэн рыркамэл э'йӈэгъэт.
Энмэн ы'твыльыкин ынпыначгын иквъи: Гу!
Миӈкы тури?
Ытлён гыннику нъэлгъэт.
Ипэ яалеӈӄач ӈыпэльын эйвэльэ гэмо нылгыӄин мыкычьын.
Энмэн аӈӄачормык гатчылен аквальоравэтльан.
Ы'твыльэ яалеӈӄачайпы гапэнрылен, наӄам ганмыткойвылен.
Эйвэӈэвыт нилгыпӄинэт амайылга, энмэн ӄутти ӄопалгык нываляткоӄэнат.
Энмэн нанмыткойвын.
Како!
Ӈэвысӄэт гэйӈэлин нымкыӄин.
Эйвэӈэвысӄэтти ӈанко гэрэтлинэт!
Нэмэ тъэчеӈ гивигъи.
Ӈырача гивикинэк эйвэльын гарыннолен.
Энмэн ныкитэ гэмпэлин.
Йылӄыльын гайъолен рэмкын.
Энмэн вай пойга рэнмэпы лыгэн нытынпычетӄэнат ёрок камлелы ӈаргынойпы.
Ынкъам ейвэлӄэй, эчги ӄолерагты ӄытгъэт чымӄык, эчги ынӄэн нынмыӄэн о'равэтльан йылӄыльын эйвэльэ, энмэн никэк гатчылен рачормык, энаальыт-ым гэныгъевъюулинэт.
Ганточьатлен.
Энмэн аны гэгынтэвлинэт.
Эйвэльыт тымӈаӈӄагты.
Гэлыткынык ӈирэӄ гапэляленат.
Энмэн аӈӄак нытваӄэнат гилгилык, туквэк.
Эчги энмэн ныёо'ръоӄэн, нытульылӄивӄинэт такэчгэты, ӄынвэр энмэн нэпиринэт.
Гук!
Ӄырым мынынмытык.
Энмэн авалёмкыльэнат, ныкамаграӄэнат.
Энмэн ӄолеткэвынвык эквэтыркыт, эвиръэ гэтульэтлинэт.
Энмэн эквэтгъэт.
Энмэн гэчевкы гэлыткыната.
Энмэн вай нычейвыткуӄинэт.
Турӄитыльын аӈӄы.
Энмэн эмӄынтэнтик ӄынур ӄун гилгил нитӄин, тъэюгил, нымлилыӄин тэнтик.
Энмэн ӈыпэгъэт.
Гук!
Аквальынпыначга пынлёнэнат: Ы'мто?
Эмнуӈычьын миӈкыри нытваӄэн?
Гуӄ!
Э'тки нымэлӄин.
Гуӄ!
А'мын-ым рэмкын нытумгэквъэн, аквальыпыначгын гивлин.
Энмэн элеръугъи.
уӄ!
А'мын-ым рэмкын нылӄытгъэн.
Энмэн ӈанко и'ргъи рэмкын эйвэльин.
Уӄӄэм энмэн гэйӈэвылин, имыръэнут, рэпалгын.
Гык!
Энмэн ӈыпэгъэт.
Ытлён рэмкын тумгэквъи.
Аны гэйылыткуйвылин уӄӄэм.
Ӈотэнӄаткэн ынпыначгын иквъи: Гык!
Ӄэлюӄ-ым рэӄэ ӄытатлыӈыткы?
Энмэн галгэн иръын.
Нэлгэ нылпынрыӄэнат.
Энмэн гиву нылгыӄинэт нэлгыт.
Ръанотачгыт лымӈэ?
Ӄорэн нэлгын.
Миӈкыри вальыт ӄаат?
Ӄынвэр вамылкалгын нанкалыроквъан.
Энмэн нынчичьэтъюуӄин.
Нивӄинэт: Какомэй!
Миӈкыри вальыт.
Ӄынур ы'твыкин путтыӈэт.
Аны ӄун-ым тэкичгын ӄынугыткы.
Энмэн начьыпатынат.
Какомэй!
Ӄынур мытӄыйӈыт.
Энмэн нэнунэт.
Какомэй!
Йъарат нытэӈӄинэт.
Ынкъам эквэтгъэт.
Ӄол гапэлялен эӈэӈыльын ырыгмил.
Энмэн льэленръугъи.
Нэтрилгъэн.
Эӈэӈыльын, наӄам горвылен.
Энмэн нэквэтӄин ныкитэ.
Орвоор нинъэмэтӄин, ӄопалга гэтинэӈэӈлин.
Энмэн нылеӄин, нылвавӄэн эргыпйъэлгэты.
Энмэн эйгысӄэӈэӈыльэ гайъолен ӄоленотайпы.
Нэмыӄэй ынӄэн эӈэӈыльын ныпэгтъэмэтӄин.
Энмэн люур гырголята выргыргычгын валёмнэн.
Ынӄэн эйгысӄэӈэӈыльын риӈэтэ нылеӄин, эвлывалят рилю нинэлгыӄинэт ӈалгыл.
Ынӄэн эӈэӈыльын пэгтъэмэтыльын гэчеӈыттэтэ гэгынтэвлин.
Энмэн вай рэймэвнин ӄутынэ, энмэн нэмыӄэй гэриӈэлин пыкэрыӈӈок ынӈин горвыма.
Энмэн йъоӈӈонэн.
Эчги пэрэӈӈонэн, нутэсӄык гэчыпъэтлин.
Лыгэн орвоор ынкы нутэсӄык пэлятгъэ.
Гык!
Ӄол ынӄэн вэлеркылек лываквъэ эӈэӈыльын, эйгысӄэӈэӈыльын.
Энмэн вакъогъэ.
Эгэгэгэй!
Ӄэглынангэт.
Како!
А'тав-ым нэргыпатӄэн.
Вынэ, пэгчиӈу тылгыгыт.
Тиквъэк ынӈот, энмэн ынӄэн Кэмнэку.
Како!
Кэмнэку, гэмгэнутээӈэӈыльэ этлы энпэлӄувкыльигым.
Энмэн нутэсӄык рээн ынраӄ нывэтгавӄэн Кэмнэку.
Амынан э'квырга гинэнчеӈыттэвигыт.
Мытив кэльэйгыт.
Како!
Ӄыетги!
Пинтыӄэтгъи.
И'нничгын-ым ӄинэйылги, эйгысӄэӈэӈыльэ нэнагнатӄэн.
Этлы алымалявкыльэн.
Пууръу ынан ӈотӄэн валы мыйылгыр.
Го!
Ӄырым мыйылгыт.
Мэтиву нэрэлгыгым.
Ӄэйвэ ӄинэйылги.
Гуӄ!
А'мын ӄырым!
Вэнлыги майӈывал мыйылгыр.
Гык!
А'мын-ым ӄэйвэ и'нничгын ӄинэйылги.
Ынраӄ энмэн ытлён эӈэӈэ нылпууръыткуӄинэт.
Энмэн ӄынвэр йылнин.
Ынкъам валы йылнин.
Ынкъам эйгысӄэӈэӈыльэ ивнин: Аныӄун ӄырилюткуги валята.
Энмэн ынкэӄэй рилюткугъи ӈутри гырголягты.
Ынкъам Кэмнэкунэ ивнин, ытлён ынӄэн ывикит нылпууръэтӄинэт.
Китъам ӄун и'нничгын ӄэйпыгын, ӄыгынтэкви, ӄыриӈэги мурыгмил.
Ынӄэн рэриӈэгъэ, нотасӄэты ӄэрэтги, ӄырэчыпъэнӈыги!
Гык!
Энмэн риӈэгъи.
Энмэн авынтылягты эрэтгъи, чыпъэтгъи, гынонэты гывагъэ.
Гуӄ!
Тылваквъак.
Мынгэлгыт ӄинэйылги.
Гуӄ!
А'мын-ым ӄырым мыйылгыт.
Вэнлыги гымнин пэнаӄалгын мыйылгыр ӄэптикин, пэӄыргырэл гымнин тылекин гыттэӄэв.
Гуӄ!
Энмэн валёмгъэ.
Эйгысӄэӈэӈыльэ ивнин, пэнаӄалгын йылнин, энмэн ивнин: Китъам ӄун гымыгмил ӄыриӈэги.
Энмэн риӈэгъи ынанчинит.
Энмэн лыгэн выргыргэтгъи.
Эйвэльэ ивнин ӄол: Гы!
Гынраӄ!
Мынгэлгыт йылнинэт.
Гык!
Рэриӈэгъэ, нэмэ ӄэрэтги, нотасӄэты ӄычыпъэтги.
Энмэн риӈэгъи эйгысӄэӈэӈыльын.
Энмэн авынтылягты-ым эрэтгъи.
Энмэн чыпъэтгъи, наӄам лымӈэ ӄынур мэмлычыкогты эргээтгъи.
Пинтыӄэтгъи.
Ивкъи ынӈот: Како, Кэмнэку, ӄэглынангэт нэргыпатӄэн.
Рэӄулымӈэ!
Кылек тъылваквъан.
А'мын чит гымык чимгъутэ а'ӄаркыля гэнъэлигым.
Како!
Ӄэглынангэт нэргыпатӄэн, Кэмнэку.
Рэӄулымӈэ!
Инэтэӈынпэлӄуквъи.
Гуӄ!
А'мын-ым мынэквэнмык!
Энмэн риӈэгъи эйгысӄэӈэӈыльын.
Ныкитэ вай энмэн нылейвыӄинэт.
Ыннэнныкитэ гамганотайпы нылейвыӄинэт риӈэтэ.
Гык!
Кэмнэку иквъи: Гык!
А'мын-ым мэквэтгъэк.
Пыкиргъи эйгысӄэӈэӈыльын.
Нинивӄинэт тумгыт: Эйвэнэӈэӈыльын тыльугъэн, кылек тымэтэквъэн.
Нъыръигыт!
Ӄэйвэ.
Кита ӄун, миӈкыри нитӄин?
И'нничгын рыкалыровнэн.
Энмэн-ым вай ынин и'нничгын.
Нъыръигыт.
Тымӈэмэӈӄокэн тульэтгъэн.
Вынэ этлы.
Китъамӄун, миӈкыри нитӄин?
Энмэн риӈэгъи.
Авынрэӈатынягты нотасӄэты нэмэ эрэтгъи, нэмэ ӄынур мэмлычыкогты чыпъэтгьи.
Како!
Ӄэглынангэт гэӈэӈытвигыт.
Ытлыгэ ивнин: Китъам ӄун эплеэн лыгиэӈэӈытвигъи.
Кывъичьын ӄылӄыриргын!
Энмэн эмӄынныкиръук ныриӈэӄин, гамгавагыргэпы нылейвыӄин.
Уйӈэ!
Ныпкирӄин ярак, ытлыгэ нинивӄин: А'тав, лыгэн рэӄыркын, кимэвыркын.
Гуӄ!
Нъыръыкаквъан.
Нэмэ нэквэтӄин.
Ынраӄ нотасӄычыкогты нылӄытӄин.
Нэмэ ныетӄин, нивӄин: А'мын-ым, тымэтэквъэк.
Ытлыгэ нинивӄин: Гоӄой!
Кэтэм-ым рэӄыркын?
Энмэн эккэтэ гивлин, эйгысӄэӈэӈыльэ: Гуӄ!
Ытлён-ым а'мын, гамгавагыргэпы тымэтэквъэк.
Ынраӄ волӄывагыргэты эквэтгъи.
Эвъим энмэн о'равэтльачгын льунин.
Амйыкыргын, энмэн Кывъичьын.
Вулӄэ пынлёнэн: Нырэӄигыт?
Ытлыгэ инэнӈиквъи, иниквъи: Кывъичьын ӄылӄыриргын!
Го!
Лымӈэ рыраӄавынво?
А'тав, льонво.
Э, вынэ, энаальык варкын.
Энмэн ӄытгьи.
Люур ынӄэн ынпыначгын-йыкыргын ынкэтэгнык вальын, мутле гаӄаӈойпынен.
Гуӄ!
Рэсӄиквъи!
Гык!
Гыныкы эӄэлюӄ.
Нэмэ пынлёнэн: Гынык ытлыгэ етыйгут нэнтыгыт.
Иа'м?
Иквъи ынӈот: ынкэкин ынпыӈэв мыльугъэн.
Энмэн нъэнӄэтӄин.
Рыраӄавынво?
А'тав нэрэльуӈыркынигыт.
Гивлин ынн 'от: Кывъичьын ӄылӄыриргын.
Гуӄ!
А'мын-ым тъэнӄэтыркын.
Вынэ ӄэйвэ.
Ӄэйӈун мэтиву ринэлгыгъэ.
Энмэн валёмгъэ.
Ивнин: Ывэкэткынык ӄынъэлги.
Рыриӈэвнин.
Энмэн аны гэӄулильэтлин йъамаван.
Энмэн ымыльо ӈаргынэн амынгынтава аморвэляа.
Энмэн ытлыгычгын: Го!
Ръэгъи лымӈэ, ӈаргынэн ӄочеткынатгъэ.
Лымӈэ ӄэглынангэт эӈэӈытвигъи.
Энмэн нутэсӄык пыкэрыӈӈок рычыпъэвнин рыпинтыӄэвнин чоттагнэпы.
Ы'мто?
Этьым а'мын кывъичьын трэтгъэн.
Кита ӈанӄо, мыльугъэн.
Уттымил нымайыӈӄэначгын, наӄам пэтле нымӄытвиӄин, кэгрилчыку гаёлен, эчги нэнанкалыровӄэн, ытлён ныппылютвиӄин.
Эчги ныталпыӈӈоӄэн, нинэчиӈкъэттывэӄин, нымэйӈэтӄин нэмэ, ынӄор-ым нымӄытвиӄин.
Нэмэ рычыпъэвнин, нэмэ рыпинтыӄэвнин.
Ынраӄ ӄачакэната гэймитлин, пэнин нымайыӈӄэначгын.
Гуӄ!
Эви ытлён ынӄэнайгыт.
Гэмгэникэк ӄылгэлёгыргэгыт ӈинӄэетынекы.
Миӈкыри энмэн гэмгэникин ӈинӄэй нэнагтоӄэн, эвын нывъиӄин.
Эви ытлён ынӄэнайгыт.
Кывъичьигыг.
Гуӄ!
А'мын-ым ытлён мыныквутыркынигыт!
Ӈилгэ гэквутлин.
Эвын нинэнлыпъэтӄинэт.
Ынраӄ тэгрывъэе нилгэтгъэн.
Энмэн ымныкэрэт ныкамаграӄэн.
Наӄам лымӈэ въаглыӈын нъомрыӄэн, инэнлыпъэткыльин.
Энмэн ӄулиӄул ныкирит, како тэргытэр!
Энмэн нивӄин: Панэна рэлевлевэтыркын?
Го!
Ӄырым игыт.
Ӄырым игыт.
Тынаагъак.
Вынэ, ӄэйӈун рылевлевэтыркын.
Э'тки аӈъачгыргэгыт.
О'райытоёченат ӈинӄэгти нэнанмэгыт.
Гуӄ!
Этлы.
Э'квырга нынлымаляватэгым ы'мӈычвынльа.
Игыт-ым ӄырым мылымалявыӈӈогъак.
Э'тки тымчегъэк.
Како!
Вынэ, ӄинэтрилгытык!
А'мын-ым э'тки ӄэйӈун ралявляватыӈӈогъа.
Китъам ӄун-ым мынытрилгыт.
Эгыръылёӈэттагнэпы Энанъягтачго Вагырго, эвыр-ым игыт туръурэтыльын ӈинӄэй рэмэйӈэтыркын, талвапалӄавъэгты рэнъэлыркын.
Энмэн нэтрилгъэн.
Энмэн эквэтгъи.
Вулӄэ пынлёнэн: Ы'мто?
О'равэррамка миӈкыри нэнтыгыт?
А'мын-ым ытлён э'тки нынтэвиминӈэтигым.
Игыт ытлён тымчегъэк.
Лыгэн итык ы'мӈычвынльа гымык рыникэвыркыт, ӄырым игыт мылымалявыӈӈогъак.
Вулӄэ нинивӄин: Ытлён ынӈывальэгыт.
Ӈэвэӄ гивэ.
Ы 'мӈычвынлякы ӄырым мылымалявыӈӈогъак.
Нъыръигыт.
Ӄэйӈун лымӈэ рэгытъэквъэ, ралымаляквъа.
Энмэн ы'мӈычвынльан нэмэ вэтгаквъэ, лёӈвалёма.
Энмэн йъэлыги ынӄэн ы'мӈычвынльатыльэн ӈинӄэгти въэӈӈогъат.
Гуӄ!
Нэмэ ытлыгычгэ тыӈивынин: Въэгыргын ӄылӄыриргын!
Рэӄэ рэмкын нынмыӄэн?
Нэмэ энмэн гамгавагыргэпы нэнарэрӄэн, энмэн нымэтэвӄин.
Ы'мто?
Гуӄ!
Уйӈэ.
Како!
Мытив эӈэӈыльигыт.
Нэмэ нэквэтӄин, ынраӄ нутэсӄык эвычагты.
Нэмэ нымэтэвӄин, ныетӄин.
Ы'мто?
Го!
Тымэтэквъэк.
Коккой!
Кэтэм-ым рэӄыркын?
Тытэӈэт ытлыгычгын.
Ынӄэн ынраӄ нутэсӄык пагталкойпы нылейвыӄин.
Ивмъэтун льунин.
Энмэн нувӄин, ӄынур ӄун вылӄывыл, ӈыронрылгыльын.
Эвыӈан ӈотӄэнайгыт въэгыргэгыт.
Ивмъэтунэ ивнин: Го!
Рэӄыльигыт?
Тыёпатгыт.
Ӄаӄ!
Лымӈэ гынан пэгчиӈу инэлгыгъи.
амгаварата льук нылвавэгым.
Ӈутку-ым лымӈэ гынан инэльугъи.
Алымы альокэгты вальэгым.
Ытлыгэ етыйвут нэнтыгыт.
Миӈкы, рэӄу?
А'тав льонво.
Эквэтгъэт.
Ы'мто?
Ӄэйвъэм, игыт трэтгъэн.
Китъам, ӈунри.
Энмэн рыкалыровнэн.
Ръорамэл мэйӈэльын.
Эви ытлён, ынӄэнайгыт, Ивмъэтуйгыр.
Гамгъоравэтльан тымӈатъычгыргыка нэнанмэгыт.
Мури гивэ: А'мӈот тытэӈэр, рэӄэ тымыркынэн?
Ӄытлыги гыт!
Вынэ, ӄырымэнайгын.
Вынэ ӄэйвэ.
Эвыр ӄырымэнано ритгъэ, ӄэглынангэт ӄырым мувэтгъэк.
Эвыр Ивмъэтуну ритгъэ, ринэнувэквъэ.
Го!
Вынэ ӄырымэнайгым.
Ӄинэтрилтык.
Вэты ывик тыӈэво нинэлгыӄин.
Ытлён мытрэквутгыт.
Энмэн ӄынвэр пиринин гылгын.
Ыныкит пэрэргыргын гитэнин, ынӄэн аймэтгыргын челгыръогъэ, увэтгъи.
Ы'мто, ынӄэн ӄэйвэ Ивмъэтуйгыр.
Го!
Вынэ, ӄырымэнайгым.
Вынэ ӄэйвэ.
Э'тки аӈъачгыргэгыт.
Иа'м пэгчиӈу нинэлгигыр о'равэтльан?
А'мын-ым ытлён Нотасӄывагырга иниквъи.
Нэмэ нутэк вальын ыннэнчьэн о'равэтльан пэгчиӈу ӄылгыгын.
А'мын-ым ытлён мытыквутыркынигыт.
Гоӄ!
А'мын ӄинэтрилгытык.
Ынан амтаароӈа ӄытчыгыткы нотамлягыргыткон.
Эвыр эӈэӈыльэ ӄэйӈун тъылыӈӈольын гымыкагты наранрэӈавыӈӈоӈын, эӈэӈыльэ игыт наратанмырковӈыӈӈоӈын о'равэтльэн гамгатъычгыргын, эӈэӈыльэ наральоӈыӈӈоӈын.
Ымы амвыегырга гылгын наранавыӈӈоӈын.
Ымы инъэтльэн ратомгатыӈӈогъа, кылылялгын-кыткав эӈэӈыльэ наралгыӈӈоӈын.
Ымы ӄораӈы итчытъылык нараратльатыӈӈоӈын, эченур винэвыльын чымӈы, ынраӄ ныкамаграӄэн, ынкъам тъытльэты э'тки ывэкэты.
Ымы эвъянва тъытльэн рамалявыӈӈогъа.
Ынкъам ынпыначгын нивӄин: Нъыръигыт!
Вынэ, ӄэйвэ.
Этлы амгымнан энанмычьо иткыльигым.
Э'квырга Нотасӄывагырга нэнанвэтгаватӄэн.
Ӄинэтрилгытык.
Игыт ымы ейвэлӄэй ӄувликэ раляйвыӈӈогъа.
Ӄырым пэгчиӈу мылгыӈӈогъан.
Ӄэйвъэм ымы ейвэлӄэй нутэк тымӈалголяӄ райылӄыӈӈо.
Итык а'мын ы'ръунтэтыркын.
Вынэ, ӄэйвэ.
Ӄинэтрилгытык.
Игыт Яйвачвагырго трэнъэлгъэ.
Ымы яйвалӄаеты травэнратыӈӈогъа.
Нотасӄывагырга левлеву инэлгыгъи лыгэн итык.
Игыр ымы Нотасӄывагыргын наратаароӈыӈӈоӈын.
Ымы ы'ттъын наранмыркын, наратынпыркын.
Мутлымул ымы наранэнтыткоӈӈоӈын нотасӄэты.
Рорат ымы наранмыркын, наратынпыркын.
Ымы Аӈӄавагыргын нэрэнтумгэвэнӈын.
Ымы гыннигӈыттыльэ лывавыльа о'равэррамка ымы нутэсӄыкин ръэнутӄэй ээкэлгыӄэй наратайкыӈӈоӈын, аӈӄагты наранэнтыткоӈӈоӈын.
Наӄам лымӈэ гынник рэвытрэтгъэ.
Ымы тымӈэмэмлыкэн гынник нараймэтыӈӈоӈын.
Ымы э'ӄэӈинӄэетыльын кэтэм йъэчгынпыӈавӄай, ынкъам кэймитыльу наралгыӈӈо.
Ымы ӈинӄэйин эвиръын амалва наратэпыӈӈоркын.
Эченур кэймитыльын вэты вэймэну нэрэлгыӈын, ымы кэймитыльын лейвык ръэнутӄэгти гэйыле, ымы рорат ынӄэн ыныкы рырагтаннэн, Эвъянво-Вагыргэты рэнинтыткуркынин, ынкъам ӈинӄэй ымы этъынкэ нынъэлӄин.
Гуӄ!
А'мын ӄинэтрилгытык.
Гуӄ!
Нэтрилгъэн.
Кытъаткэ нъыръыӄин.
Плеги.
Ытлыгэты нивӄин, ӄликэтык нъэнӄэтӄин.
Рэӄык-ым а'мын ӄъэликэтги?
О'равэтльэты ӄликэтык аалёмкыльэн.
Этъым кэльэк ӄъэликэтги.
Аалёмкыльэн.
Энмэн амӄынайвэчгыръок гэтипъэйӈэтэ ӈаргын: Гытгэпы, лёлё, ӄынто!
Энмэн гэрэсӄивэ.
Ӄынвэр валёмнэн ытлыгэ.
Ӈавъанэты эвыӈӈогъэ: Гу, ӈоты ӈоон ӈээкык.
Мури инэнъэликэвкы, гаӈынваӈэта.
Гык!
А'мын-ым нэмэ миӈкъым ӄликэтгъи?
Гытгыкальагты ӄликэтгъи.
Наӄам лымӈэ авъеткынка.
Энмэн вулӄытвигъи, гытгэты ӄытгъи.
Энмэн тэпъайӈаӈӈогъэ гытгычормык: Гытгэпы, лёлё, ӄынто!
Энмэн люур лёлёчгын пинтыӄэтгъи.
Энмэн-ым вакъонэн ынӄэн ынан чинит ӈутри нитӄин, ныӄуймуӄин.
Нэмэ эргыръоӈӈок-ым нырагтыӄэн.
Гуӄ!
ытлыгэ ивнин: Гуӄ!
А'мын ӄуӈэлги!
Лымаляквъэ.
Энмэн-ым гэӈэвъэнэ гытгэты ӄытгъэт.
Энмэн нэтэмъюӈгъэн: Гытгэпы, лёлё, ӄынто!
Энмэн гытгэпы лёлё пэнтыӄатычгатгъэ нэмэ.
Гуӄ!
Нэпиригъэн, нэчвиткуйвыгъэн.
Ӄынур-ым нанмыгъан.
Энмэн-ым уӈэтльэн етгъи.
Энмэн нывулӄытвиӄин.
Эӄылпэ нывиӄин ӈавысӄатчыӈын.
Нэмэ вулӄытвигъи.
Энмэн нэмэ гытгэты ӄытгъи.
Энмэн нывинвыгитэӄин.
Энмэн нэмэ тэпъайӈаӈӈогъэ: Гытгэпы, лёлё, ӄынто!
Уйӈэ.
Нэмэ: Гытгэпы, лёлё, ӄынто!
Гык!
Ӄынвэр тэргыръоӈӈогъэ: Гык!
Тытэӈэт вэрин!
Гык!
Эвын-ым нэмэ: Гытгэпы, лёлё, ӄынто!
Уйӈэ.
Гык!
Тэргатгъэ.
Йъаран ныглёӄэн лёлёгты.
Эвын нывинвэгитэӄин яральа.
Гык!
Наӄам эвын ӄырым эвын.
Гык!
Энмэн тэргыплыткок, нэмэ: Гытгэпы, лёлё, ӄынто!
Эмытъэт-ым тэргыльын раӄыл ӈан, ӄынур въэльэты гылёльын.
Энмэн рагтыгьэ, мэтэквъи.
Эргатык нотагты ӄытгъи, пыглылявтийӈын льунин.
Энмэн ӄол ӄынур ынпыначгын гэӈэвъэнэ ӈыроргарэ ӈээкык ӈыроӄав, ынкъам янраӈав ӈээкык аӄлявылкыльэн, аматакыльэн.
Ытръэч ынӄэн ӈээкык янра гароӄаглен, ӈирэӄ ёрот, энмэн ӈээккин янра ёроӈы, ныткивӄин янра, ӄутти-ым ытлыгыт гэӈэвъэнэ лыгэн ныткивӄинэт.
Энмэн вай-ым ӈэвысӄэт гэнутэгчитэ, нотайпы гэлейвэ, ынкъам ынраӄ ӈэвысӄэтэ-ым пыглылявтыйӈын нутэк рытрэтльан ганрагтатлен.
Ӄонайгыргычыко ёнэн пыглылявтыйӈын ынӄэн.
Пыкиргъи ярак, ынкъам лявтыйӈын ёрочыкогты ратвынэн, ынкы ёрочыко ганатчыӈатлен.
Тэкъэлигнин-ым, ымы кымгыннукъэлитэ лявтыйӈын ганкъалейпатлен.
Энмэн амӄынайвэчгэты ымыльо ӈирэӄ ёрот (нынтэнмавӄэнат), ӈэвысӄэтэ лявтыйӈын кынмэк ганарычгытвава, энмэн ӈэвысӄэт тэнӈэквъи, ынраӄ ынӄэн левыт, пыглылявтыйӈын гатанӈавыӈӈолен: Гм!
Ытля гаалёма, гивэ: Ӄол ӈотэн рай ръэнут тэнӈ у гэлгэ?
А'тав гымнан торкалеӈӈоёкэнат къэлит тэнӈу тылгыркынэт.
Тэмъюӈыркынин ытля.
Ынкъам эмӄынкыевкы таёчгыпоӄыткынык нэнаёӄэн лявтыйӈын, иӈӄун нэрэльуӈын.
Нотайпы гэлейвэ ӈэвысӄэт, нотагченвэпы гэлейвэ, вай ытля ӈээккин чотчот-ым гагтольатлен, ръэнут нинэлӄырирӄин, ӈээккин чотчот йытольаннэн.
Люур ӈан ынӄэн лявтыйӈын йыкыргэпы гайпылен, гагтолен, гэчеӈыттэтлин-ым аны: У-гу-гу-гу-гу!
Кыкэ!
Кыкэ!
Кыкэ!
Ӈээкык миӈкыри рай нъэлгъи?
Пысӄунӈээкык чекалвам вальын, кэльэну гэнъэтлин.
Тапъалёӈыӈӈогъэ ӈээкык.
Емгымгыгыргын!
А'м, а'м, тытэӈэт, ынанкэн-ым!
Миӈкыри нъэлгъи!
Ӄырымэн о'равэтльан, итык-ым кэлы.
Ынкъам ытлыгын гыттэтэ гивэ: Гуӄ!
А'мын мынпэлягъан, раӄынӄыл.
Эргатык вэтгава ӄынтыгын.
Ӄачыӈгын нутэгчитэ кынмал.
Тэпэнинэӈэ ёнэнат ынин чотчотык, йыпаннэн тэпэнинэӈэ.
Етгъи-ым вай, вулӄытвигъи-ым, рылгъат нэмэ ганатчьавлен айвэчганма, нинэнтэнӈэвэтӄин: Ги, ги!
Ӄынвэр лымӈэ: Ги!
ӄотляйӈын.
Тытэӈэтигыт, ӈэвысӄэтигыт, иа'м ытлён тэнӈэвыркын, наӄам амгынан, тылвамгынан?
Аны а'тав вай торкалеӈӈоёкэнат къэлит а'тав тэнӈу тылгыркынэт.
Эргатык-ым ытля: Кынмал мынуӈэлмык!
Вай уӈэлгъэт.
Гуӄ!
Нууркиӄинэт, уттуут нэпрыгъэн.
Энмэн ытля ивкъи: Эномат, уӈинэӈкылтылгын нычивмыӄин, йылгиил мыгтыгъан.
Йыӄӄэй ынкъам пэтле трэетгъэ.
Этлы а'мын, гымнан ӄэйвэ.
Этлы, гымнан!
Ээ!
Таам, ӄыгтыгын.
Энмэн-ӄун рагтыгъэ ытля.
Гуӄ!
Энмэн-ым эвын пыкиргъи ярак.
Гаранчемавлен ы'вэӄуч, ы'твъэт гэтинэӈэнлин, яраӈы нинэйӈэӄин, элкыгъэт рочгэты, леӈытаӄ-ым напэлягъан-ым вай ӈээкык, нанчаатваквъан.
Гуӄ!
Гаплыткоӈӈоленат.
А'тчак лывавнэн.
Люур ӈэвысӄэт, ӄынвэр энмэн ёпатгъэ, йынрыткынык тылегъи, гитэнин-ым, эвыр ынӄэн ы'твъэт гэтинэӈэнлин, эвын гэплыткулинэт.
Гуӄ!
А'мын кыляквъэ ӈан, пэнрынэнат.
Эвыр пыкиргъи, эвын ӈэлӄиквъэт-ым чымӄык.
Эвыр эчги пыкиргъи, ытлыгэ ы'твъэт рывнин, льынвык ӈан гинэнрэтлин ӈэвысӄэт.
Лыгэтэвэнаӈата ытлыгэ кэгынмык гаркыплынэн.
Гуӄ!
Рытрилетгъи ӈан, напэлягъан, ӈаанӄэн элкыгъэт рочгэты.
Гуӄ!
Ралӄаӈынвык ынкъам ӈээкык тылвамынан, вэлер-ым яраӈы гатвата, уйӈэ аярака.
Ӄынвэр-ым тэргыльатыӈӈогъэ, ынӄэн пыглылявтыйӈын ынкъам этчаӄ гагтолен, энмэн ынӄэн нинэӄэплюӄин, тэрганма нинэӄэпчуйвыӄин.
Ытлён-ым а'мын, ӈотӄэнайӈын ытлён гараӄычгатлен ӄэтэв, ынкъам напэлягым, нанчаатваквым, ытлён-ым этъым ынкъам.
Люур пыглылявтыйӈын вэтгавыӈӈогъэ: Инэнтъылевыркын, вынэ, инэӄэплюкэ.
Эмытьэт-ым мывэӈӈытагъак, ынӈэ инэӄэплюкэ.
Энмэн увилӄын ӄытэйкыгын, пэнъёлгын, ынкъам йынчыкогты ӄинэнинтыги.
Гуӄ!
А'мын.
Э'квырга тылвамгымнан трэнъэлгъэ.
Вэлер-ьм мытвэтгавыркын.
Ӄывалёмыркын вынэ, тэвиминӈыркын, а'тав лыгэн мыттэвиминӈыркын.
Мывэӈӈытагъак эмытъэт-ым.
Гуӄ!
Тапэнъёлгыӈгъэ, пэнъёлгын-ым ӈылетгъи.
Рывэтгаваннэн лымӈэ, ивнин: Тагам, ӄинэнинтыги пэнъёлгэты, ынкъам ӄъэгнопгэ эръычыкогты ӈутри ынӈин, эвын этлепкэ.
Ӄэйвэ рэӄэ нэрэгитэгыт, ръэнутэт вай раалёмӈынат ӄулильыт, ынӈэ этлепкэ.
Эвын валёмгъэ, ринтынин пэнъёлгэты ынкъам э'гнопгъэ.
Гуӄ!
Энмэн нъэгнопытваӄэн, а'мын-ым энмэн пэнъёлгын нывыргыргэтӄин, ӈынлетыльэтӄин амӄынъычо.
Ынкъам пиӈкугъи пэнъёлгычгын, лыгэн нывакъотваӄэн нъэгнопытваӄэн, люур ӈотӄэн ӄынвэр выргыргын валёмыӈӈонэн, пагтывыргыргын.
Ӄынвэр эвыр го!
го!
го!
Гоӄ!
Гоӄ!
Ӈалвыльычгын.
Ӄынвэр эвыр Га!
Га!
Га!
Гаӄ!
Гаӄ!
Гаӄ!
Выёпчан.
Ӄынвэр вай моольычгын выргыргыӈӈогъэ.
Энмэн аръаля э'гнопыльын.
Выргыргын-ым вай гэпкитлин: Како!
Како!
Люур вай ӄлявыл ӄулильэтгъи рыягнавкы.
Аны вай, нырэӄигыт ынраӄ?
Го!
Лылепгъи.
Эвын вай нымнымычгын гэпкитлин.
Колё, колё ӈалвыльычгын!
Энмэн-ым у'вэӄуч, ӄлявыл, а'мын-ым нытвэтчаӄэн вылгэръыӄайыльын а'мын-ым вай лыгитэӈэвиръыльын.
Энмэн тараӈгъат, ярачгын нэтэйкыгъэн.
Гуӄ!
Энмэн чавчьтачгын.
Ӄэглынангэт лыгэтаӈычьатыӈӈогъэ.
Энмэн-ым ынкы льалянръома гытгаръок-ым лыгэн ынӄэн ӈылгыл ӈылынтольын нэльугъэн.
Китъам ӈоон ръэнымным вытку ынкы мытльугъэн.
Китъам, мынъёпанмык.
Энмэн-ым ы'твэ ӈоон-ым и'ргъэт, ынкы ытлыгыт пэляткольыт ӄытгъэт, ынпыначгын-ым, ытлыгын гэӈэвъэнэ.
Ги!
чоттагнык ӄывакъотык, мывитык.
Ывининэт, энмэн кокайӈын йыръэннин тэкичгэ, эчьэ.
Гуӄ!
А'мын-ым ывэма таӄымлягнэнат гатэтывалма.
Ӄэмиплыткук ӄымлят ынӄэнат йылнинэт.
Ӈотӄэнат ӄынугыткы!
Ръэнут-ым ӄымлёгъат, титывэлти пилгык улвэтгъэт, эюпгъэт-ым пилгык.
Ръэнут-ым тымнэнат, въигъэт.
Плеги, ёо'чгын тынмыгъан.
Энмэн ӄол ӄлявыл ӄонральын, ытръэч ӈыроргарэ.
Экык нытъылӄин, эйылӄыкыльинэт рыпэт ытлыгыт.
Наӄам ёо'.
Ӄынвэр пагтывыргыргычгын наалёмгъан.
Ӈэвъэнэ гитэнинэт вусӄымчыку.
Ӄытлыги рэккэӈыт.
Иквъи: Ӄынвэр-ым найъомык.
Йынйына нывъентоӄэнат ӄаат.
Энмэн етгъэт, энмэн-ым рэсӄиквъэт, нэмэ гытгытъэм тъытльэн эӄынӈэткэ гэнъэтлин.
Гуӄ!
Таӄъайпы мыттамык, гоӄ!
Ынанкэн-ым рэӄэ?
Гуӄ-ым, унъэлытъуле.
Эйгулеткыльымури.
Гуӄ!
Наӄам-ым рэӄэ?
Мэмылытъоля.
Этлы, ынӈин вальа инэнукыльымури.
Тъытльэн ынӄэн нэныгйивэтгъэн.
Наӄам-ым ӈоонӄэн.
Вынэ, уйӈэ.
Ӄынвэр эвыр ёрочыкогты ӄол рэсӄиквъи, пэпэггыпы ынӄэн тъытльэн нэймитгъэн, нэннэгъэн ынӄэн пиринэӈу.
Ӄынур лыгэн нэнтыгъэн: Вгп-, пэтле эмъыттъым.
Ытльаӄай нытэргатӄэн.
Энмэн ӄол вытычгытвыгъэ, энмэн гичийвынинэт ы'ттъымыт, энмэн вытычгык ёнэнат, ынӄэн о'равэтльэн ы'ттъымыт, ынӄэн кэльэтэ.
Энмэн ӈытогты иквъэт: Ӄыгитэткуги, эквэтыльымури.
Энмэн-ым ӈытольыт гитэнинэт, оргэты ӄытыльыт.
Энмэн оргык пыкиргъэт.
Энмэн натэвлягъан вытычгын о'раярагты.
Энмэн люур гынмылкин роо гэнэювлин тъытльэн.
Энмэн акэрка ӈан рагтыгъэ.
Эӈэӈытвигъи йъарат.
Ынӄэн рэсӄиквъи акэрка.
Эвын ныюргычьэтӄин.
Ыныкит ывик кыпчытконэн выква, миӈкыри выквылгын уйӈэ нынъэлӄин.
Гамганымгыпы пэгчиӈэвыльэ ныйъоӄэн.
Ныранмыӈӄэн, наӄам ыныкит пойга нытынпыӄэн-ым, лыгэн выквэн ывик нылвавӄэн.
Ӈавтыӈгъэ.
Ӈэвъэн нытэӈӄин йъарат.
Нэмэ лявляврамкычга гэрэӈэвиткэсӄивӈылин.
Гуӄ!
Нотагты нынльэтэтӄин, ынӄэн эӈэӈыльын.
Нутэк нынилгыпэтӄин, нынмыӄэн.
Ӈэвъэн-ым ныпэнрычетӄэн.
Эвын ныпкирӄинэт ярагты, игыткин-ым тымъё ныльуӄин ынръам ярак.
Гу!
Нэмэ.
Гуӄ!
Ынӈот тытэӈэт!
Миӈкыри мынынтыркын?
Миӈкыри нытэӈӄин ӈэвъэн.
Ӄынвэр рыгъёлгын нэргыгъэн, кымъэ нэнатыёгъан, рыгрыглягляга.
Гамайӈатчален.
Нэмэ начыӈгъан.
Гык!
Ытлён игыт тыӄысӄычевыркын.
Ыныкит-ым нараматагыт, ӄыргыгын яӈааӈ-ым нутэсӄык.
Энмэн нупынъылигъэн рыгьёлгэты, кымъэ пиричитэ нэткугъэн.
Энмэн-ым ӈэвъэн пэнрычета, энмэн наматагъан.
Энмэн ныкиръугъи, ӈаанӄэн эквэтгъи.
Ы'вэӄучин тамэнӈаттылянвын льунин.
Ынкъам-ым гэркылелин ӈэвъэнэ ръэт.
улвэквъи.
Пэнъёлгынъёнаквъэ.
Нэмэ эквэтгъи, гэйигрэвлин, вээм льунин, кымъыльын.
Люӈиквичитэ итгъи.
Нэмэ эквэтгъи.
Ынраӄ гытгын льунин, ыннэ гэйыръэтлин.
Этъопэл ынкы иквичигъи гытгык.
Нэмэ эквэтгъи.
Ы'вэӄуч йъонэн, эвыр ӈаргын нытэминӈэтӄин.
Ивнин: Етгъи?
Эвын кэлъэк гаӈавтынлен.
Ӈэвтумгэ нинивӄин, кэльэтумгэ: Гымнин кэркэр ӄыйпыгын!
Ы'вэӄучитэ ивнин: Ынӈэ айпыка!
Рэвъигъэ.
Ӈэвтумгэ нэмэ нинивӄин: Вэлер ӄинэгитэги!
Ы'вэӄучитэ нинивӄин: Ынӈэ эгитэкэ!
Ытлён наранмыгыт.
Вэлер чымчетэ ӄэнатагэ!
Ы'вэӄучитэ нинивӄин: Ӈэввирит ы'нэймитгъэн.
Миӈкыри ынкъам ӄол кэльэӈэвъэн э'ӄэкэльэӈэвысӄэт.
Ынкъам ынӄэн нъыгитэнин, нъывъигъэн-ым эмытэт-ым.
Нэмэ ӈэвтумгэ нинивӄин: Вэлер гымыгчотыткынык ӄывакъогъэ!
Ынӈэ аакъока.
Ӈинӄэй ранмыгнэн.
Ӈытогъэ ӈэвысӄэт.
Чоттагнэты ӄытгъи.
Ынраӄ-ым ынӄэн ӈэвтумгэ рыгъёлгын тэйкынин.
Вусӄымчыку ныпылӄэтӄин ынӄэн рыгъёлгыӈкы.
Ӄынвэр ӈинӄэй нытэргыльатӄэн.
Ӄынвэр иквъи ы'вэӄуч: Ынӈот тытэӈэт, э'ми?
Ӈавъанчыӈын ынкъам ивнин: Ванэван гынан лыги ӄылгыгын?
Го!
А'мын-ым гымнан гэмо.
Како!
Ӈинӄэй нытэргыльатӄэн.
Ы'вэӄуч иквъи: Китъам ярар ӄинэйылги!
Энмэн вагыргэпы нинэлӄырирӄин.
Ӈэвъэн нэналвавӄэн льук.
Нэмэ ӄолевагыргэты, Тыӈагыргэты ынраӄ нылӄытӄин, эвын уйӈэ.
Эйыкэ!
Йыкэ!
Йыкэ!
Чекалвам вальын!
Ӄырирык тылвавыркын.
Нэмэ нильуткуӄин.
Ынраӄ а'мын гынотъылёгты нылӄытӄин, нинэлӄырирӄин.
Нэмэ уйӈэ.
Кэльэӈэвъэн ивнин: Гынан а'мын левлеву лыӈгъэн.
Кэльэӈэвъэнэ ивнин: Иа'м левлеву тъылгыгъэн гыпильын ӈэвтумгын?
Китъам лымӈэ ярар ӄинэйылги!
Ынраӄ Нотасӄывагыргэпы ӄыриннин.
Гог!
Льунин, ивнин: Гоӄ!
Тытэӈэт!
Гэрэӄигыт?
Энмэн гэӄупӄынтэтлин.
Иквъи: А'мын-ым ытлён гыныгӈэвъэнэ рыгъёлгын гэтчылин тэгинӈычьу.
Ынкъам ы'вэӄуч иквъи: А'мын-ым нычаатвагъан, э'тки, ӄынвэр эӈинӄэйкэ нэрэтчымык.
Ӈэвъэн ивнин: Гук!
А'мын-ым наӄам ынпильуткульигыт.
А'мын-ым ӄильуткуги, ӄыкыргикви.
Гуӄ!
Вынэ, итык-ым.
Ӈавылгын-ым гильуткулин.
Эӈэӈыльэ, ы'вэӄучитэ-ым, э'лин ӄлявыл гэтэйкылин очыткольо.
Энмэн аны ӈавысӄатчыӈын гальуткулин, энмэн яраӈы камлелы гувинтылин ӄлявыля.
Энмэн аны гэюнэтлин.
Энмэн аны э'лин ӄлявылӄай ночыткоӄэн: Гит, гит, гыт, гыгэт!
Коргыльын-ым энмэн а'лӄлявыл.
Энмэн аны кэльэӈэвысӄэт гомавлен йъарат, миӈкыри вай яраӈы гэнлетыльэтлин, ёрогты-ым эвыр нэймэвӄин йынйын.
Ынӄэн ӈаанӄэн эквэтгъэт, ы'вэӄучит гэӈэвъэнэ авталгын нэнрыгъэн.
Чама ынӄэн мачевъян тытвыркын.
А'мын-ым ытлён у'рэквъи ӈавъёлгын миӈкыри гомавлен, эвыр очыткольын, а'лӄлявыл гэпыннэвлин миӈкыри нылгыӄин э'льэл лыгэн.
Гыт, гыт!
Мэткиит миӈкыри нылгыӄин, ынӄэн очыткольын игыткин коргъаачек.
Энмэн аны ечыткычгын кэльин гэпиӈкулин а'мын гэвэлеркылелин нинъыӄин-ым наӄам, энмэн рэймэвнинэт, ӄлявылӄай иквъи ӈавъанэты: Авталгын ӄытрилгын!
Энмэн ӈагчыӈын томгатгъэ нитъыӄин.
Энмэн аны эчги амгынонэты нынъэлӄин, ныралеӄэн яалегты.
Ӄынвэр мэткиит вэнлыги-ым а'мын рымагты нынъэлӄин, нэмэ вэлеркылельын.
Уттуут нэнпыгъэн, эвын омкычгын.
Уйӈэ аӄэрыкыльэн, вылтомкычгын.
Гык аны, елычгын вылтык эммутлытэ гэнъэтлин.
Нэмэ ӄынвэр рымагтаннэн, нэмэ пыкэрыӈӈогъэ, ынраӄ ӈэвъэн нэмэ ивнин: Ӈачгымынга яатрылга нутэсӄын ӄыкэлигын!
Ынраӄ ваамычгын томгатгъэ, аны елычгын гэръирӈылин рочгэты, эвын нэлкыӄин, эвын нэнанрыноматӄэн.
Миӈкыри ынӄэн ныпыльыльыӄин ваамычгын.
Нэмэ и'ргъи, нэмэ ӈэвъэн ивнин: Нутэсӄын ӄыкэлигын!
Имыръэнут ныплытантэнмыӈӄэн, нэмэ и'ннин.
Ынраӄ нэмэ вэлеркылегъи, нэмэ рэймэвнинэт.
Ынраӄ ээкин пуйъэпуй кэлийвут рытчынин мранмынга.
эмӈэнри гэмгэгынник-ым нынинтыткуӄин йъэлгэты.
Чама мутле эвыр.
Ынраӄ-ым ытля эвъикыльин начгы-Тыӈагырго гэнъэтлин.
Этъым а'мын ынӄэнат тоттомгытагныкэнат.
Уйвэтльэт-ым элгулеӄ гатваӈӈоленат йъэлгыпы.
Нэмэ эйъутэн гантомгавлен.
Чит эвъикыльин рэмкын.
Нэмэ мутлытэгйиӈ ынкэкин.
Эвыр о'равэтльан нэмэ анӈэно лынъё, гыннигӈыттык ӄэлмэтвин-ым чама иӈӄун вай кынтаян рагновыркынвэты гынник-ым а'мын нэнанкыттыватӄэн.
Нэмэ тэгрык ныгтыӄэн.
Мӈээӈэӈыльын гантомгавлен ынӈот имырэӄин, вагыргын эмчымӄык.
Гуӄ!
Плеги!
Ёо'чгын-ым ныпаагъан.
Энмэн ӄол ӄлявыл, эккэт-ым эвыр нывъиӄинэт йытоот.
Ръэнут-ым гэпэлӄэтлин.
Уйӈэ гэнъэтлин эккэкэ.
Пэлӄылӄивэ ӈинӄэй гагтолен.
Гык!
Энмэн мэйӈэтгъи, тъытвыӈгъи, ытлыгын йылӄанма нытъытвыӈӄин.
Энмэн ръэнут-ым элкыгъи, энмэн-ым ӈаанӄэн эквэтгъи, люур энмэн тылянвык илирык нытваӄэн ӄлявыл льунин.
Гоӄ!
Ӈанӄо ӈотӄо ӄытагэ!
Ээй!
Энмэн ӄытгъи.
Энмэн-ым тылянвык гамэмылёлен.
Гуӄ!
А'мын-ым мынувичвэнмык, мынатчыченмык!
Ээй!
Гуӄ!
А'мын-ым ӄлявылӄай атчыгъэ, плегчыку атчыгъэ.
Энмэн-ым энарэтльан, миӈкыри уйӈэ, ӄынвэр энмэн эрэтгъи.
Го!
Ӈотӄэнайгым.
Гуӄ!
Гынраӄ!
Ярано лыгэн нъэлгъи.
Э'митлёнайӈын, аӈъачгыргын?
Го!
Ӈотӄэнайгым.
Льунин.
Ынраӄ мынпонточет!
Гук!
А'мын-ым валы мыгтыгъан ы'твыкин.
Валы йыннэн.
Мэмылӄай гынмылкин ынин тымъё ятронэн, гамотлыма ятронэн.
Го!
Гым-ым янот.
Валята нанӄын рыранэн, ныпонтоӄэн, мэмылпонтаӄагтэ нинэчвиӄинэт, нинэнуӄинэт.
Гоӄ!
Энмэн плыткугъи.
Гынраӄ.
Чекавэтываӄ нанӄын рыранэн.
О!
Въигъи, въэчгатгъэ, ывик тымнэн.
Элкыгъи.
Ынраӄ валӄарайӈын льунин.
Энмэн ынкы кальанпыӈавыйӈын нылявтыпатӄэн.
Рэсӄиквъи.
Лымӈэ ӈот рэӄыткугъи яраӈы, рэӄэ рытымляннэн?
Гок!
Энмэн ынкы рэсӄиквъи, чотыткынык вакъогъэ.
Вакъогъэ-ым лыгэн.
Ягнагчегъэ кальанпыӈавыйӈын, паколчыӈын рынэнин гагтымотлякыттывэлен.
Гы!
Нинэмнэӄин лыгэн, нинэмнэӄин.
Чекавэтываӄ валямнальын гапэнрысӄычатлен, паколчыӈын иткэнин, лявтыгатгамнэн.
Въэчгатгъэ, тымычганнэн.
Энмэн-ым ӈытогъэ, элкыгъи, нэмэ яраӈы льунин, рагтыгъэ, ынкъам ынкы эвиръыт нэнагтольатӄэнат.
Энмэн люур вай пэнъёлгэпы ныттэтӄин ӄулиӄул.
Гуӄ!
Эвыӈан ынӄэн.
Чамаӈ ынӄэнына гынниггилильыӄэгти тымыркынэнат.
О!
А'мын-ым ытлён, кынмал нэмыӄэй гымнин пилыгилильыт, э'птэ гынниггилильыт, нэмыӄэй гынан нэнанмэгыт.
Энмэн левыт рыпинтыӄэннин, энмэн левыт тынпынэн, гоӄ, и'нныпъитэ.
Эвыр-ым ӄлявыл нотасӄычыкойпы ӈилгык рээн тиӈунин, рычыпъэннин, нотасӄычыкоеквэ ынӈин нылеӄин.
Энмэн валӄараӄай ӄол танранъав.
Ынкы ӈан рытрилнин кальайӈын.
Гоӄ!
Галягъэ, эвыр-ым ынкы валӄарак рэсӄиквъи.
Эвын ӈирэӄ ынпыӈэвӄэгти элылекыльыӄэгти нывакъотваӄэнат.
Ынраӄ лёлё йытонэн ӄугынэ, ынпыӈэвӄэйин еӄагъет нинэнилюӄин.
Энмэн ынпыӈэвӄэй: Ӈавыл!
А?
Ипэӄун, ӈавыл, ы'вэӄучильэтык рыкэтъоӈата.
Алымӈэ?
Ӄол ынпыӈэвӄэй тымнэн, ӄыятлепы рывэнӈынин, аймак а'ляӄоплягты ринтынин, ынкъам гылгыӄэй йымнэн.
Энмэн аӈаӈыльынтальыт етгъэт.
Гуӄ!
Ръэтык?
О!
Ратанӈавӈэн, ӄлявыл левтэ.
Э'квырга гынин валӄытлыӈын ивлетгъи иа'м?
Го!
Эвыр ӄун-ым чемэт лыгивлетгъи лымӈэ валӄытлыӈын.
Го!
Ӄырагтытык, ынан трэетгъэ мэчеӄылпэ.
Ӄытлыги этъоӄааӄын гэквэтлин.
Левтытъылльэн ӈан нанвакъоквъан!
Го!
Ӈотӄэн-ым вай.
Вэнлыги лявтыкыплынэн вэмэӄэ, тымнэн.
Въигъи.
О!
А'мын-ым ытлён, тымытконэн, райыръын кунин, ӈытогъэ, ӈанӄэн эквэтгъи, рагтыгъэ.
Ярак пыкиргъи, а'мын-ым ытлыгыт гакоргавленат.
Иквъи ынӈот: Гык!
Ытлён тэгинӈычьыт итык чымӄык тыткунэт.
Плеги!
Ёо'чгын тынмыгъан.
Тэленъеп ӄун-ым энмэн талянкэнӄаткэн армачьайван ныръэвӄин.
Нэмэ гэръэвлин.
Гачавчывален.
Эккэтэ чавчывата ивнин ытлыгыӄэй: Китъам, ръавольэты ӄылӄытги.
Ээ таам, ӄэглынангэт.
Чавчыванпыначгыӄай айваната ивнин: Го!
Рэӄыльигыт?
Кмиӈэ инэнӈивыгъи.
Эви!
Гык!
Ныӄуймэвиривӄин.
Энмэн мытӄэ нэнатыёӄэн ӄуйым ӄонайкэн.
Рагтыгъэ.
Ы'мто?
Энмэн ганӈэнайпылен ытлыгыӄэй: Наӄам-ым а'мын чинит этлы элӄыткэ.
Энмэн экык ӄытгъи.
Пыкиргъи.
Айваначга-ым нинэнвэнӈыӄин ръэв.
Тумгэ нивӄин: Гыныкы чавчыв гэетлин.
Гык!
Энмэн ӈыпэгъи.
Э!
Рэпалгылӄыл рыркэн эмытӄытвыкыльин нолёвытваӄэн.
Чыгэйык-ым гэнаръэлен, гулювлин-ым, ынӄэн вэгыткунин.
Киткит поттыӈайпы эйминнин ӈэранмынга.
Энмэн эвэгыткукэ тэвлянэн.
Йытонэн ӈанӄэн, эмытъэт-ым вэты ныкэтгуӄин.
Нутэсӄык рырыраннэн, мытӄымыт гыргочагты, ръэнут ӄун-ым лёӈыл энмэн тайкавысӄыёлго.
Энмэн акэркытвыгъат.
Эвыр айван ытри чавчыв гэтэйкэвлинэт.
Миӈкыри, мытӄыткынык инэтэнтик нитъыӄин.
Айванайӈын гакытъыматлен.
Энмэн чавчывата пэнрынэн.
Энмэн вай левыт ганэчгэтавлен пирик.
Энмэн аны йъэнкы левыт нырылтэлӄэн.
Панэна ныкытъыматӄэн, уйӈэ элевтыкэ.
Вытку ынкы ӄутырык никвъэн: Го!
Тытэӈэт!
Левыт эчгэтатгъэ.
Вытку ынкы въигъи, ӄаплетатгъэ.
Гык!
Ымыльо ръэв иткэнин, рагтыгъэ.
Ытлыгыӄэе ивнин: Ээ?
Тыетгъэк.
Ы'мто?
Ӄэйвэ, ръэв ымыльо тыматагъан.
Гы!
Тытэӈэтигыт!
Э'квыргъам ытлён айванка мытынъэл.
Гуӄ!
Муутэ нагтатыркын, пыкиргъэт.
Энмэн аӈӄачормык нытвэтчаӄэн.
Ынкъам ынӄэн айваначгын-ым вай тымъё гэвмиӈылин.
Ынраӄ-ым айвэкэн инэнтэйкэвэтыльын армачьычавчыв аӈӄачормык вэтчальын.
Ынраӄ-ым айванакката ӈилгын гэчгэйулювлин аӈӄачормык.
Ынраӄ-ым ӈилгын гэтиӈусӄычетлин.
Эвыр-ьм рэчгэтавнэн мэмлеты.
Въигъи, пылӄэтгъи.
Ынраӄ-ым чавчывэн ӈэвъэн матанэн, наӄам-ым эвын аӄорагынрэткэ айван, лыгэн рэлкучыку, наӄам ӄораӈы нэнанмыткойвыӄэн, наӄам тыргытыр этлы энукэ, эмйилиил нинэнуӄин ӄорэн.
Амӄынэрганӈэт ныӄаанматӄэн.
Кыевкы наӄам ӈавъанэты чавчывагты: Ӄэнанкэргыпатгэ!
Энмэн э'нӄэтык тачайвэва рыпэт лявтыйӈын нинэныннутэвӄин, оттыкынчева.
Гуӄ!
Ӈэлвыл ӄынрагтатгыткы.
Энмэн нэмэ ныӄаанматыльатӄэн.
Ынраӄ-ым ӈэвъэн тэргыльын, ӄаагты гылёльын.
Иа'м тэргатыркын?
А'тав.
Ы'ваӄочегты гылёркын?
Этлы.
Энмэн-ым иа'м тэргатыркын?
Тэрмэчьын йъарат.
Гуӄ!
Кургыӈэвытӄэе ынӄэн-ым винвэ тэргыльын ӈэвысӄэт йъонэн, кэӈкэлетгьи ынӄоры.
Айваната гаматайгыр?
Гык!
Ии.
Амӄынъычо ӄынвэр ӈэлвыл коӈӈонэн.
Амӄынъычо тымыткойвык, наӄам ытръэч йилиил руркынин, тэкичгын ванэван.
Гуӄ!
Эмытъэт-ым эвиръыт ӄытэйкыгынэт.
Эвыр рэтэйкыӈынэт, рэплыткуӈынэт ӈыточымӈы ӄытвыгын аӈӄагты ынкъам ынӄэнат ӄынинтыгынэт.
Гык!
Энмэн тывнэн.
Ынӈатал аӈӄаӈӄачагты эвиръыт ринтынинэт.
Айваначгын-ым гэйылӄэтлин энмэн.
Ӈэвъэн-ым ӈаргын нытваӄэн нэмэ нытэргатӄэн.
Люур ӈоон ы'вэӄуч ининигъи аӈӄаӈӄачайпы, айвэӈӈоонкэн рыпалӄавъё.
Гуӄ!
Мэрэгтывагъэ ӈэвъэн.
У'риӈан, мэльывэӄуч.
Наӄам лымӈэ.
Ӄынвэр пыкиргьи.
Кыкэ!
Ӈавыл, етгъи!
Ии, иа'м нытэргатэгыт?
Миӈкыри ӄун-ым ӈот айванайӈын ӈутку варкын, рыпэт-ым ӈэлвыл коӈӈонэн.
Ы'вэӄучитэ пынлёнэн.
Ивнин: Гуӄ!
А'мын-ым мынпиригъэн.
Нэпиригъэн, нэннэгъэн.
Энмэн э'леӄуплек нэнвытрынтэтгъэн.
Ынкы ы'лӄэпэ мынгыт ганомавленат, амӄынэргатык гамгэнаальа кыевкы э'чуулгын ныттъыӄин йыкыргычыкогты.
Наӄам-ым нэюльэтӄин вытры, энмэн вай йыкыргычыкогты нинэттъыӄин ынӈин ыттэ, пирӄэ.
Гуӄ!
А'мын-ым ӄинэтрилгытык.
Ынан ӈэвъэнти мыйылгыт.
Ӈавычго к?
лгыгынэт.
Гуӄ!
А'мын-ым ӄырым!
Ынан, гаймычьын мыйылгыр.
Чамъам.
Ӄэйвэ ынан гаӈэнӄайма ӈэвъэнти мыйылтык, ынан кмиӈыт пурэлю ӄылгыгыткы.
Гуӄ!
А'мын-ым наӄам-ым гаймычьайван чама.
Нэтрыгъэн!
Кыленин чавчывата.
Ӈэвъэнти йылнинэт, эвыр кмиӈыт ӄорагынрэтыльо.
Ынраӄ-ым ынпыӈэвӄэй ынкъам айванынпыӈавӄай рырагтаннэн, ынӄэнэн ытльа гуйвэльэтлин чит.
Ӄораӈы энвинэвкэ илгэннин, кэттыванэн, пэпэггыпы илгэннин.
Энмэн аны анвэнавкагты гэквутлин.
Ӄаайӈын-ым гэръилемъетлин, льэлеӈкы-ым вай.
Энмэн вай ӈутри ынӄэн гъаматыӈӈолен, энмэн янот ӄаачыкойпы, ӄынвэр ынкы нотагты, ӄынвэр ынкы рыпкирэннин ӄаата, эвын ӄэптирил гэтэлпылин.
Нэмэ ынӄо ӈан рыӄаантавнэн, нэмэ и'рэмъетгъи.
Нэмэ этъоӄааӄын рынкирэннин, ывик гэтэлпылин.
Ытръэч-ым амгыткат гэгнулинэт.
Ынраӄ-ым ынӄо эчги амгыткат нъэлгъэт, выяннэнат.
Эчги выяннэн ӄораӈы, ӄаплетатгъэ ӄораӈы, въигъи.
Ынраӄ ынӄэн этын ӄаамэл гаталгатыӈӈолен, эвыр вай ынкы ӄаамэл нывэтъатӄэн, эмлевтэ вай.
Ӄынвэр ныкэгытрэтӄин.
Въигъи.
Ытръэч.
Энмэн ыннэн яраӄай гантымӈэвлен.
Кэльэтэ нэнайъоӄэн.
Ынӄэн ынкы ытръэч ӈэвысӄэт, эвыр ӈинӄэгти ынкы, ӄорак-ым ӄлявынӄай, ы'вэӄуч.
Рагролмыӈӄач ынӄэн въилъын пэляквын нытваӄэн.
Люур-ым ынӄэн амгынонройпы гъурэвлин ӈэвысӄэт.
Ӄытлыги въильын.
Айвэчгыльа ӈэвысӄэтэ гитэнин.
Кыкэ!
Мэӈӄокэнайгыт?
Этлы.
Энаальэгым.
Гыныкы-ым тыетгъэк.
Гуӄ!
Ратанӈавӈэн!
Вэлвачьатыркын ынӄэн-ым гыт, кэльэтэ найъоркынэгыт.
Ӄынвэр пыкэрыӈӈогъат ӄымэк.
А мын-ым вай ы'ттъыӄэй ныппылюӄинэӄэй ынкы гатвата, рэлку-ым эвыр чоттагнык миӈкы.
А'мын-ым раӄылӄыл ынӄэн ы'ттъыӄэй.
Люур ӈот трагтыркын.
Гымыгрээн ӄыръэтгыпэ, ӄынтогэ.
Эвыр ӈан кэргыпгъэ, ы'ттъыӄэй рынэнин, райвачык тымнэн, яраӈы камлелы мутле кэлинин.
Таам, ӄырэсӄикви, люур ӈоты пыкиргъэт.
Гоӄ!
Лымӈэ эвыр рочыӈкы нытваӄэн, лымӈэ илирык.
Мэӈӄо мымгогъан.
Китъам ӈоон, этъым эмысӄыльын.
Пойготта нэнойпыӄэн, ванэван нутэсӄын ныйъонэн.
Гуӄ!
Эмысӄыльын-ым аны.
Мынпэлягъан-ым, ӄэлюӄ-ым миӈкыри мынынтын.
Напэлягъан.
Эргатык ы'вэӄуч гэетлин, тытлыӈӄач ы'ттъыӄаанмыё льунин, ивнин ынӈот, иквъи: Гуӄ!
Ынанкэн-ым.
Эмытъэт-ым тыпэлянат нымэлӄинэт, наӄам-ым ытлён ръэгъэт?
Гэчеӈыттэтлин.
Тытыл нэнаркыпчевӄэн.
Ынкы ӈэвъэн у'рэквъи.
Мэй!
Гэръэтури?
Этлы, нымэлмури.
Ӈутку рэлку, тывнэн.
Плеги!
Энмэн ӄутти валӄаральыт.
Ӈыроӄ ёрот.
Ӄол эккин ёроӈы айвалыӈӄар, ынпыначгэн ытлыгынэн ёроӈы айгысӄыӈӄар.
Ӄол ӄоймарон вэтгыры, тумгин ынӄэн, ӄоныры гэӈэвтумгэтлинэт ынӄэнат чымчера.
Ынкъам айвалыльэн ӈэвъэн топыльын.
Ынкъам ы'вэӄуч гэрэмкичилин, ӈанӄэн-ым.
Ынраӄ а'мын рэмкык оратвагъэ.
Гык!
Амэча кмиӈэтгъи ӈэвъэн.
Энмэн эргатык кыеквъэт.
Йылӄэтгъэт-ым янот ынӄэнат-ым.
Эргатык кыеквъэт эргыръок, кмиӈэтыльын-ым вай игыткин.
Эргатык-ым вай нынтоӄэн, яраӈы нинэкэмлилӄин, ынкъам кыеквъэт, наӄам антокыльэн ӈэвысӄэт, нэнэнэӄэй анынтоӈ аткыльэн.
Гык!
Ӄынтогэ, ӄынынтоӈатгын нэнэны.
Ынраӄ энмэн аалёмкыльэн, ванэван антокыльэн ӈэвысӄэт.
Ӄынвэр энмэн эргатык панэна вулӄытвигъи.
Этлы антокыльэн.
Како, како!
Кмиӈэтыльигыт, ӈэвысӄэтигыт.
Антокыльэгыт.
Нэнэнэӄэй иа'м анынтоӈатка рытыркын?
Како!
Лыгэн аалёмкыльэгыт, алымалкыльэгыт.
Нэмэ вулӄытвигъи, нэмэ йылӄэтгъэт.
Энмэн-ым гэйылӄэтлинэт ынӄэнинэт ымыльо валӄачйыръээр.
Ӈирэӄ о'равэтльат рэмкинэт ныӈэвынъюӄинэт, ынпыначгэн ынӄэн ӄунӈээкык, янраӈав, ынӄэн-ым ынӄэн ӈачгыӈавынъёӄэнат, ӈирэнлеӈу, ынӄэнат гэйылӄэтлинэт ымыӈ.
Нананаӄагчыӈын-ым аны гэгъевлин, нытэргыръоӄэн: Аӈа, аӈа, аӈа!
Ытльат ӄонпы гэйылӄэтлинэт.
Ӄынвэр эвыр ӈаргынойпы, чоттагнэпы: Аӈа, аӈа, аӈа!
- кальайӈа.
Энмэн нананаӄагчыӈын: Аӈа, аӈа, аӈа!
Ӄынвэр тытлырайпы: Аӈа, аӈа, аӈа!
Эчги тытлыран таагнэн, чотгэӈэты пинтыӄэтгъи нэнэнэӄэй, ӄутгъи-ым а'мын, ӄоймарогты вэӄэтгъи.
Эчги ӄоймарон вэӄэннин, ӄлявылӄай ӄоймарокэн кыеквъи, ӄулильэтгъи.
Ынкъам пэӄэтатгъэ тэргатыльын.
Ынкъам рыгъевнинэт ымыльо.
Вай, вай, нэнэнэӄэй пинтыӄэтгьи.
Лыгэн чотгэӈкы: Аӈа, аӈа, аӈа!
Кыявчагъэ-ым рэмкын.
Тытэӈэнӈан!
Ынанкэн!
Вэнъом ыргынан!
Гэйылӄэтлинэт ытльат.
Ӄынвэр ынпыначгын маравчетыӈӈогъэ: Вэнъым гынан.
Чоттагнэты нэнэнэӄэй пинтыӄэтгъи.
Уйӈэ.
Аалёмкыльэн.
А'м, а'м, како!
Тагам, ӄыныгъевысӄиквыткы!
Ӈэвысӄэт ӈытогъэ.
Ги!
Энмэн-ым ӈытогъэ, ёрогты ӄытгъи, тытлёмнэн ёроӈы, эвын уйӈэ, тылвуйӈэ, ытръэч айколяк мотлыйӈын-ым.
Миӈкыри гэнулинэт ынкъам ытльат ымыльо.
Вай, вай!
Вай-ым уйӈэ.
Ытръэч-ым вай мутле вай айколят.
Эмытъэт-ым атааӈкыльэн тэргыльын, ынкъам кэльэтэ гатаанлен.
А'м, а'мын мынрантомык!
Раӄылӄыл.
Ныкэмачы ӈан рантоӈгъат, еп эргыръока, э'нноткынык тараӈгъат, авынаёгты напэлягъан ынӄэнаӄай.
Энмэн ынпыначгыйн 'ын: Гуӄ!
Валы мытпэлягъан, эмтэваляйӈын мытпэлян!
Унмыӈан-ым!
Айгысӄоок кэрватагнык йымэтвальын валяйӈын.
Гуӄ!
Унмыӈан-ым эвын!
Ӄол-ым ӈэвынъюльын гаалёмлен, иквъи ынӈот, ивнин: Гуӄ!
Лыгэӈаврагтыльо мынинмык.
Мыныгтыгъан, гаймаӈэн (ӄол-ым аӄолеалёмкыльэн).
Гым, вынэ, лыгиипэ тивыркын, гым ӈэвэӄ тылеркын.
Траӈавтыӈыркын вэтыӄун.
Нычвитурэӄин, ныпааӄагачавӄэн.
Ынпыначгыйӈа: Гуӄ!
Вынэ илюкэ ӄытваркын, раӄылӄыл, алымы валы раӄылӄыл.
Вынэ, ӄэйвэ тыгтыркын.
Люур валӄарайӈэты кычавычьатгъэ, наӄам вусӄымчыку.
Наӄам ныкитэ.
Нинэнэймэвӄин валӄар.
Лыгэн э'ӄъэйӈэвэ ӄулитэ: Аӈа, аӈа, аӈа!
Нинэкэмлилӄин валӄар, нырэсӄивӄин, ралкойпы нинэкэмлилӄин тэргатыльын.
Ги!
Пыкиргъи, рэсӄиквъи ӄлявыл.
Нэнэнэӄэе кыленин.
Чоттагнык вусӄымчыку, рытэнма кырвэтэгнык кыленин, эвыр вай тэргатэты.
Нэнаткэйӈоӄэн, нинэркылеӄин.
Эчги мынгытлыӈын рыннин, эвыр эмтэваляйӈын рыпыткэвнин, пиринин, эвын гантосӄэвлен, эвыр ынӄэн тэргатэты нинэркылеӄин, энмэн-ым гантосӄычатлен, гакытгынтатлен ярайпы, ытръэч валӄар нинэкэмлилӄин рагролмык камлел, ынкъам нырэсӄивӄин тэргатыльын.
Гуӄ!
Ярак пыкиргъи.
Ги!
Паӈъэвӈытогъэ.
Люур ынпыначгын ныӈынваӈэӄэн: О!
Ръэнутэт ӈоонӄэнат?
Ачгыӄолентока.
Лыгэн гапалёмтэля.
Гуӄ!
Энӈивыкэ мынынтынэт.
Э!
Тунникэк, тумгин ӄлявыл, мытынэрэтгъэн, унмыӈан-ым эвын!
Лыгэн паӈъэвӈытоплыткок рэсӄиквъи.
Вай, вай, валы!
Како, како!
А'мын-ым ӈотӄэн валы ӄылгилю нинэлгигым.
Ынкъам ӈавысӄатэты ӄымэл: Рай, рай, ӈэвысӄэтигыт, рай!
ӄытанъёротватгэ, рэрилеӄӄитыгъэ.
Гэ!
Ӄынатвын, номаквъан, рэрилеӄӄитыггъэ, а'мын!
Тагам, ӄытлыгэ.
Наӄам лымӈэ ӈавтыӈгъэ.
Ӈэвысӄэт пиринин.
Ынкъам-ым ытлён ӈавтыӈгъэ.
Ытръэч.
Энмэн ӄол ейвэлӄэй тылвамынан вальыӄай.
Тылвамынан вальын.
Чымӄык нымкыӄин рэмкын нымытвальын.
Амталяйва нынтыӄин рэмкэ, тэрмэчьыӈу нылгыӄин.
Энаальа амталяйва.
Гэмӈитэ чымӄык рэмкын, тумыгрээн мӈэльэты гэлӄытлин.
Наӄам нивӄинэт ӄутти: Гэ, ам, ӄымӈиги!
Го!
Миӈкыри мымӈигъэк?
Уйӈыньигым, эйвулеткыльигым!
Го!
Эмытъэт-ым ӄытипъэйӈэги!
Ӄынвэр эвыр мӈэӈӈогъэ.
Лыгэн эвын энмэн гэгрэплин: Отототой!
Отататай!
Гуӄ!
Миӈкыри ӈан?
Иа'м э'ӄэгрэпӄэй яаркынэн?
Натачайвыгъан.
Ныйыркыӄин.
Наӄам нынйивэтӄин нэмэ: Вынэ ӄымӈиги!
Отототой!
Отататай!
Нэмэ ныталяйвыӄэн.
Ӄынвэр пэтывалӄачьёлгэты, амран гапэтатлен валӄатчыӈын.
Ӈэнри гэлӄытлин вусӄымчыку, ӈэнри онмычыкогты типъэйӈэсӄиквъи: Отототой!
Отататай!
Ӄынвэр восӄыгэӈгыпы онмычыкойпы: Отототой!
Отататай!
- кальайӈын.
Ынраӄ лымӈэ: Отототой!
Ӄынвэр: Отототой!
- онмычыкойпы.
Ӄынвэр э'йӈэвнин: Нэнэн!
- кэльэтэ.
Ынӄэн уйӈэ чит эӈэӈыльин.
Тылвуйӈэ.
Нэнэн!
Гой?
Нырэӄигыт?
Го!
Ратанӈавӈэн, э'тки рэмкэ тэрмэчьыӈу нылгигым варата.
Ӄоӄӄой!
Тагам, ӄынтогэ!
Рынтовнэн кэльэтэ.
Ӈытогъэ, мӈэльэты ӄытгьи, мӈильык рэсӄиквъи.
Го!
Ӄымӈиги!
Гуӄ!
Мэӈӄо етгъи?
Ӄымӈиги, вынэ!
Нэмэ мӈэӈӈогъэ.
Нэмэ энмэн: Отототой!
А!
Га!
Миӈкыри ръэгрэпӄэй яаркынэн мэчичьу?
Вэнлыги: Отототой!
Отататай!
Ӄынвэр онмычыкойпы, нотасӄычыкойпы: Отототой!
Ӄутиинэ ынпыначга энаальа гаалёмлен.
Чымӄык ынӄэн ныӄулильэтӄин.
Ванэван этлы аалёмка.
Тагам, эӄуликэ ӄынъэлгытык!
Тавалёмгъан, инэнӄулильэквъи!
Мэӈӄо лымӈэ ныльунин, мэркычгыргын?
Ӄынвэр лымӈэ онмычыкойпы: И, тунникэк.
Ръэнут?
Тылеймэвэ итгъи ӄулиӄул.
Наалёмгъан ымыльорык.
Тагам, ӄыпаагэ, гум!
Айылга, миӈкыри.
Вэнлыги: Отототой!
Ынӈатал кирвэтэру ӄинэтэйкытык.
Отототой!
Отататай!
Выегырга выйитиӈуйвынин рэмкын, тэрмэчьыӈыльыт, тымытконэнат.
Плеги.
Ӄырымэн итык лымӈыл, пыӈыл мэчтэленъепкин.
Энмэн ӄол гитлин, тэленъеп-ым а'мын.
Чит вай камак кэлы эччаӄата нылейвыӄин, ӄынур вай мургин рэмкын эччаӄата лыгэн.
Ынкъам Тэлӄэпык рай Умӄэӄэйынти гэкэӈыльыт миӈкыри гэгэкэӈыткулинэт, ӈыроргарэ, ӈыроӄ гэкэӈыльыт, ынӈин мыкэльыт ынӄэнат.
Энмэн люур вай ӈэлвыл-ым ынкы ӈалвыльынолгата ныгаляӄэнат ярагты, энмэн ӈыроӄ ярат.
Ванэван ы'нльунэт, этлы эвытрэткэ, кэльэтэ ванэван эльукэ.
Ӄынур моргынан игыт, камак ванэван эвытрыкыльин.
Гык!
Ынкъам ынӄэн тамайыӈӈок инэӈык, орвыт гэтинэӈэӈлинэт.
Ӄутыргин ӈан ӄаат гэквутлинэт.
Ынкъам Умӄэӄэйин ӈилгын, ӄэчыӄичгын гаргылен.
Нутэсӄыкин тымкылгын.
Тымкынгэты нутэсӄык ынкы гэквутлин ӈилгын.
Ынкъам ӄораӈы ынкы гэнивлевлин, чьомыткынгыпы гэӈилгэтлин.
Ынкъам гавъятлен вай.
Эмӈилгын нывотытваӄэн тымкык.
Ынкъам аны Умӄэӄэйын ӄаат ӈэлгычьомыткынык ӈан ӄэчыӄичгык нэквутынэт нивльэв, нэвльавийӈа.
Ынкъам вай ӈан тытлыгъет нывакъотваӄэнат Умӄэӄэйынти, ӈыроргарэ ынкы.
Ынкъам нывиӄинэт рачыко ынӄэнат-ым кэльэт, ныкукэйпыӄинэт.
Ынкъам кальайӈа - ӄлявылчыӈа, ынӄэн орвыкэн, вынгыргылгын нинэтэйкыӄин ынраӄ мачыяа нинэнкэӈэвӄин.
Ынкъам ӈэвысӄэт нывиӄин, га, энмэн нытэӈӄин тэгӈэвысӄэт.
Ынкъам нынтоӄэн, нытляпыткоӈӈоӄэн, нырэсӄивӄин.
Гоккой!
Айвэкэнак мынӈыркылятыркын тытэӈэт, мэчйимгымгэтыркын (емгымгатгыргын-ым ӈыркылято гэлгэ чама моргынан).
Нырэсӄивӄин ӈэвысӄэт.
Гуӄ!
Мынӈыркылятыркын, аны мытмэчйимгымгэтыркын!
Гуӄ!
Чекалваӈ вальыторэ.
Иа'м ӈыркылятыӈӈотык?
Ынанкэн-ым, рэӄэ нантымлятыркын, гук?
Ӄытлыги ынӄэн о'равэтльат гэпкитлинэт.
Гуӄ!
Вай, чекалваӈ вальыторэ, го!
Йимгымгатыӈӈотык.
Нырантымлянӈыморэ рэӄэ?
Ынкъам ынӄэн Умӄэӄэйынэ рылгынйивэннин ӈэвысӄэт.
Энмэн люур эгрыпгъи, авъентоянвыка.
Гэ, гэ, гэ!
Тытэӈэттури!
Рэӄэ лымӈэ нантымлянмык?
Мынгагчавыркын вынэ.
О, ныратымлянӈыморэ, рэӄэ!
Ынкъам ынӄэн Умӄэӄэйынти гэгынтэвлинэт (гынтаквырго гэлгэ ӈанӄэн акватгыргын).
Энмэн ӄутыргин ӄаат пэтлеӄэй нэтрынэт, наӄам а'мын Умӄэӄэйин ӈилгыгйит ӄаат гатымлыленат, рырык нэналвавӄэн.
Ӄынвэр ынӈин ӈанӄэн рычьэчинтэвнин ӈилгын.
Ӈаан ӄынвэр ӄаат кылгэннинэт.
Гуӄ!
А'мын-ым ытлён ӈоон гэгынтэвлин.
Нутэсӄын-ым гутгэтлин, ӄынур мимыл гэнъэтлин.
Гуӄ!
А'мын-ым аны пыкиргъэт ырыграк.
Ытръэттэгын.
Йичьэмрэтти гъытвыльэтлинэт.
Ёа' левлеву гэлгылинэт, ӄоленотагты гэнльэтэтлинэт, гайӈатымӈэвленат.
Нутэнут нэльугъэн алваӈ вальын нывусӄыӄин.
Иквъэт ынӈот: Гуӄ!
Ынанкэн-ым!
Алванотагты нылӄынмури.
Энмэн ӄээӄын тылегъэт.
Йъайъарамкын нэльугьэн.
Гык!
Чама нывэтгавӄэнат о'равэтльамэл.
Гуӄ!
Эмнуӈычьыт?
Гуӄ!
Ии.
Рэӄыльытури?
Ёа' левлеву гэлгымури.
Гуӄ!
Ынанкэн-ым!
Гуӄ!
Тытэӈэт мытвъиркын.
Йъаяӄӄая нивынэт: Ӄырым ӄывъитык.
Ӈанӄэн аӈӄачормыеквэн рэркылеӈыткы, ӄырым ӄывъитык.
Митъэлыги тылянвык варкын ритльу, ынӈэ аӄамэтвака ӄитгытык.
Ынӈатал-ым рэвъинтык.
Ынӄэн рагаляӈыткы, ынраӄ ӄипуритльун рэльу'ыткы.
Ӄыпонтотык киткит.
Гытъэвыльыт-ым ӈан.
Ӄипуритльу нэльугъэн.
Понтогъат.
Ӄол-ым ёргымтаӄычгын ынкъам йичьэмрэткин, энмэн ёргэты вальычгын.
Гуӄ!
Ивкэ ӄээӄын мынӄамэтваркын.
Ынээльын-ым иквъи: Вынэ, ратанӈавӈэн.
Рэвъигъэ-ым ытлён.
Гу!
Нэмэ эквэтгъэт.
Ынраӄ ӄапойъаярамкын нэльугъэн.
Гуӄ!
Мэӈӄокэнат?
Э'тки аӈӄата левлеву гэлгымури.
Нутэнут мургин мытынтымӈэквъан.
Мытвъиркын.
Вынэ, ӄырым ӄывъитык.
Нэмэ эты рэркылеӈыткы аӈӄачормын.
Ӄэгритльу рэльуӈыткы.
Ынӄэн рагаляӈыткы, ӄол нэмэ рэльуӈыткы, о'тлеӄ.
Ынраӄ ынкы ӄыгтыӄамэтватык.
Ынӄор-ым эквэтгъэт.
Ӄэгритльу нэльугъэн, нагалягъан.
Энмэн нэмэ ёргымтаӄычгын нивӄин: Гуӄ!
А'мын-ым мынӄамэтвамык.
Ынээльэ нинивӄин: Ынӈин вальычгын ӈотӄэн ёргымтамачы амравъэчганӈа нъалычгатгъэ.
Гуӄ!
Эквэтгъэт ынӄоры, ӄапогалгарамкын нэльугъэн.
Гуӄ!
Аны вай, эмнуӈычьыт!
Гык, ии!
Рэӄыльытури?
Аӈӄата левлеву гэлгымури.
Гуӄ!
Эченур эты ӄылетык.
Пуръэритльу рэльуӈыткы.
Ынӈэ аӄамэтвака.
Рыркарэтльо рэльуӈыткы, ынӈатал-ым ӄылгэӄамэтватык.
Ынӄэн чымчекин гэнымлин.
Ныкэтгуӄин о'равэтльан.
Энмэн эквэтгъэт.
Пуръэритльу нэльугъэн, нагалягъан.
Нэмэ юргымтэӄгэвыӈӈолен: Мынӄамэтвамык.
Нэмэ ынээльэ э'йӈэльэннин.
Иквъи ынӈот, ивнин: Раӄэчгатэ-ым, ӄыӄамэтвачгатгэ?
Нэмэ нагалягъан.
Ӄол нэмэ нэльугъэн рыркарэтльо, ынкы гаӄамэтваленат.
Ӄээӄын-ым тылегъэт-ым, ӈыпэгъэт.
Ы'твэт нэнъимпэтын.
Нутэсӄык нулювъюугъэн авытрыкэгты.
Гык-ым энмэн йылӄэтгъэт.
Кыеквъэт.
Энмэн люур ӄлявыл аӈӄачормыеквэ етгъи.
Энмэн нырыныӄин.
Ӄээӄын эвыр нэймэвӄин, э'квырга ныгынтэвӄин.
Энмэн ёргымтаӄычгын йъарат ныгиинрэӄин.
Нивӄин: Мыпэнрыгъан.
Ынээльын нивӄин: Яв-яв!
Энмэн ӄынур ы'ттъын нынтыӄин, ӄынвэр нэмэ эймэквъи, ӄол ынкы ӄлявыл, ёргымтаӄычга гакытгынтыпэнрылен.
Наӄам-ым ныкэтгуӄин.
Гуӄ!
Мынынмыгъан.
Яв-яв!
Мынымӈылёгъан.
Энмэн гарыттэллен.
Намӈылёгъан: Нымкыӄин-ым тургин рэмкын?
Ии.
Гэрмэчьылин?
Ии.
Ыннэнчьэн эрмэчьын.
Э'квыргъам ытлён вай нытэрмэчьыӈӄин, эмиткэтэ нинэнтыӄин гэмгэникин тэйӈэтйыръын.
Гуӄ!
Ынӈэ атвыткока.
Ытлён-ым вай мытрайъоӈын.
Нэмэ вулӄытвигъи.
Ёргымтаӄычгын нэнӈивыгъэн такэчгэты.
Энмэн ӈан ӄытгъи.
Энмэн упэӄэмйик гэтульэтлин.
Пыкиргъи.
Эвын миӈкэмил мэйӈэльын этгэлгийӈын нинимтиӄин.
Эгэгэгэй!
Ӄымэк вай ярагты нылӄытигым.
Ытлён-ым раӄычгатгьэ, амравъэчганӈа, - пэнин ынээльын.
Эргыръогъэ.
Ынкэкин авынрапьийӈын гъытвыльэтлин.
Энмэн янръатвычгын нымэйыӈӄин.
Энмэн гамэмылёльатлен.
Ы'твыгэӈ ныгитэӄин, эвыр-ым гэйыръэтлин ы'твъэт, янръатвыйӈын, рээн унъэл.
Гуӄ!
Нываӈэйпыӄэн: Яго!
Ӄэнагтатгытык!
Авалёмка итыльыт-ым.
Энмэн ӈыпэгъи.
Ганӈэнайпылен.
Энмэн егичгын рынрыркынин, энмэн нымтумгыт, ынӄэн ӄлявылтэ, таляйвэвъёоркынэнат.
Энмэн нэмэ, янръатвэты ӄытгъи.
Гуӄ!
Ӄинэривлетгытык.
Миӈкыри рэмкын гэнымчевлин.
Энмэн ӄытръугьэт о'равэтльат аӈӄачормэты.
Энмэн вай ы'пъэпы нинэймитӄинэт унъэлти ыннанмынга.
Ӄонмынга лыгэн амноӈэты нинэнинтыткуӄин вакъота.
Йъарат ныкэтгуӄин.
Энмэн ёргымтаӄычгын нивӄин: Гуӄ!
Ӄэйвъэм ӈан мэчынкы трэнтыӈын.
Вынэ, илюкэ ӄытваркын аны.
Вулӄытвигъи.
Ӄытгьэт.
Энмэн эвыр валӄарачгын.
Энмэн-ым эвыр нывытрытваӄэн рэлку.
Энмэн льунинэт.
Гуӄ!
Рэмкыльыт.
Гык!
Ии.
Эргатык-ым ытлён мынымӈимык!
Кыеквъэт, ытлён мӈиркыт.
Энмэн выквылгыйӈын ратвынэн.
Гы!
Рэсӄиквъэт.
Энмэн тытыл нанныматгъан.
Ёргымтаӄычга йичьэмиттумгыт рывэтгаваннэнат.
Гуӄ!
Ытлён вай нанмыркынэмык.
Имчьэчукин-ым нэлгыӄэгти ымыльо о'равэтльак ричитык гэнитлитлинэт.
нэлгыӄэгти найпынат.
Ынкы утъымгиӈкы вальакы троочгык гэрэсӄивръулинэт.
Энмэн аны авынральын вусӄымчыку гэмӈиничулин, энмэн аны выквылгийӈын лымынкы ныпэгляӄэн ярачыко: Пыв!
Пыв!
Гуӄ!
Мыӈиничук паагъэ.
Иквъи: Гык!
Э'ми рэмкыльыт?
Люур ӄутти ынӄэн пэнинэк нъэлгъэт чотыткынык.
Ээк ӄынынлеквыткы!
Энмэн ёргымтаӄычгын гивлин: Гук!
А'мын-ым како!
Таӈколё мыӈэран.
Гук!
А'мын-ым ытлён тытэӈэт!
Ынанкэн-ым!
Миӈкэтэ натаркынат.
Гук!
Китъам лымӈэ.
Ынраӄ вивти нанатвынат.
Нэмэ ынӈин гамоччекыттывэленат.
Ӄытлыги-ӄун ынӄэнат тэгинӈычьыт.
Нэмэ: Гык!
Ээк ӄынпиӈкуквыткы.
Нэнпиӈкуквъэн.
Нэмэ пэнинэк атчыгъат игыткинэт ӄлявылтэ.
Нэмэ гэмӈиничулин.
Энмэн аны вэвтычгыт ынӈин нитӄинэт: Чыг!
Чыг!
Ныкэнчиӄыткуӄинэт.
Ынӄэн о'равэтльат эччаӄ нъытванат, нъычвиткуйвынэт вивтэ.
Нэмэ энмэн: Гук!
Эгэгэгэгэй!
Пэнинэк вакъоръогъат.
Гук!
Э'ми рэмкыльыт?
Ӈотӄэнаморэ.
Гы!
Како!
Тытэӈэт!
Нэмэ ёргымтаӄычгын гивлин: Гы!
Како!
Тытэӈэт!
Таӈколё мӈэран.
Гык!
Лымӈэ!
Нэмэ ээк гэнпиӈкувлин.
Ынраӄ гыргол гэнъэтлинэт, рыновыргык ӄача.
Энмэн аны выёвэ ёрочыко выква нывъеткоӄэн, рыпэт валӄарачгын нилюльэтӄин.
Нэмэ мӈиничук паагъэ.
Гык!
Пэнинэк вакъогъат.
Гуӄ!
Э'ми рэмкыльыт?
Этъым игыт.
Гэй!
Вынэ ӈотӄэнаморэ.
Тытэӈэт!
Ээкэт ӄынынлеквыткы.
Нэмэ ёргымтаӄычгын турээкэтык: Го!
Тытэӈэт!
Таӈколё мӈэран.
Мыттэӈычьэтыркын.
Гык!
Аӈӄакэн ынпыӈэвӄэй ӄыгтыгыткы путурэльу.
Энмэн нагтыгъан.
Нэмэ: Гык!
Ээк ӄынпиӈкуквыткы.
Ынпыӈэвӄэй гэпутурэлин.
Выквытроочгык ынкэчыку нъэлгъэт.
Како!
Како!
Валӄарачгын-ым гаркычытколен ӈутри, нэмэ нутэсӄын рыпэт гаркычытколен.
Энмэн ӄол вай гайвалпъонавлен ёргымтаӄычгын.
Энмэн нэмэ: Ратанӈавӈэн!
Ээк ӄынынлеквыткы!
Гы!
Пинтыӄэтгъэт, эвын нымутлытъыӄин левыт.
Гуӄ!
Ынкъам рэмкыльын иквъи, ынээльын: Гук!
Китъам моргынраӄ.
Ӄыналёмтэлгытык.
Энмэн аны нэмык 'эй ээк ӄынпиӈкуквыткы.
Вынэ аны гэмӈиничулин, энмэн аны ӈэйкин выквылгын гэкувлыткуръулин валӄарагты.
Энмэн аны ӄынвэр мычаткоръоӈӈогъат никээт, ръэвин вэлӄылти.
Энмэн аны выргыргычгын.
Ныкувлыткуӄин выквылгычгын, ӄынур йъилкээв, наӄам панэна вэнлыги нывыргэймэвӄин.
Тагам!
Ратанӈавӈ эн!
Нэнэнэт айвалпъонавыркынэткы.
Гуӄ!
Энмэн вэнлыги.
Энмэн игыткин ынӄэн мӈильын армачьийӈын выква ковлытконво яраӈы гэлгылин.
Гэнчимэвлин, ганмылен.
Ынкъам ынпыначгыӄай, нымтумгыӄэй э'йӈэвыткугъи: Огогогой!
Эмэлгулеӄ рэмкын рагтыпаӈъэвӈытоӈӈогъа!
Миӈкыри тэйӈэтйыръын гиткэлин энаальа.
Ынкъам-ым гакачьаравлен-ым рэмкын.
Паагъат.
Ынпыначгыӄай гивлин: Аӈӄачормык унъэл варкын нымэйыӈӄин, ынӈин ровтытваркын аӈӄачормык.
Ынӈэ рыровата атака ӄынтыгыткы.
Вэты ынкэгиӈэтэ ӄытагыткы, вэсӄычгиӈэтэ ӄытагыткы.
Ыныкит рыровата ратаӈыткы, вэты наранмынтык.
Рагаляӈыткы ӈаан, ӄаймэмын ынкы рымагты ровтытваркын.
Ынӈэ гиину элгыкэ, лыгэн ӄыгалягыткы.
Ынкъам рагаляӈыткы, ынӄэн ӄэйунъэл рэльуӈыткы.
Ынӄэн гиину ӄылгыгыткы.
Гуӄ!
Ӄэглынангэт ӈан эквэтгъэт.
Ӄол ынӄэн вэсӄычгиӈэтэ натан, ӄаймэмыл нэльугьэн.
Нэмэ ёргымтаӄычгын эвыӈӈогъэ: Ги!
Йъарат ӈоты мытгытъэвмык.
Ивкэ ӈоонӄэн мынынмыркын!
Ынээльэ ивнин: Гагытъавычгатэгыт.
Миӈкыри ӄун-ым мытгытъэвыркын.
Ынӈывальэгыт, апэлгъарэчгаткыльэгыт.
Гуӄ!
Ынӄэн нагалягъан.
Ӄэйунъэл нэльун.
Нанмыгъан, ӄамэтвагъат.
Люур вээмэ о'равэтльан кэӈкэлетгъи.
Ӄытлыги ынӄэн ыргин тылянвыкэн ӄол унъэл.
Ынкэкин этын етгъи.
Ӄытлыги пынлёнэнат: Ванэван рэӄэ ӄинэльутык тылянвык?
Ванэван.
Како, алымы, инэльукыльинэт.
элгырыгъыттъын гатвылен, ӄыятлепы пинтыӄэтгъэт, ӄымэк левтык гимӈытэтлинэт кырвитти.
Нэмэ эквэтгъэт.
Пипиӄылгырэмкын нэльугъэн, ӄытлыги нотасӄыргыркыт.
Энмэн нытачаӄэнат нотасӄырат.
Ынкы киквъэт.
Энмэн ӄол ынпыӈэвӄэй йылӄыльын, пипиӄылгынпыӈэвӄэй.
Ӈыпэгъэт ӄун-ым ынкы.
Нэмэ ынӄэн ёргымтаӄычгын: Гук!
Мытйигрэвмык.
Энмэн а'мын вай мэмиквичисӄиквъэк ярагты.
Ынээльэ ивнин: Аны-м ӈан элевлевкыльин.
Гуӄ!
Ӄытгъи ярагты.
Энмэн ынпыӈэвӄэй льунин.
Йылӄъэм, ванэван нырымъэйӈэнин.
Энмэн ӄлявыл ынкы ёргымтаӄычгын нытвэтчаӄэн.
Ӄынвэр рэймэвнин ынпыӈэвӄэй.
Энмэн лёлё йытонэн, ынкэгйит еӄааӄ чымчеӄэй рулвынин.
Энмэн гынмылкинэк тыкэӈӈогъэ, энмэн тылвамынан: Кыкэ вынэ!
Мэӈкъом лымӈэ ы'ваӄочеткэӈӈогъэ?
Энмэн эвыр ы'ттъыёл нынъэлӄин, ныткэйӈоӄэн.
Энмэн ӄол-ым ынӄэн гатанӈавыӈӈолен.
Лыгэн гэвинвытэнӈэвлин ӈытогты.
Кыкэ!
Рэӄэ левлеву инэлгыгъи?
Гавалёмлен ынӄэн тэнӈэвыльын винвы: А'мын-ым лёлё нивлетгъэн.
Энмэн ы'твэгты ӄытыӈӈогъэ.
Энмэн ныӄивриӄин лёлё мэйӈэтык, ӄонаглыӈын пэтле нинэйыръэтӄин ӈэнри.
Энмэн ы'твык пыкиргъи.
Ынээльэ а'йӈальатыӈӈонэн: Ӈэвэӄ гивэ ынӈот.
Элевлевэткыльин.
Ӄэйвъэм этлы элевлевэткэ.
Ытръэч-ым ынпыӈэвӄэй тыльугъэн.
Ванэван нинэрымъэйӈэгъэн.
Эмытъэт-ым ынӄэн, лёлё тыгтогъан, еӄагъет-ым тынулвын.
Ынкъам нытэйӈоӄэн, ынкъам гивлин.
Мэӈкъом лымӈэ ы'ваӄочеткэӈӈогъэ?
Энмэн ӈытогты киткит нытэнӈэвигым.
Ынкъам гивлин.
Рэӄъэм левлеву инэлгыгъи?
Ынан лёлё нивлетгъэн.
Гук!
Унмыӈан-ым.
Э'ылпэ мынэлкымык.
Пэтле ы'твъэт нинэйыръэтӄин лёлёта.
Эвын нинэчвиӄин, нэмэ чывипыт нымэйӈэтӄин вэнлыги.
Ӄынвэр пыкэрыӈӈогъат ярак.
Ынээльын-ым ынӄэн эӈэӈыльын.
Ынраӄ ынпыӈэвӄэй ынӄэн левлевэтыльын ынээльэ гивлин: Гуӄ!
Ынпынеэвӄэйигыт.
Чиниткин въарэгыргын ӄойпыткойвыркын.
Энмэн ынпыӈавӄагчыӈын рээн нутэсӄык акэрка нынуӄнилюльэтӄин.
Ынраӄ чинит уттэ нэнойпыткоӄэн ӄуӄуӈы, ывик тымнэн.
Ӄутти ынӄэн пыкиргъэт.
Рыгъыттъын нагтогъан, нанмыгъан.
Эвын гэпэлӄыручевлинэт ӈэвъэнти.
Ёргымтаӄычгын лыгэн ӈыпэнэӈу тэӈэмутлыкэ гэнъэтлин.
Миӈкыри амӄынъычо лёлё нинэчвиӄин.
Лыгэн ӈыпэгъэт-ым, йылӄэтгъэт.
Ынраӄ выкво ганъалчаленат.
Люӈыгъевэ гитлинэт.
Гуӄ!
Плеги.
Ёо'чгын-ым ганмылен.
Ытлыгын иквъи.
Ӄырэтгынэт.
Энмэн тэвэнаӈ нымэйыӈӄин.
Ы'ттъыёча нэнатаӄэнат тэвэнаӈата ярагты ӄытыльыт.
Нинивӄинэт: Ӈутку ӄывакъотык тэвэнаӈаткынык.
Ӄынвэр вакъогъат.
Ӄытлыги ӄун тэмъюӈнинэт.
Энмэн гынонэты рыльэтэннинэт, янръаы'твычыко гаёленат.
Энмэн валӄарачгын нэльугъэн, пэнин уйӈэ о'равэтльакыльэн.
Ынкэчыку ёнэнат.
Рыногыргын эйпынин, вусӄымчыку ӄонпы пэлянэнат.
Энмэн ытленъюӄэй гатэргата.
Чакэттыӄая нинэнильэтӄин.
Энмэн йигрэ.
Наӄам уйӈэ тэкичгын.
Ынкъам пэнин култэтъулти чакэттыӄая ныкэгтэгилиӈыткуӄинэт, ӄынвэр нинэймитӄинэт ынкъам ытлянъёгты нинэнрывэтӄинэт.
Ӄынвэр валӄарайӈын-ым ӄымъятыӈӈогъэ, ӄытлыги гэльэленръулин.
Энмэн нинэнильэтӄин.
Ӄынвэр гэйылӄэтлин ытленъюӄэй.
Энмэн нытипъэйӈэӄин чакэттыӄай.
Ӄынвэр аны авынтэпъайӈагты нычьууӄин ӄэргыӄай вытрэтгъи гыргол.
Энмэн аны кыватыӈӈогъэ.
Ытленъюӄэй рыгъевнин.
Энмэн ытлеӈи янот рывнин ӈаргыногты.
Энмэн ытлён яачы, ымыльо пинтыӄэтгъэт.
Ымӈытатгъэ игыткин ӈытоян.
Энмэн лылепыткугъэт.
Ӈаргын ваӈӈогъат.
Тылвамнотайӈын.
Энмэн йъаяӄыт-магляльыт нэльунэт.
Гуӄ!
Ӄийӈэткутык.
Гык, нивӄинэт, ынан яатльа.
Ӄэглынангэт ӈирэӄ йъаяӄыт яачы нылеӄинэт.
Нэмэ: Ӄийӈэткутык!
Нэйӈэнэт.
Гык!
Мынльэтэттык.
Энмэн эвын нэнльэтэтынэт.
Энмэн ытлыгийӈын амӄынъычо ывэчвынвэпы нылейвыӄин.
Нэныпкирэтынэт ывэчвынвык ынкъам пэнинэк.
Энмэн ытлыгийӈын ывэчвынвэты ӄытгъи.
Гы!
Льунинэт.
Го!
Мэӈӄо пинтыӄэттык?
Гэръэтури лымӈэ?
Гуӄ!
Янръатвыльа гэнльэтэнмури.
Нивӄин-ым ӈот: Ытлыгэ етийгут нэнтытык.
Энмэн аны нинуквэтъюуӄинэт.
Энмэн иквъэт: Йъаяӄа гэрэнмури.
Энмэн опаӄамъеты ӄыттъэт, мытӄымыт нагтольатгъан, энмэн ынраӄ йъаяӄыт намынгыкватыркынат.
Энмэн лыгэн ытлыгэ ынӄэн пыгпыг-мытӄыт нэнатраӄэнат аӈӄачормык.
Энмэн йъаяӄ ныӄамэтвачаӄэн мытӄэ.
Ынкъам ынӄэн рыйытравнэнат, ӄол чеквэ, ӄол тэлгэтитэ.
Чеквэ йытратыльын егтэлгъи, тэлгэритэ йытратыльын въигъи.
Гуӄ!
Плеги.
Энмэн ӈээккэӄэйгинивэ аӈӄачормык мэмылӄай гэльулин.
Энмэн валвыйӈа льунинэт, напаӄачевыгъан мэмылӄай.
Ръэнут ынӄэн?
Уттыӄэй.
Наӄам ынӄэн гэлелюӄэглин.
Лелюттыӄэй.
Наӄам гэлылеӄэглин!
Лылюттыӄэй.
Наӄам ынӄэн гэегӄэглин!
Егуттыӄэй.
Упынъычивынинэт ӈунри.
Иткэнин, рырагтаннэн.
Нэнвэнӈыгъэн.
Ӄамэтвагъат, энмэн гэйылӄэтлинэт.
Чымӄык кукэчыку эръэт натваӄэн.
Ӈээккэӄэе нэнуйвыгъэн, ынкъам кукэк нъаляён.
Энмэн ы'ваӄочейӈын кыеквъи, ӈэвъэн-ым ивнин йылӄэ кокагты мынгылгын рыльэтэннин.
Энмэн э'льэл пиринин.
Огого!
А'льайӈын вай!
Ӈээккэӄэйгинив-ым ӈаргын нытваӄэн, эвын-ым кэргыпгъэ ы'вэӄуч, энмэн ӈавъанэты: Кульуырыт ӄигэйылги, кульумэӄым ӄинэйылги.
Ӄытлыги-ым ӈилеӄ, милгэткин-ым тиӈучьын.
Гуӄ!
Энмэн ӈээккэӄэгти ныгынтэвръуӄинэт: Эпэй, эпэй!
Мылюльу, мылюльу!
Гуӄ!
Ӈавытлывъёӄагтэ тынраӄавыӈӈонат?
Тынайылгавыӈӈонат.
Энмэн нэмлюгъэн, гэйылӄэтлин-ым.
Ӄыетлык нэпэвэлитгъэн, нэныгъеквъэн.
Эгэй!
Ӄыгъекви!
Ӈоонрэ ӄъаляёлӄэквэ таӈкыргысӄыткынык.
Гук!
Энмэн ӄол лымалльан.
А'ляёгъэ.
Энмэн э'лет пэвэлчыку пирӄыгъэт: пыг-пыг.
Нэнантаалгылявӄэнат, наӄам уйӈэ.
Нэмэ рагтыгъэ, ӈэвъэн-ым ивнин: Чекалвамвальа!
Нъаляёйгым ӈоонко.
Э'льэл люӈльутэ нинэнтигым.
Наӄам ныпэгляӄэнат.
Китъам, райынрэ ӄытлыги.
Ынкъам ынӄэн ӄыетлын гэпэвэлитлин.
Нэмэ ынӄэн: Ӄоро, кульуырыт ӄинэйылги, мылӄэгнэвынэт, эвыр кульумэӄым.
Энмэн нэмэ йъонэнат.
Эпэй, эпэй!
Пирӄъэльэл ӄынугын.
Тъэнӄэтыркын.
Гык!
Мылюльу.
Гуӄ!
Ӈавытлынъёӄагтэ тынраӄавыӈӈонат.
Энмэн ырыт ринтысӄивнин, нэмэ йылӄэтгъи, нэмлюгъэн, ныйылӄыӄин.
Ӈотӄэна наймэӄаатынат лылек челгыпэнаӄат.
Нэмэ ныныгъевэтӄин.
Ӈоонрэ ӄычейвыткуги.
Ынӄэн яраӈы ӄыгитэгын.
Энмэн лымалльан нэмэ.
Яраӈы гитэнин, ваӈэйпыгъэ.
Го!
Мэй!
Яраӈы кэнрэтгъи.
Ӈэвъэн-ым ӈытогъэ.
Яраӈы нинэкэмлилӄин, наӄам уйӈэ.
Ӄинэгитэги-м ӈан.
Лылет вай гаймэӄаатленат.
Нэмэ: Эпэй, эпэй!
Мылюльу, мылюльу!
Нэмлюгъэн, йылӄэтгъи.
Ынраӄ нъиӈкэлигъэн.
Ӄыгъекви вай.
Таӈэргымэмлеты ӄиквичисӄикви.
Энмэн ынин ывик и'ӈкэлильын мимлычыку льунин.
Энмэн мыматагыр, ва?
Ӄытлыги ынин ывик чиниткин, льулӄыл и'ӈкэлильын.
Гуӄ!
Яраӈы мыгтыгъэн, ва?
Эвыр-ым ынӄэн.
Валёмыркын, валёмыркын.
Ынанчинит эвыр.
Энмэн рагтыгъэ.
Яраӈы рырыткоӈӈонэн.
Ӈэвъэнэ: Ынраӄ рэӄыркын?
Эӄуликэ ӄытваркын.
Гъиӈкэлийгыр, а'тав.
Кыӈэтыркын, кыӈэтыркын.
Вынэ, гъиӈкэлийгыр ынӄэн.
Раӄыӈӈогъэ, раӄыӈӈогьэ?
Гуӄ!
Энмэн имтилӄытгъи, элгыквыт, эвыр рыпэӈы.
Нэмэ пыкиргъи, ээ'ткугъи.
Ынкы нытвайгыр.
Пэнин ынин игыткин льулӄыл.
Элгыквыт рыкэӈкэлевнинэт, эргээтгъэт.
Ынраӄ рыпэӈы.
Нэмэ эргээтгъи.
Гуӄ!
Чавчываӈав тыматагъан, ӄымчочеркынат.
Гуӄ!
Ынӄэн-ым уттъымыт.
Пыгылкэквъэт.
Го!
Э'нӄу лыгнинэт.
Гы!
Ынраӄ, рэтэм.
Нэмэ нанлыплятгъан.
Гу!
Гымраӄ-ым.
Энмэн левыр ръылинин мэмлычыкогты, энмэн ӈутри пыгылӄэквъи.
Пыльыльэ вээмэ нэнанлыплятӄэн.
Гуӄ!
И'и'н илюльэтыркын.
Ӄытлыги ытлён вээмэ нэнанлыплятӄэн.
Како, како!
И'и'н йыкыргаляркын.
Ӄынвэр пылӄэтгъи.
Энмэн ӈэвысӄэт, Кууркылин ӈээкык, ытлыгэ гъэйӈэвлин гэӈэвынъюлин.
А'мын-ым имыръэнут гэнумэкэвлин, гэмгэнутэкин ӈэвынъюсӄивыльын и'ны, ӄэпэр, кэйӈын, ынвылю, пипиӄылгын, рэӄокалгын.
Мэлёталгыт намӈылятынат.
Никвъэн ынӈот: Гуӄ!
Мури мынӈэвынъюсӄивыркын.
Го, чамъам.
Миӈкыри оргыкыльэгым!
Э, вынэ, а'тав!
Энмэн валёмгъэ.
Энмэн ынӄэн уттык пыкиргъэт, энмэн ӄутынэ нылӄэгнэвнин, и'гэ мэтэвнин.
Ынраӄ ӄэпэрэ, нэмэ мэтэвнин.
Ынраӄ риӄукэтэ, нэмэ мэтэвнин.
Ынраӄ пипиӄылгэ ӄэгнэвнин, мэтэвнин.
Ынраӄ милютэтэ, въэйин ырыт, эвын чывиркынин, оттыйӈын рыпэӄэтавнэн.
Энмэн напэнрычеттъан.
Ынкъам катгоян нытэминӈыӄин.
Иквъэт ынӈот: Гуӄ!
Гымык янот ныӈэлӄиквъэн.
Ынраӄ и'ны иквъи: Гуӄ!
Гымык янот!
Нинэмлеӄинэт.
Ынраӄ ӄэпэрэ ивнин: Гуӄ!
Гымык!
Нэмэ нинэмлеӄинэт.
Гык!
Ынраӄ-ым мэлёталгын: Гуӄ!
А'тав гымык!
Въэйин оргоор, энмэн вакъосӄычатгъэ, люӈымлетэ.
Гу, ӈавтыӈгъэ.
Энмэн ӈавынрагтатгъэ.
Ытльаӄай йъонэн.
Лыӈкыгиӈкы лыгэн нытваӄэн ытльаӄай.
Уйӈэ аярака.
Гык!
Энмэн вай ӈэвысӄэт трэтгъэн.
Энмэн тэпъайӈаӈӈогъэ ытльаӄай: Тумгиин ӈааккайӈын лыгэн лыӈкыгиӈкы.
Гук!
Эккэтэ ивнин: Китъам мычейвыткугъэк!
Тымкылгын ӄэплюнин.
Эвын ярайӈын.
Ынкъам мычомкыӄай ӄэплюнин.
Эвын оргырэлчыӈын.
Гуӄ!
Пыӄаромкоом льунин, эвын ӄэплюнин нэмэ.
Эвын ӈалвыльычгын.
Энмэн ытльаӄаеты ӄытгъи.
Го!
Мынрагтымык.
Пыкиргъэт!
Ӈавматальыӄая ивнин: Илкэ ӄырэсӄикви.
Илкэ рэсӄиквъи ӈэвысӄэт.
Ынкъам иквъи: Ӄытлепги!
Лылепгъи.
Энмэн нилгыӄин ёрочгын, имыръэнут гэнитлитлин ёрочыко, кынылялгын, вэлёлгылгын, кылылеи'нничгын.
Энмэн кмиӈэтгъи.
Энмэн а'ляранторкын.
Ытлыгэты ӄыттъэт.
Энмэн Кууркыл гантолен.
Энмэн ӈавъанэты гивлин: Гуӄ!
Мэлӈээкык тыльугъэн.
Ӈэвъэнэ ивнин: Мэӈӄо лымӈэ ныетын ӈэвысӄэт?
Энмэн нивӄин: Э'квырга тыльугъэн.
Ытльайӈын ӄончечгырга гантолен.
Рэсӄиквъэт.
Энмэн Кууркылин экык, йичьэмиттумгын ӈэвысӄэтин, нотайпы пыкиргъи.
Ытлыгэ ивнин: Ынтуулпыр гэетлин.
Рэӄэ ӈотъым раӄамэтва?
Гуӄ!
- иквъи.
Китъам мычейвыткугъэк.
Ы'мто?
Ӄытлыги-ым ӄун ӄэйъыттъыӄэй, чигӄупӄыльын.
Гук!
Матальыйӈын иквъи: Гы!
Вынэ ынтуулпыр ӄувигыткы гытъэвыльын.
Энмэн увиплыткугъэт.
Го!
Лёӈкамэтвата итгъи.
Нычирмыӈэтӄин.
Го!
Чекалвамвальын.
Энмэн китъам мычейвыткугъэк.
Нэмэ чавчываралӄаӈынвэты ӄытгъи.
Энмэн э'льэл льунин.
Ынӄэн пэрӄачгын.
Энмэн рырагтаннэн.
Гы!
Ӈотӄэн вай итъычьын.
Ӄынвэр ынтуулпыр анӈэнайпыгъэ, ӈынваӈэгъэ: Мэгрыӈэвын ръэнутэт наратыӈонат?
Миӈкыри мыннунэт?
Нычирмыӈэтӄин.
Мури ынӈин вальа лёӈӄамэтвальыморэ.
Энмэн эквэтгъэт.
Гуӄ!
Эргатык-ым матальын ӄытгъи.
Пыкиргъи.
Ныялгытӄэнат, ярат-ым гэнчимэвлинэт.
Ынтуулпырэтэ ивнин: Го!
Тытэӈэт, мытъялгытыркын.
Э'чгынрэвэн, э'чгынръэм етгъи?
Айвэнъяп эеткыльин.
Ынтуулпырэтэ ивнин: А'мын-ым раӄыл, ӄаанмата ӄитги.
Ынкъам гивлин матальын: Гуӄ!
Гымнан чинит-ым ӄэйвэлымӈэ.
Ӄаанмынэн-ым моолӄытыӈок.
Эчьыльын кывъильын ганмылен.
Ынтуулпырэтэ ивнин: А'мын мынльэтэтгыр.
Иквъи: Гымнан чинит.
Энмэн муулӄытгъэт.
Эчги амэчатгъэт, ымъылёӈэт гаӄамэтвален аймакык, гыпыткулин.
Энмэн киквъи ынкы ӄаанмыёк.
Чама лыгэн аймакык нъаляёӄэн ӄамэтвама.
Эккэтэ пэгчигнин, льунин: Нырэӄигыт?
Гуӄ!
Нэналвавэгым.
Ӈэвэӄ нинэнмыркэвигым.
А'мын-ым моргынтагъак.
Эквэтгъи.
Ытльа ивнин: А'мын-ым ытлён, ӈот ы'вэӄучитэ аймак эмъэльу гэтэйкылин.
Ытльата ивнин: Гуӄ!
Энмэн оргынльататгъэ, энмэн пыкиргьи.
Го!
Етгъи?
Эвын гаткоӈӈолен-ым аймак.
Э'ми аймак?
Ынӄэн-ым.
Ээ!
- кмиӈэ нинивӄин.
Гуӄ!
Эквэтгъэт, пыкиргъэт.
Митэй!
Аалёмкыльэн.
Го!
Гаӄаанмэгым.
Аалёмкыльэн.
Акоргавкыльэгыт?
Энмэн ӈэвъэн валёмгъэ.
Раӄэты-ым мыкоргаквъак?
Го!
Ӄаанмыё-ым ӈот.
Ръаӄаанмы?
Кывъэлыӄаанмы.
Тыквъэк, эмъымйиквин рытчыгъэн, эмъыттъым.
Аны ӄун-ым, ӄынтогэ.
Лыгэн элгыпэраркын эчьэ.
Ӄытлыги ынин э'льэл нилгэтӄин аймакыткынык.
Тиквъэк, ынӄэн-ым эмъыттъымйиквин а'ляёйвыльын.
Энмэн эмгэргэ въигъи, амӈыркыля.
Пытльа въильын ӄьгглыги.
Энмэн ӈэвъэнэ рыленин, пэтывалӄаёлгык ёнэн, энмэн рагтыгъэ, энмэн лыгэн ярак пыкиргъэт, гантолен.
Чавчывагты гэквэтлин.
Лёлё чывинин тайылго, тыркыт вэлё, ылӄаргыт титину.
Ӄликэтгъи чавчывак.
Энмэн таёлгыт нэнаймэӄэнат.
Энмэн ӄутти ынкы чымчетэ, нинивӄинэт: Титит рэмлеӈыткы.
Иӈӄун нэрэльуӈын.
Таёлгын-ым лёлё лыгэн.
Энмэн ӈэвъэн ынин пэляё нытэргатӄэн, риӄукэӄэе йъонэн.
Нырэӄигыт?
Ы'вэӄуч гэвъилин.
Вынэ, раӄыл.
Чавчывак, тиквъэк, гъэликэтлин.
Ивнин: Ӄораӈы ӄытэйкыгын, ӄаат э'льэлин, оргоор э'льэлин ӄытэйкыгын.
Ынкъам ӄылӄытги, ӄикви ынӈот.
Митъэлыги рантогъа ӄончечгырга, акаӈыльыгырыӈкэн, эвыр нэриквытмиӈкыри ӄытгъи, ынкъам ӄикви:Кууркыл гэвъилин, ынӄэн-ым ӈэвъэн тыӈэвынъюсӄиквъэн, Кууркылин-ым ӈэвъэн.
Ынӄэн риквъэ: Гым тэквэтыркын.
Эквэттъи, рагтыгъэ, нэмэ риӄукэтэ льунин, иквъи: О'равэтльалявыт ӄытэйкыгын, гэкырвитлин энмэн ынкъам гынык чотыткынтагнык ӄынатчьаквын гынык тымля.
Рэвулӄытвигъэ, ынӄэн ӄынатчьаквын ынкъам ынанъаёк игыткин гынин льоо, гынин ы'вэӄуч ынкъам ӄончечгырга гантолен льугъэн, ынӄэн рэетгъэ.
Энмэн вулӄытвик Кууркыл лиӈлиӈэ найъогъан, выйиръэле, энмэн ёргэпыӈогъэ, энмэн рантоӈыӈогъэ, аалёмкыльэн а'рэк.
Ӄынвэр ӈытогъэ, эквэтгьи, ӈавъанэты пыкиргъи, э'йӈэвыткугъи: Митэй!
Аалёмкыльэн.
Митэй!
Вой!
Тэюгъэк.
Ээ!
Мэӈинтури ныйылӄэттури?
Миӈкыри ӈэвынъюльэ гайъойгым!
Риӄукэтэ гэнинъэйвылин.
Гуӄ!
Тыетгъэк, тэюгъэк.
Энмэн ӈэвъэн иквъи: Тиквъэк-ым ӈан гынмыл тыльугыт.
Ӄончечгырга-ым ӈытогъэ.
Энмэн-ым эмгэргэ въигъи.
Ынӈатал-ым ӄысӄычеквъи, ӄонпы въигъи, гэгэргывъилин, лыгэн гавнытколен.
Ытръэч.
Энмэн лымыльын ӄлявыл ӈавъанэты иквъи: Ӄутынэ иръын нытэйкынин, ӄутынэ ӄонагтэ, нытэвнилгыӄинэт.
Энмэн ныплыткуӄинэт, ӈытогъат кынмал.
Нэргыпйъэлгатӄэн.
Энмэн ӄынур кытгынтатгъэ, ӈэвъэнэ ныгитэӄин, пирӄыгъи, авынгэтагты пылгытратгъэ ӄун-ым.
Энмэн нэлӄырирысӄиквъэн, уйӈэ люнльутэ нынтыӄин.
Энмэн рэсӄиквъэт, эквэтгъи айгыпы, кэльэгинив льунинэт, ӄол-ым ыныӄӄач пыкиргъи а'нэлёк.
Энмэн люур нананаӄагчыӈын тиӈунин, э'квырга вай о'равэтльан ӈан, тиӈунин ӄун-ым, нытэргатӄэн: Аӈа, аӈа, аӈа.
Энмэн тагъенчагъэ ӄлявыл.
Кальайӈын иквъи: Како!
Рэмкыльын!
Ии!
А'мын-ым, мынрагтымык.
Ӄыянотгэ, - кэльэтэ ивнин.
Миӈкыри мыянотгъак, гэвэты.
Авынральыт гаанота.
Гы!
Таам.
А'мын.
Яготгъэ.
Пыкиргъэт.
Ӄырэсӄикви!
Моргынан морыграк ӈэвъэнти гивэ.
Айколят ӄытаӈынрыратыркынэткы, рэмкыльын ӈот.
И, таам ныръэӄин-ым.
Рэсӄиквъи кальайӈын.
Гуӄ!
Ынӄэн ӈоты тынатвыркын.
Гык!
Энмэн пэкулти ӄынирвэвыркыниткы.
Энмэн ӈоонрэ, ратагнэты гакытгынтатлен ынӄэн илгиръыльыӄэй.
Ӈытогъэ-ым кальайӈын, эвын уйӈэ ӈоонкы гапылгытратлен.
Энмэн ӈавъанэты маравчетыӈӈогъэ кальайӈын: Гук!
Унмыӈан-ым эвын, гынник мытынлеӈэтгъэн, митъэгынник!
Энмэн нэмэ эквэтгъи.
Нымным нэмэ льунин, ынӈатал-ым лыгъоравэтльан.
Ӄлявыл-ым гантолен.
Ыныкӄач нытвэтчаӄэн, ванэван ныльуркынин.
Ынкъам э'чесӄивыльын иквъи: Йъилгын-ым кувлитльэтыркын.
Ынкъам рэмкыльын иквъи: А'мын-ым йъарат.
Га, како!
Рэмкыльын.
Ии.
Ӄэйвэ, лыгъоравэтльайгыт?
Ии.
Йыӄӄай-ым ӄун-ым тури ӄырымэнаторэ, кэльэтури?
Вынэ, ӄырымэнаморэ.
Гук!
Мынрэсӄивмык.
Э'квыргъам ытлён энаральо мытылгыркын кэлы ӄэйвэ.
Эвыр ӈан нарагтыӈӈогыт.
Энмэн рылгъат.
Эчги ӄамэтваӈӈогъат, люур кальаӈавысӄатчыӈын рэсӄиквъи.
Э!
Тыгтыгыт, ӄэнаматагэ.
Энмэн ӈытогъэ.
Рырагтаннэн.
Энмэн эвын яратытлык кэйӈын, ӄол умӄы гэквутлинэт.
Эчги расӄэвыӈӈогъат, чит нэпириркын ынӄэн ӄлявылӄай.
Кальаӈавысӄатчыӈа ивнинэт: Га, га, га.
Этын, этын.
гатгапыркынэн, пытльа рэтылягъэ.
Энмэн ныйӄыӄин гэгынтэвлин.
Ӈэвысӄэт ивнин: Ги, трэтылягьак.
Раӄынпыӈавӄагчыӈына ӄымэк энанмыгъэ?
Энмэн эвыӈӈогъэ ӈэвысӄэт: Га, га, га!
Нэмэ, нэмэ, нэмэ рэӄыркын?
Эвын ӈотӄэн ы'вэӄучу тылгыркын.
Йылӄэтгъэт нэмэ.
Энмэн-ым кальаӈавысӄатчыӈын гэйылӄыручевлин энмэн ӄлявылӄая ратчьавнэн, пууръу кэльэӈэвысӄэтин кэркэр иниргиӈу лыгнин, пууръу ӄлявынӄаен иръын кэльэӈэвысӄэтык иниргиӈу йыпаннэн.
Энмэн гэйыл'этлин, гапытльайылӄатлен ӄлявылӄай валярынра.
Нэмэ у'рэквъи ынпыӈэвӄэй кынмайпы, люур ӈааккайӈын гиину лыгнин, йылӄыльын-ым кыплынэн, левыт энмэн чывиркынин.
Ӄлявылӄая ынпыӈэвӄэй валята пууръу гаркыплылен, эвын гэлевтылвилин.
Ынкъам аны кэргыпгъэ, лыгэн ынӄэн левытти ӈытогты рынрынинэт.
Ынкъам омӄагты ринтынинэт, нэпиричитгъэн.
Ынкаткыната ӈытогъэ.
Гынмылкэнэты авынральэты ӄытгъи.
Гуӄ!
А'мын лыгэн етгьи?
Гык!
Ии.
Ынкъам ынпыначгыйӈын нъэйӈэӄин: Го, го, го.
Эмэлгулеӄ рэмкын раляйвыӈӈогъа.
Энмэн эквэтгъи, тылянвык пэлӄывъигъи.
Ытръэч.
Энмэн ӄол ярачгын, ӈэвысӄэт-ым ӄол о'равэтльаӈавысӄат ы'вэӄучитэ э'нӄу гэтчылин, энмэн гэӄупӄэтлин, элвэтиӈэтэ гэнъэтлин эмӄупӄэтэ.
Энмэн гытъэ.
Ӄынвэр-ым ярачгын льунин, рэсӄиквъи, чычепгъи, эвыр тэйкэвиръын гаймэвылен, эвыр ыпалга ӄэмэӈы гэйыръэтлин, ныӄамэтваӄэн-ым энмэн, лыгэн ныплыткуӄин, ныгынтэвӄин нотагты.
Ӄлявыл пыкиргъи чейвыткульын.
Йъилгын-ым ӄун-ым ръэнут.
Гуӄ!
Чекалвам вальын, ръэнут лейвыркын ӄамэтвальатыркын, уӄӄэмйыръиир тэлпыркын.
Нэмэ эргатык эквэтгъи.
Элвэльин лыгэн плекыт нэнайпыӄэнат, наӄам эвытрыкыльин ӈэвъэн.
Нэмэ ӄытгъи, эвыр ынӄэн ӈэвысӄэт пыкиргъи, ыпалгын нэмэ льунин.
Ӄамэтвальатгъэ, ӄынвэр гынкэквъи.
Ӄлявыл-ым нэмэ рагтыгъэ.
Гуӄ!
Унмыӈан-ым.
Чекалвам вальын.
Ръэнут ытлён ӄамэтвальатыркын?
Китъам эвыр эргатык эчейвыткукэ митгъэк.
Нэмэ амгынотъылё нъэлгъи.
Люур нэмэ ӈоты етгъи, рэсӄиквъи-ым нэмэ, такэчгэты ӄытгъи.
Нэмэ эчги чит ӄамэтваркын, люур пиринин.
Акакака!
Илюкэ, алва!
- ныкамаграӄэн.
Ги!
Эвӈан гынан.
Вынэ, алва, ӄинэтрилги!
Вынэ, илюкэ.
Ӄырым мынрэӄэквыр, мымӈылёгыр.
Гык!
Иа'м нылейвыткуйгыр?
Ӄэйвэ гэтынвэгыр?
Уйӈэ.
Э'мъим?
Ы'вэӄучитэ э'нӄу гинэтчылин, гэнанчаатвавлен, гинэнӄупӄэвлин.
Ынкъам ванэван ӈутку ярачыко рэӄын ӄинэльуркын?
Ванэван.
Гуӄ!
А'мын-ым мыматагыт.
Матанэн.
Нэмэ чейвыткугъи.
Вулӄытвик-ым пыкиргъи.
Иквъи ынӈот ӈавъанэты: Ынӈэ антока ралкочыкойпы.
Мынрэсӄивмык, лыгэн чоттагнэты плекыт ӄынинтыгынэт.
Энмэн ринтынинэт.
Энмэн люур вай ӄэмэӈы, эмӄэмэӈы рэсӄиквъи, эвын эръэтэ гэйыръэтлин.
Ӄамэтвагъат, нэмэ лыгэн нэнвыгъэн ӄэмэӈы, эргатык-ым кыеквъэт.
Эвын ӄэмэӈы гитэнин ӈэвысӄэтэ, гэнумкэвлин.
Нэмэ чейвыткугъи, гылвулин.
Гык!
Эргатык-ым мынинэтчымык.
Тайӈыквыт ынӈэ гынан эннэкэ ӄынтыгынэт.
Эвын наёпатгъан энатчыё ылвылю, эвын тайӈыквыт гэнъэтлинэт.
Гуӄ!
Йылӄэтгъэт.
Эргатык-ым кыеквъэт.
Нэмэ чейвыткуркын.
Рэӄъэм а'мын ивнин: Ӈоонӄэн чеӈыл ынӈэ энвэнтэткэ ӄынтыркын.
Ынӈэ пэгчиӈу элгыкэ.
Алымы ӄывалёмыркын-ым вэты.
Гык!
Энмэн чейвыткугъи, чеӈыл рывеэнтэтчивнин.
Эвын ынкы ӈэвысӄэт нэнанватӄэн, энмэн льулӄыл чыӈата вальын, ӄачакэн льоӄач нувӄин, ӄол-ым нычелгыӄэн льоӄач.
Энмэн ӈэвысӄэт йыкырга пуӄэннин: Пр.
Энмэн гитэнин, эвыр ӈан вай въигъи, пэӄэтатгъэ.
Энмэн чеӈыл рыныманнэн, миӈкыри найылгавӄэн, ӄэлёӄ-ым.
Пыкиргъи-ым ы'вэӄуч.
Рэсӄиквъэт.
Ванэван нытвынэн, энмэч-ым райылгавнэн.
Плекыт ринтынинэт чоттагнэты, энмэн а'тчак лываквъат ӄамагты.
Гуӄ!
Ы'вэӄучу'рэквъи: Гуӄ!
Како.
Тытэӈэт вэрин!
Ынраӄ э'ми?
Ӄэйвэ этлы чеӈыл инэнвэнтэткыльигыт?
Этлы.
Наӄам-ым э'ми?
Вынэ, ӄывалёмыркын, ӄытвыгын.
Ӄынвэр тывнэн: Эмытъэт-ым тыгитэгъэн.
Инэгитэкыльин, этлы.
Йыкырга тыпуӄэтгъэк, люур ӄаплетатгъэ.
Гуӄ!
Чекалвам вальэгыт.
Иа'м аеролкыльэгыт?
А'тав-ым эвын ы'вэӄучитэ э'нӄу гэтчигыт.
Ярар рай ӄинэйылги.
Энмэн рывыргыргэвнин.
Энмэн эюгъи.
Ынкъам люур гагтанӈэнайпылен.
Ӄэмэӈы гэнъилысӄычетлин.
Эргатык-ым кыеквъэт, рылеркынин.
Ивнин: А'тав-ым ы'вэӄучитэ э'нӄу гэтчигыт.
Опопы гарайгыт, мынлегыт.
Ытлыгэты рыленин, рыпкирэннин, матальын ивнин: Гуӄ!
А'мын-ым гымнан итык гынритык тылваквъан.
О'равэтльэты ръалекавыӈӈонен, нъэнӄэтӄин.
Люур ивнин: Рэӄык-ым ӄъэликэтги, кэльэк-ым ӄъэликэт.
Ӄолетъылё нутэгчик ӄлявыля йъонен.
Ивнин: Тагам, мынрагтымык.
Тъэнӄэтыркын.
Ытлыгэ гымыкагты нэнъэликэквыт.
Рырагтаннэн.
Энмэн выквылгын яраӈы, энмэн кымъылгын, кымъэ нытэйӈэтӄин ынӄэн о'равэтльан.
Ӈэвъэн ныйигычгэтӄин.
Иа'м аӄамэтвака варкын?
Мури этлы ынӈин вальа аӄамэтвакыльыморэ.
Рэӄъэм ныӄамэтваторэ?
Тэкичгэ.
Ээ, таам!
Мытакэчгынтагъак.
Пипиӄылгын нэнанмыӄэн.
Рэӄыркын аӄамэтвака?
Мури этлы ынӈин вальа аӄамэтвакыльыморэ.
Рэӄъэм ныӄамэтваторэ?
Мэмыля.
Э, таам!
Мынагтатгъан.
Аӈӄакымъылгын рэннин.
Рэӄыркын аӄамэтвака?
Миӈкыри кымъылгын мынугъэн?
Егычгыгыргын!
Рэӄъэм нытэйӈэттури?
Ылвэтъуле нытэйӈэнмури.
Йильэйил рэннин.
Рэӄыркын аӄамэтвака?
Этлы мури ынӈин вальа аӄамэтвакыльыморэ.
Миӈкыри ныельаткэӄэн.
Рэӄъэм нытэйӈэттури?
Ӄопалга.
Э, таам, мыгтыгъан.
Аӈӄакэн нэкайӈын рэннин, номычьылгыйӈын.
Ынӈатал ынӄэн рунин.
Э!
Ръэнут тэгъеӈу лыӈыркын?
Нутэсӄыкин мыймыглыӈын.
Э, таам!
Мыгтыгъан.
Ынраӄ гытокалеӄай рэннин.
Этлы мури ынӈин вальа аӄамэтвакыльыморэ.
Егычгыгыргын!
Миӈкыри мыннугъэн?
Э, таам!
Элвэльин мынагтатгъан.
Пэтле кмиӈэтгъи.
О'равэтльэн аймакыйӈын рэннин.
Ӄытлыги ечьамэттомгычгын.
Энмэн эргатык ратагнык нытэргатӄэн.
Энмэн риӄукэтэ йъонэн.
Ӈавыл, нырэӄигыт?
Э'тки, кэльэтэ гэнаматален.
Ытлыгэ кальагты гинэйытлин.
Э!
Ниркыӈут ӄытэйкыгын.
Кэлиегыт ӄытэйкыгынэт.
Ынкъам мэӈӄо рэпкиргъэ, нотайпы рэпкиргъэ, ынӈэ мынгэпы эйылкэ.
Ринтэ ӄынтыгынэт.
Ынан эвыр рэнчичьэнӈынинэт.
(Ынкъам кургычьыӈилгын. )
Ынкъам кургыӈилгын рэтэгрэтгъэ.
Ӄэглынангэт нотайпы пыкиргъи.
Иа'м нытэргатторэ?
А'тав мурыгнутэкинэт галгат тэрго нинэлгигым.
Вай ӄыплягтыгэ!
Эйминнинэт.
Энмэн эвын гэкэлигитэлинэт плекыт, ӈэвъэнэ рывэтгаваннэн, энмэн лён 'валёмыльын.
Энмэн ӈытогъэ.
Люур кургыӈилгын ынкъам илгиӄэтыльын льунин.
Энмэн гэтиӈулин.
Гэвэлеркылелин ы'вэӄуч.
Кургыӄэйык гэныпкирэтлин.
Люур вай пыкиргъи.
Гуӄ!
Ӈэвъэн э'ми?
Ръэӈэвъэн?
Гынан-ым нэмэ левлеву инэлгыгъи.
Э!
Ӈанӄэн ӈан Гыргоррамкэты гагалялен.
Энмэн аны гэттэтлин.
Гыргоррамкэты пыкиргъи.
Ынӄэн ӈэвысӄэт илюкыльэӈэрык гэпкитлин.
Гуӄ!
Вэлеркылельэ энайъогъэ.
Го!
Лымӈэ рэӄыльигыт?
Ытлыгэ гинэйытлин кальагты.
Го!
Вынэ, ӈутку ӄытвагэ.
Мынатчыӈатгыр.
Энмэн кымчочьыйӈын эвлетэлы вальын, ӄынур ӄуйвилӄын, ынкэчыку ёнэн.
Люур вай ы'вэӄуч пэӈъивэтыльын пыкиргъи.
Гуӄ!
Ӈэвъэн э'ми?
Амгынонканота ивнин: Ӈутку варкын.
Гынанчинит ӄыгтогын!
А'мын ӄинэйылги.
Ӄырым мыйылгыт.
Гынанчинит ӄыгтогын.
Миӈкъым варкын?
Ӄымчучьычыку вай гэрэсӄивлин.
Энмэн нивлыӄин.
Энмэн аны гэттэтвиритлин.
Эчги эмгынун нынъэлӄин, ныралеӄэн, ӄынвэр вэгыт мынгыкэн гамотлытъыӈӈоленат.
Гук!
Ӄинэйылги-ым ӈэвъэн.
Ӄырым мыйылгыт, вынэ.
Э'ткиӈ гымыкагты ӄэмэт нытэӈӄинэт ныйылигым.
Ӄытлыги таароӈвагыргын.
Э'тки ытлыгыт тэӈӄэмэльыт.
Ынан уйвэл мыйылгыт.
А'мын-ым раӄылӄыл!
Йъэлыги яраӈы гымнин ӄыматагын выквэн.
А'мын-ым раӄылӄыл!
Ымы ӈотӄэн гымнин яраӈы нэмыӄэй ёа' а'ӄарасӄэвыӈ вальын.
А'мын-ым гымнин нэмыӄэй яраӈы нытэӈӄин.
Гымык ёо'-ым амэвыча нытаӄэн.
Гэмгэникин ӄэмэӈы ныпкирӄин наӄам.
Нэмыӄэй гым гынык майыӈкы вальэгым.
Гуӄ!
А'мын-ым ӄинэйылги ӈэвъэн.
Йъэлыги гыннэквагыргын мыйылгыр.
Амгынонканота нинивӄин: Нэмыӄэй гым гыннэквагыргэгым.
Ивтыррэмкын нэналпынрэгым.
Таӈӄамаянвэты ӄэпэр нинэйылигым.
А'ӄакамаянвэты рэӄокалгын нинэйылигым, элгар, ы'ттъыйӈоӄамаянвэты.
Айӈокэӄамаянвэты ылвылю нинэйылигым.
Вынэ, ӄэйвъэм ӄинэйылги ӈэвъэн.
Йъэлыги о'равэтльэты чамэтаткоэвъян мыйылгыр.
А'мын-ым иа'м-ым гымнан о'равэтльан мыранмыӈгъан?
Энмэн гымнин танъягтачӈыё.
Вынэ, ӄэйвэ ӄинэйылги ӈэвъэн.
Вынэ, ӄырым мыйылгыт.
А'тавлыгэн рэӄыркын.
Гымнан ымы гынник нэмэ эналвавкыльэгым.
Гэлеквыргэгыт.
Иа'м гэмгэгынник ӄынмыгын?
Раӄыӈӈогъэ?
Ченлечыку траёгыт.
Мэркычгыргэгыт!
Гэмгэгынник гыннику ӄыйъогын.
Гымнан ивтыррэмкын ымгэтата нинэнтигым.
Кэльэтэ рынэкавъё нинэтэнъегтэчӈигым.
Ӄэйвэ ӄинэйылги ӈэвъэн.
Йъэлыги гымнан атчычета лейвыкин мыйылгыр.
Вынэ, раӄылӄыл!
Атчычета ӄылейвыги.
Гымнан тэӈлыги нинэлгигым тури.
Ымы ӈойӈойлыйӈын этлы ӈутку эпкиркыльин гымык.
Йъэлыги эйъутэн мыйылгыт.
Этлы.
Гымык лыгэн аӈъачгыргэгыт.
У'риӈан гынин рытомгавъё эйъутэн.
Эвӈан гынан гинэнмутлыгрэльэвигыт.
Вынэ, ӄэйвэ ӄинэйылги ӈэвъэн.
Вынэ ӄырым.
Нэмыӄэй гымнан тульэтэ нинэнтигым о'равэтльат.
Ынӄэн гынан тульэтэ нинэнтигыт.
Чемэт гымык энатват эпкиркэ нытваӄэн.
Лыгэн гымык аӈъачгыргэгыт.
Эвытлым тэнанъяаэвъян мыйылгыт.
Гымнан-ым вай рэӄу траяаӈын.
Ынӈатал-ым ипэ гынан имыръэнут эмгынриитэ нинэнтигыт.
Ынӈатал-ым лыги тылгыгыр.
Лыгэн тумыг тавэмэнӈыгыргэгыр, гынёгыргэгыр.
Вынэ, ӄинэйылги ӈэвъэн.
Вынэ ӄырым мыйылгыр.
Гынанчинит ӄыгтогын.
Йъэлыги ръавэвъян мыйылгыр.
Ӄырымэнайгым гынниӈӈыттыльылӄылигым.
Гымнан-ым нинэнтэйӈэтэвигым ръэв.
Вынэ ӄинэйылгъим ӈэвъэн.
Ынан ниркыӈут мыйылгыр, ынан эйъутэн мыйылгыр.
А'мын-ым гымнан итык ынӄэн тэгъен 'у люӈылгыльын.
Лыгэн тумык коргыгыргэгыт.
Гым гивэ ынӈот: Гу!
Тытэӈэт ӈот, ръавагырга ынӈин рытыркынин?
Эвӈан гынан.
Вынэ ӄинэйылги ӈэвъэн.
Ӄынвэр ӈэвъэн ивнин Тэнантомгыӈына: Чеӈыл ӄынвэнтэтгын.
Ивнин: Ынанкэн-ым, йыӄӄэй о'равэтльатагэнӈатычгатыльэгыт?
Мэӈӄо рэӄу ивыльэтыркын?
Аныӄун, ипэӄун-ым вай вагыргэгым.
Аныӄун-ым китъам мынъёгыт.
Энмэн ёнэн.
Энмэн вай э'э'чгын нымӈытэтгъи, высӄумчыкуръугъи, уйӈэ аӄэрыка нъэлгъи.
Нэнамӈылёӄэн: Ы'мто, панэна рараӄычгатыркын?
Энмэн мэрынрэ гавэтгавыӈӈолен: Вынэ вай энмэн энанмыркын.
Ы'мто, ӈэвэӄ тивыркынигыт.
Гымнан ивтыррэмкын ымгынрэта нинэнтигым.
Ы'мто, панэна рараӄычгатыркын?
Гук!
Вынэ энмэн ӄуймэк тъаляёркын.
Илюкыльэӈэрэ ӈэвъэн гивлин: Киткит ӄынвэнтэтгын.
Рывэнтэннин.
Энмэн вай йъытвигъи чымӄык.
Ы'мто, панэна рараӄычгатгъа?
Вынэ ӈэвъэн ӄинэйылги.
Нэмэ ӈэвъэн ивнин: Ӄынныматгын чеӈыл.
Энмэн ы'лыгтыйгычгын пыкиргъи.
Рыпэт-ым вай э'э'чгын гъылыгтыйгыръолен.
Эвын нэнамӈылёӄэн: Ы'мто, панэна ӄраӄо ринэлгыгъэ?
Гуӄ!
Ӄырым игыт.
Э'тки тыӄэвъяӈӈогъак.
Энмэн гавэвральыӈӈолен.
Ы'мто, миӈкэмил игыт?
Йъарат-ым энанмыркын.
Нэмэ ӈэвъэн ивнин: Чеӈыл киткит ӄынвэнтэтгын.
Нэмэ уйӈэ кытыйгын нъэлгъи.
Мэлетгъи.
Ы'мто, панэна ӄраӄо ринэлгыгъэ?
Ӈэвэӄ тивыркынигыт:Гымнан ивтыррэмкын ымгынрэта нинэнтигым.
Тэӈыльигыт ынӄэн.
Гуӄ!
А'мын-ым пурэлю ӄинэлгыги, ӄэнагтогэ.
Вынэ ӄырым мыгтогыт.
Ӄэйӈун ратармачьыӈыӈӈогъа лымӈэ о'равэррамкэты.
Гуӄ!
- ӄырым игыт.
Энмэч выёльо ӄинэлгыркын.
Вынэ, ӄэйвэ панэна ӈэвъэн рагнатыркын?
Гуӄ!
Тынаагъак.
Гуӄ!
Транкаӈкалявыӈон 'ын, ралымӈэна?
Вынэ, ӄырым.
Ӈэвъэн ивнин: Ӄынвэнтэтгын.
Рывэнтэннин.
Ы'мто, панэна ӈавъанэты тэгъеӈыркын?
Вынэ, гапаайгым.
Энмэч гыпильу ӄинэлгыркын.
Йытонэн.
Энмэн нуӈэлривлетгъэн, гэмгэрэӄыльын.
Нэмэ э'чуулгын рынэйвэ ныттыннэӄин.
Гуӄ!
Ӈэвысӄэт-ым йытонэн.
Энмэн ы'вэӄучитэ льунин, кэльэтэ: Гук, ивкэ мынпонторкынэгыт.
Илюкыльэӈэрэ пынлёнэн: Рэӄын нивӄин: А'тав-ым нинивигым ымӈот.
Ытлыгэты ӄылӄытти.
Эвыр панэна рэтэгъеӈыркын?
Вынэ, этлы.
А'тав нинивигым ынӈот: Ытлыгэты ӄылӄытги.
Нъыръыӄин.
Энмэн кагыргайпын рывэнтэннин, эвыр вай ӈотӄэн ӈаргынэн, гэмгэнутэкин-ым нымным, ыяакэн-ым вай, эмчымчеӄэй ынкы ӄалетлы.
Энмэн киткит нывытрэтӄинэт о'равэтльат.
Нэмэ ивнин: Тагам, ӄынныматгын.
Элвэльин ӄынвэнтэтгын.
Нэмэ рывэнтэннин.
Эвын-ым ытлыгыт-ым чымчеӄэй, ӄынур-ым вай ынӈин.
Энмэн ныгатгаткоӄэн.
Ивнин: Ӈаан-ым ӈан ытлыгын гынин.
Нэмэ иквъи: Тагам, ӄыннымат!
Энмэн ивнин ӈэвысӄэт: Э'лерэгъи?
Чеӈыл ӄынвэнтэтгын айвалыӈӄаткэн.
Энмэн мэмыл.
Нэмэ ивнин: Ӄынныматгын.
Ынраӄ ынкы чымчельин.
Унъэл.
Нэмэ: Ӄыннымат.
Нивӄин: Ынӄэнат ытлён вай тымӈалголяӄ а'ӄаӄамаянвэты нинэйылигым.
Нэмэ ӄол рывэнтэннин.
Пурэӄ.
Ынӄэнат ытлён-ым ы'ттъыйӈоӄамаянвэты нинэйылигым.
Нэмэ ӄол рывэнтэннин.
Ынраӄ рыркы.
Ынӄэнат ытлён таароӈъянвэты нинэйылигым.
Ӄол-ым нэмэ рывэнтэннин, эвын ельаргын.
Ынӄэнат ытлён амтаӈкытгэмӄамаянвэты нинэйылигым.
Нэмэ ӄол рывэнтэннин.
Ынраӄ-ым тынуп.
Ынӄэнат-ым ытлён тоттайкыӄамаянвэты нинэйылигым.
Ӄол нэмэ рывэнтэннин.
уӄ!
Ӄупыкэрэтльун.
Ӄол-ым нэмэ рывэнтэннин, амравыльэӈа гэйыръэтлин.
Ынӄэнат тымӈалголяӄ нинэйылигым.
Нэмэ ӄол рывэнтэннин.
Ынраӄ милютэтэ гэйыръэтлин.
Ынӄэн гытъыльэты нинэйылигым.
Нэмэ ӄол-ым рывэнтэннин.
Ынраӄ ылвылю.
Ынраӄ-ым ӈъочьэты тымӈалголяӄ нинэйылигым.
Нэмэ ӄол рывэнтэннин.
Ынраӄ и'ны.
Ынӄэн ралымгыргыӈыльэты нинэйылигым ынкъам айгысӄантакэн.
Энмэн ӄол рывэнтэннин.
Ярагэнэв льунинэт.
Ӈанӄэн ытлён гынин нутэнут.
Наӄам-ым чавчывытлыгын.
Ымы ынӄэн ӈэлвыл нэльугъэн.
Иквъи ынӈот: Ӈаанӄэн элгар ы'сӄэӄу тэгъеӈу тылгыркын.
Ынӄэн гымнин тэгъеӈу лынъё.
Миӈкыри гымык уйӈэ ынӈот вальын.
Эвыр тыркыльын ыплылыӄано, ынкъам ӄол гыткаӄачавкалельын.
Гык!
Э'лерэгъи, ӄырагтыгэ.
Энмэн-ым ӈан эчги вулӄытвигъи, рыкэӈкэленнин.
Ӄолентальа нэльугъэн ӈэвысӄэт, энмэн-ым рэсӄиквъи.
Ръэӈэвысӄэт ӈотӄэн?
Энмэн ытлыгыӄэй ӈытогъэ.
Гу!
Мэӈӄокэн, миӈкэкинэйгыт?
Чит-ым ӈуткэкинэйгым.
Гуӄ!
Ръэӈэвысӄэтигыр?
Тиквъэк-ым ӈан кальагты гинэнъэликэвигыт.
Гуӄ!
Элымӈэ ӄэйвэ гыт?
Вынэ, гым.
Мэӈӄ-ом етгъи?
Вагыргэпы тыетгъэк.
Маӈэнвагыргэпы?
Элёкыльаӈаргыпы.
Энмэн ы'сӄэӄу нъыйылгъэн эвыр гыткаӄачавкалельын.
Нанмынат, нинэнинтыткуӄинэт.
Ытлыгыӄэй въигъи.
Ӈээккэтэ рыленин.
Эчги пэлӄынтэтыркын ярагты, гапэӄэтатлен.
Въигъи.
Плеги.
Тэленъеп э'митлён энмэн нъэӄэльыльэтӄин рэмкын.
Йичьэмрэт, ыннэнчьэн чакыгэт, гамлытвэлен ӈэвысӄэт.
Танӈа гайъоленат.
Этъым ӈыроргарэ.
Энмэн ваӈӄытэн пойгын ӈэвысӄэтин.
Энмэн ӈыръатанӈыт нымлыӄэнат гапойгыльатленат.
Ӄол ӈыранляӈо гэӄэмэйвылин ӈэвысӄэт.
Ынӄэн йичьэмиттумгыт амтыма нынтыӄинэт танӈа.
Чама ӄутти ганмыленат танӈыт пууръу.
Ынӄэн-ым ӈэвысӄэт гамлыгэтален.
Ӄутиинэ танӈа гивлин: Чамъам, ӈэвысӄэтигыт.
Опопы мынпааквыт.
Ынкъам ӈэвысӄэт гивлин: Мэчынкы.
Танӈа нинивӄин: Чамъам, тэӈыльигыт.
Ынкъам гивлин: Эвыр лымӈэ ӄинэнникэвыркын, ӄэнатааӈыркын.
Энмэн кыттэлти рычымӄэвнинэт, ынкъам гынонывэггыпы рыкылвэннин, ынкъам почьакагыргыт нэмэ.
Нычивмыӄин пойгын.
Гык!
Танӈа ивнин: А'тав ӄун-ым, ынӄэн ӈэвысӄэтигыт.
Йъарат-ым аны, ӄэнагаймаӈгэтаркын.
Энмэн-ым ӈэвысӄэт волвакы гэлилин, ваӈӄытэн лыгэн пойгын.
Энмэн-ым ымъылёӈэтчыӈын, энмэн-ым тиркытир ӈанӄэн, ы'лёӈэтчыӈын.
Эчги тэркамэчатгъэ, энмэн аны танӈытан гэтэлгэллин, энмэн-ым елычгын гивлетлин, энмэн ынангъо гэручевлин.
Наӄам лымӈэ гавакъолен нутэсӄык.
Ӈэвысӄэтэ ивнин: Ӄырым мынмыгыт гымнан.
Ӈэвысӄэтигым.
Тыӈирэтыркын.
Гык!
Танӈа гивлин: Го!
Како!
Э'ӈкалетанӈыӈава наӄам лымӈэ инэнникэквъи.
Нымлеӄэн-ым танӈычгын, вэты амӄынъычо ныкэтгуӄин о'равэтльан.
Ынӄэн-ым гивлин нэмэ: Гык!
Како!
Раӄъэӈкалетанӈыӈав тыльугъэн, а'мын-ым ӈот.
Тыӈыркылятыркын рагтык.
А'мын-ым ӄинэнникэкви.
Ӄырым мырагтыгъак.
Э'тки мылыльын танӈынаӄу.
Нымкыӄин тынумкэквъэн наӄам.
Ӄырым мырагтыгъак.
Эвын ӈэвысӄэтэ нинивӄин: Ӄырым гымнан мынмыгыт.
Ӈэвысӄэтигым.
Нинивӄин ӄлявыля: Ӄэйвэ лымӈэ энанмыка ринэнтыгъэ, гымнан чинит ыник трэнникэвӈын.
Како!
Танӈынаӄут пароч у'рэтыльыт.
Э'ӈкалетанӈыӈав, люур ӈот.
Ӄэнанмыгэ, вынэ!
Аӈыркылка-ым трарагтыгъа!
Ӄырым.
Ӄэйвэ лымӈэ ярак трарагтыгъа, ӄырым ытлыгэ ринэнъегтэлетгъэ.
Риниквъэ ынӈот: Ы'мто!
Гэйичьэмиттумгигыр?
Ии!
Ыннэнчьэн варкын.
Пойгын ӈотӄэн ечьамэттомгэты ӄыйылгын.
Ӄырым мыйылгъэн.
Ивну нэрэлгыгым.
Ривӈыт ынӈот: Миӈкэкин пойгын льугьэн ӈавысӄанмачы.
Ӄэйвэ ӄырым эвын мырагтыгъак.
Мыргэв нэмэ ӄынльэтэтгын.
Янот-ым мытааӄогъак.
Авалёмкыльэн рывэтгаватык, нырэвъиӈӄин вэты.
Тааӄогъэ.
Энмэн лыгэн койӈын тыгинрынин, тынпыӈӈонэн, рывытрынтэвнин.
Пааӄата эвыр, парытлыӈа, эвын ымычьытырга, чеггыргол нытваӄэн.
Армачьычгын.
Тэлпыгъи, въигъи.
Энмэн эӈэӈыльыт ӈирэӄ, энмэн ӄол Тэӈӄуӄуӈы, ӄол-ым Рыгъывалы.
Энмэн рагэнэвычгын.
Энмэн рэккэӈэ гантымлятлен, равэвынво гэлгылин.
Энмэн рэккэӈин нывэтратычгын.
Гуӄ!
Айвэчгэты нытэнӈыткуӄин рэмкын, о'равэтльат, лыгъоравэтльат.
Йъарат ынӄэнат ӈирэӄ лыгэӈэӈыльыт, Рыгъывалы-ым йъарат.
Авынвэтгавэты ныкитэ Рыгъывалы гапалёмтэля, тэнӈыткульын ынкъам рэмкын.
Ивнин: Эӄуликэ ӄынъэлгытык.
Вилют алваӈ вагъат.
Китъам мыёпат.
Ӈытогъэ.
Энмэн эвын льунинэт.
Нытараӈӄэнат-ым а'мын.
Чымчеӄэй йъарат.
Энмэн Тэӈӄуӄуӈынэ ӄытгъи.
Нытэнӈыткуӄин Тэӈӄуӄуӈин рэмкын.
Гык!
Э'йӈэвнин Рыгъывалына: Тэӈӄуӄуӈэй!
Вуй!
Гык!
Ӄэйвэ лыги лыӈыркынэт?
Ръэнутэт?
Гык!
Равэвынво нэлгымык.
Ӈытогъэ.
Рыгъывалына ивнин: Китьам мынйъонат.
Найъонат.
Иръыт-ым найпынат, эӈэӈиръыт.
Гоӄ!
Эвын ынпыначгын нарычгытваӄэн оргыткынык, кальанпыначгыйӈын.
Нытвэтчаӄэнат рыягнавкы кэльэк.
Ванэван ы'нльуркынэт кэльэтэ.
Гук!
Энмэн ынпыначгын нывэтгавӄэн: Гук!
Ӄыӄиврильэтыркынитык тароӈык.
Мынтаӄъаймэтысӄэв ӈунрилыӈ.
Гук!
Энмэн плыткугъэт, панэнъам ынӄэнат ныпалёмтэлӄэнат.
Гык!
Энмэн ынпыначгын эвыӈӈогъэ: Гык!
А'мын-ым а'ачекыт э'ми?
Китъам ӄоро йыткомкыквын.
Ӄытлыги вай о'равэтльалявтычгын.
Гык!
Йыткомкатыӈӈогъэ.
Рыягнавкы ныгитэӄинэт эӈэӈыльэ.
Гук!
Энмэн таӄъайпы мынтамык.
Нытаӄъаймэтысӄэквъан рэмкын.
Энмэн гэрэнилюльэнӈылин кэӈунэӈэтэ, нулвэвӄин лявтычгын, ванэван нилюльэтгъэн.
Гык!
Чекалвам вальын!
Ынанкэн-ым!
Йыткомкыквын иа'м ӈот илюльыкэ варкын?
Чекалвам вальыморэ!
Таӄъаймэтык пынлёткок мытылвавыркын.
Эвын ипэ эрмэчьыльыт?
Гык!
Энмэн ынпыначгыйӈын пынлёткольын, гэтэнгыгэрэнлин кэӈунэӈэтэ.
Алымы камаграӈӈогъэ.
Гу!
Тэгрыпгъэк.
Пэтле ынкы въэӈӈогъэ.
Гук!
Энмэн вэтгавычгатгъат ынӄэнат.
Китъам мынранмыткоӈынат!
Э!
Ӄутиинэ акватыӈок нымэйӈъэв гатвылен ы'ттъын.
Кальагты гатвылен ӄытыӈок.
Ӄол-ым лёӈэнатвата гитлин, Тэӈӄуӄуӈэ.
Гуткучитлин-ым рэмкын кэӈунэӈэтэ, ынкъам кэльэк.
А'мын-ым ытлён энмэн гэгынтэвлин кальарамкычгын, ӄынур вай нутэсӄын мимлю гэнъэтлин, гутгэтлин-ым лыгэн нутэсӄын.
А'мын-ым ытлён нутэсӄын гэмчеткулин, нымчеткуръуӄин ынангъо.
О'равэтльат эӈэӈыльыт ӄымэк нутэсӄык намэчатӄэнат, ӄынур ӄун мимлык.
Энатваткыльэн Тэӈӄуӄуӈы гынонывэггыпы гэӄитвылин, пинтыӄэтык нылвавӄэн, льунин вай Рыгъывалына Тэӈӄуӄуӈы: Гук!
Тытэӈэтигыт вэрин!
Тытэӈигыт эӈэӈыльигыт!
Ӄэйвэ гэнатватэгыт?
Гуӄ!
Ванэван.
Гуӄ!
Тытэӈэт!
А'тав ӄытипъэйӈэркын!
Го!
Нылвавэгым.
Гуӄ!
А'тав вынэ кальагты ӄъэйӈэвыткуркын.
Энмэн ныкэльэткуӄин.
Нылвавӄэн панэна.
Миӈкыри гэӄитвылин нутэсӄын.
Гык!
А'мын-ым миӈкыри ӄинэнтыги!
Ынӄэн тринэльэтэтгыт.
Гык, ивнин, китьам ӄун-ым инэльэтэтти ӄытвыгынат.
Гу!
Вынгэръын гапытвыма трэйылгыт, энмэн унъэчичгын, ынкъам элгырыгъыттъын.
Энмэн аны ӈаргын гэтипъэйӈэлин Рыгъывалы.
Энмэн-ым пэтле рыркакалы гэетлин.
Аны гэтипъэйӈэлин.
Рыркамкычгын гэетлин.
Ӄэтынотасӄэпы ныпиврэӄин.
Гык!
Ынӄэн Рыгъывалына ивнин Тэӈӄуӄуӈы: нэнпинтыӄэквъэн-ым а'мын.
Рагтыгъат-ым энмэн.
Вылгэръын-ым йылнин, илгъыттъын эвын, эвыр-ым унъэчичгын.
Нэмэ ынӄэн ваӈӈогъат, нэмэ кэльэтэ равэвынво нэлгынэт.
Энмэн ӈирэӄ гэкэӈыльыт етгъэт, ӄытлыги Тэгйи ытри Пытъи.
Ӈытогъат-ым ынӄэнат.
Энмэн Пытъиӈэ нинивӄин Тэгйи: Ӄырэсӄикви гыт.
Ынкъам эӈэӈыльыт ныкытчынъёӄэнат.
Эчги тытлык нэймэвӄинэт, ныгынтэвӄинэт, ныйымгымгэтӄинэт.
Нэмэ аймавыӈӈогъат, пууръу нинивӄин Тэгйиӈэ Пытъи: Тагам, ӄырэсӄикви гыт.
Ӄытлыги-ым ытлён гэмо нэлгынэт ынӄэнат.
Лымӈэ Пытъи нинивӄин Тэгйиӈэ: Тагам, ӄырэсӄикви.
Нэмэ ныгынтэвӄинэт.
Ӄынвэр гынмылкинэк тылеймэвэ нитӄинэт, тытлыг чымче нынъэлӄинэт.
Нэмэ ивнин Пытъи Тэгйиӈэ: Гыр-ым ӄырэсӄикви.
Еӄачьэгыт ытлён.
Энмэн вай ӈутри рэсӄиквъи Пытъи.
Нэпиригъэн ӄынвэт.
Энмэн амваӈэйпа э'ӄэлиӈэ.
Гук!
Энмэн Тэгйи гэгынтэвлин.
Гоӄ!
Тумгыӄэй нытэргатӄэн ӄымэк: Ытлён-ым Тэгйи!
Эрэсӄивыльин ынанчинит.
Энмэн намӈылёйвыгъан ытлён: Рэӄыльытури?
Этлы, а'тавморэ.
Вынэ, ӄэйвэ.
Ытлён гынан, ытлён Пытъиӈигыт?
Лыгэн-ым, Пытъиӈигым.
Вынэ, игыт-ым ытлён ӄэйвэ мынынмыркынэтык.
Э'митлён?
Гоӄ!
А'мын-ым ытлён амайылга тывнэнат: Ытлён вай нырэсӄивигым о'равэтльак.
Ӄол-ым?
Лыгэн-ым Тэгйи.
Гык!
А'мын-ым ынӄэнаторэ!
Рыпиркылевэ мынынтыркынитык, гыр э'птэ.
Гук!
А'мын-ым ынӈэ энанмыка.
Ынан ы'ттъын мыйылгыт.
Нъыръигыт.
Вынэ, ӄэйвэ.
Энмэн-ым ӄылымӈэнагэ.
Ытлён вай Рыгъывалы лымӈэнагъэ.
Энмэн эвын орвэты ӄытгъэт.
Тумгытум, Пытъи, ӄонӄаальын.
Энмэн эвыр ярак пыкиргъэт.
Энмэн рэнолгыӈкы ныквотыткаӄэн ы'ттъычгын.
Вилют нутэсӄык ныпкирӄинэт.
Ытлён вай тыйылыркынигыт.
Гык!
Гэӈэвъыттъийгыт?
Ии, гэӈэвъыттъийгым.
Ынан ынӄо мынӈивыгъэн.
Ӄоо.
Ринэтэмъюӈгъэ.
Аны ӄун, лыгэн рэпкиргъэ, ӈэвъыттъыӄэй ратопаквъа.
Энмэн рагтыгъэ.
Эвын пыкиргъи.
Пэтле ӈэвъыттъын топаквъэ.
Пэтле-ым гыръогъэ.
Эвыр ынкъам гагтолен гынмылкин льоо мэйӈывилюльын.
Ӄэглынангэт гэнӈивылин.
Энмэн ръэвин гытолӄыл нъумӄин вутылгу.
Энмэн гаквотытвата.
Энмэн амӄынволӄытвэӈӈок пэнин тавтаватыльын.
А'мын-ым како!
Ӄоленотайпы нэмэ навалёмгъан.
Энмэн ӄынвэр амӄынэргатык-ым, еп тэркыгыргол вама, тавтаватык моогъэ.
Энмэн ныкитэ кэльэтэ гайъоленат.
Ынӄэн-ым этын ӄонпы онмэты гэйылӄэтлин, энмэн вай гиӈынгиӈ нытэйкыӄин камлелы ярак.
Энмэн ранмэпы вай кэӈкэле ойпыткойва ныгыркиӄин ярак, иӈӄун увиритӄэйгинив нынтонат.
Энмэн ы'ттъийӈэ вутылгын гэнлыпъэтлин, гантолен, гатавтаватлен.
Энмэн ынӄэн кальагты ныпэнрычетыткоӄэн.
Ӄынвэр гыттэпычьын кэльэкин иквъи: Го!
Раӄыӈӈогъэ лымӈэ ы'ттъийӈын?
Мургин-ым ы'ттъийӈын ӄытрыгыткы.
Нынмылкувъюунин.
Энмэн-ым нэтрыгъэн, нэмыӄэй нымэйыӈӄин.
Энмэн ӄол-ым рэсӄиквъи мэйӈывилюльын.
Энмэн лыгэн этын йыкырга пиринин, рынэнин.
Гоӄ!
Кальайӈыт ӄолельатыӈӈогъат: Гуӄ!
Мынгагчавыркын.
Энмэн аны кыеквъи этын э'рамъянма.
Алымы эӈэӈыльын, энмэн чыкэеквъи.
Энмэн аны нэмэ гэкэльэӈыттэтлин, ганмыткойвыленат-ым кэльэт, тымыткойвынэнат.
Нэмэ ваӈӈогъат.
Чейвыткугъи Рыгъывалы нымнымэты.
Ӄун-ым ы'ттъорвыӄай, ӈыраӄ вай ы'ттъыт, ынӄэн-ым ӈэвъэнык пэлянэн.
Ӈэвъэнэ ивнин: А'мын-ым вай э'птэ ы'ттъийӈын ӄыяагын.
Ы'вэӄучитэ ивнин: А'мын-ым гынин эмӈолтомгын.
Ынкэмил оратвагъэ ы'вэӄуч.
Энмэн нывулӄытвиӄин, нытиркырэӄин.
Энмэн люур тэркырагыргэпы кальачгын ныетӄин.
Тытыл рымагтата гэнтылин.
Энмэн аны ы'ттъийӈын нэмэ нытавтаватӄэн, нэмэ ынӈин вотэты.
Энмэн ӄынвэр нэнэймэвын.
Ӄынвэр-ым ы'ттъийӈын-ым вэтгавыӈӈогъэ: Гуӄ!
А'тав ӄун орвоор етъа ӄытчыгын.
Эвын нэнэнэӄэгти-ым етъа-м, ӄывакъогэ орвык, эвыр гымнин ръарӄы етъа-м ӄытчыгын.
Эймэквъэт-ым, лыгэн гапэнрытколен ы'ттъийӈын, ванэван нынайылгавнэн ы'ттьэ.
Ытръэч-ым лыгэн нэнантавӄэн: Гыӈ!
Гыӈ!
Нэмэ ярагты ы'ттъийӈын и'рэгъи.
Ивнин ӈавэтын: Гуӄ!
Ӄинэӈилгэтги, ръарӄы ӄыныйпыӈатгын.
Энмэн рыйпыӈаннэн.
Эквэтгъэт лыгэн айгыпы, яраӈы напэлягъан.
Энмэн кальайӈын гэрэсӄивлин.
Ынкы ваӈӈогъэ ярачыко.
Энмэн ы'вэӄуч-ым рагтыгъэ, энмэн вай ӈыроӄ ы'ттъыӄэгти.
Гинэӈэлин тэкичгэ.
Энмэн ярак пыкэрыӈок, ы'ттъыӄэгти пирӄыгъэт, аалёмкыльэнат рытавкы ярак чымче.
ёрочыко нытваӄэн.
Ӄынвэр ӄол ы'ттъын тымнэн пэгтъэмэтэ танэн.
Ӄээӄынуӄэй тылегъи, пирӄыгъэт нэмэ.
Иквъи: Чекалвам вальыт!
Эвын ипэ кэльэтэ гайъоленат.
Энмэн эмтэваляйӈын йытонэн орвык вальын.
Энмэн: Мэй!
Энмэн лыгэн нывалёмӄэн ӈунри: Мм!
Ёрочыкойпы лыгэн.
Нывэтчаӄэн валярынра.
Гы!
Ӄыӄиврильэтыркын.
Мм!
Ӄыӄиврильэтыркын, вынэ!
Мм!
Ӄынвэр эвыр винвэӄэй чьовыргын тытлёмнэн кэльэтэ, гитэнин, амӄачакэн лыляӄача, ӄынур ээкэ.
Вынэ гаркыплылен.
Лылялгычгын гэчвилин, лылемимле ныпъючитӄин рыпэт.
Йылгынымкыӄин.
Ӈытогъэ наӄам.
Лыгэн яраӈы рытаалгылявнэн.
Эвын выкво гэнъэтлин.
Ӈэвъэнин-ым пагтыръэт льунин гынтэвкин.
Энмэн ӈан нылеӄин ръэтъеквэ.
Энмэн-ым льунинэт нымнымык.
Гуӄ!
Ныегтэлтури?
Гуӄ, ии!
Китаӄун ы'ттъийӈэ нэнъегтэлевмык.
Ы'вэӄучитэ ивнин: Ынӈывальыторэ.
Гуӄ!
Яраӈы найъон.
Ынраӄ пырӄано гэнъэтлин.
Нэльугъэн ынӄэн яраӈы, нээ'кугъэн, энмэн эвын ынкы нытваӄэн имыръэнут, ӄытлыги кэльэкин ӄэлелвынчыкукин йыръыйыр гэпинтыӄэтлин, аны ӈан пылвынтын рээн, вэӈыткун рээн, валы, имыръэнут ӄун-ым, эвиръын, ӄэпэннэлгын, и'гнэлгын, имыръэнут чама, лыгэн гаймычьын.
Гуӄ!
Рэсӄиквъи ы'вэӄуч, ынкъам ӈэвъэн рэсӄиквъи, ынкъам ӈинӄэй рэсӄиквъи.
Ы'вэӄуч иквъи, миӈкыри-ым эӈэӈыльын: Ӄилкымъетгытык.
Вэтъым этлепкэ.
Аны гильуткулин.
Ёроӈы пэнинэну нъэлгъи.
Пэнин ынӄэн ёроӈы ыргин.
Еп выкво яраӈы наӄам.
Нэмэ ивнинэт: Вынэ, ӄилкымъетгытык.
Нэмэ ильуткугъи.
Нэмэ ивнинэт: Тагам, ӄытлепгытык.
Лылепгъэт.
Эвын яраӈо нынъэлӄин гынмылкин выкво нъэтльэн.
Ыныкит гаймычьын нэгитэгъэн эвын кыкватӄоӄоӈалгын уттэмчен лыгэн.
Ынкы ваӈӈогъат, ӄонпы нымытваӈӈогъат, мыкытвигъэт, мыгрэмку нъэлгъэт.
Плеги!
Энмэн ӄол ытлыгын, мытлыӈэн эккэт, ыннанмытлыӈӄав ӈинӄэй а'ачеӄӄай, ӄэйвэ о'птыӈэнӄай.
Ынкъам ымыльо вай нымэйыӈӄинэт, ынӈин мэйӈэльыт.
Ынкъам ынӄэн ынпыначгын гэпэлӄэтлин, гэнпэвлин-ым аны.
Гуӄ!
Ръэнут-ым гатъылыӈӈолен, энмэн иквъи ынӈот, ивнин: А'мын-ым ытлён трэвъигъэ.
Эчги ӈан ӈыроӄав ринэныткивэнӈытык, ӈыроӄ вай кивкив, ӄэнайъотык ӈыроӄавкэнак.
Гоӄ!
Ӄэглынангэт вай въигъи.
Энмэн нэнлегъэн.
Го, ръэнут-ым, энмэн ӈыроӄав ынкы киквъи.
Э'митлён рагтыгъат.
Ӈыроӄавкэн кивкив ныгаляӄэн.
Ӄынвэр нымкъэв кивкив нынъэлӄин, энмэн ӄынвэр ынӄэн ынанытлянъёта ивнинэт: Э'митлён-ым, титэ-ым атэ мытрайъоӈын?
Иквъэт ынӈот ынпыянвыт: Го!
Раӄылӄылчыӈын ӈот, чеӈэт въэльычгын.
Иа'м мынйъогъан?
Энмэн вай винвэ ӈан йъонэн.
Гуӄ!
Энмэн эвын ныпкитчыӄивӄин, люур энмэн яраӄай ынӄэн въильин, ӄытлыги паляквын яраӈы, выквылгын люур.
Го, ети?
Ии.
Ээй!
Э'мъим тумгыт?
Ӄэйвэ нымэлӄинэт?
Ии, нымэлӄинэт-ым ӄэйвэ, наӄам нивӄинэт: Ытлён-ым этъым раӄылӄылчыӈын-ым въэльычгын, иа'м мынйъогъан?
Эви?
Гык!
А'мын-ым гыт ӄыӈэвынъюсӄикви.
Миӈкъым ратвагъа?
Миӈкъым рэтынватгъа?
Ынраӄ-ым чамъам гымык ратвагъа.
Гъэӄэрэйгым.
Э!
Ынраӄ йичьэмиттумгыт чамъам ратвагъа.
Ынкъам-ым йичьэмиттумгыт ынӈин ваяаркыт.
Эгэй!
Э'квырга чамъам.
Гы!
Гырголкэн ӈэвысӄэт ӄыӈэвынъюсӄиквын.
Энмэн айгыпы э'йӈэвыткугъи.
Гоӄ!
Люур пылвынтыяйпыльыт ӄаат етгъэт, пылвынтыяйпыйӈыт.
Гоӄ!
Ынӄэнат кылгэннинэт лыгэн, эквэтгъи гырголягты.
Кытынӈэн вальын ынӄэн энмыйӈын нинэттэтӄин.
Гоӄ!
А'мын-ым етгыр ӄаат тэлпыгъэт, ейпыт-ым ынӄэн тэлпыгъэт.
Пэлӄынтэтгъи нэмэ, ытлыгэты ӄытгъи, пыкиргъи.
О, ети?
Ии.
Ги, лывавы?
Ии, тылваквъак.
Нэмэ ӈан а'йӈавыткоӈӈогъэ айгыпы, ынраӄ автаяйпыльыт, выквыяйпыльыт ӄаат.
Э!
Гоӄ!
Ынӄэната вай тыттэтгъи.
Ӈэнку энмэн ръэнут, яраӄай льунин.
ныйылӄэтӄин.
Гатаӈапъааратлен.
Таӈӄоймо ныйылӄэтӄин, тылвиниргиӈкэ, наӄам вытры, таӈӄоймо.
Энмэн ӄлявылӄай кэттывагъэ, эвиръыт йыннинэт, энмэн вай а'ляёнэн, пэрӄыёнэн ӄыетлыгиӈкы.
Гок!
Плыткугъи, а'ляёплытконэн-ым, атчьатгъэ.
Гуӄ!
Кыеквъи, рыгъевэннин-ым ӄун-ым, рилюнин.
О!
Маравчетыӈӈогъэ ӈэвысӄэт.
Элымӈэ ӈоон мэӈин?
Мэӈин ӈон лымӈэ гатлылен?
Эӄуликэ ӄытваркын.
Энмэн рыпэт тынъаляёквыт.
Вэнъым гынан!
Тытэӈэт гэйылӄэтигыт!
Рыпэт гэмо лыӈгъэн а'ляёгыргын.
Ръэнут-ым, матанэн ынкы.
Энмэн ӈан пэтле кымиӈэтгъи, эвыр ӈинӄэй-ым.
О!
Люур ытлыгыйӈын: А'мын-ым ӄынрагтатгын, гэнутэтури.
Миӈкыри, ӄэлёӄ-ым ӈутку мынтыгыр.
Тумгинэйгыт ӄлявылегыт.
Энмэн аны ӈалвыльычгын нанрагтатгъан.
Гынонэты чывинин.
Ӈанӄэн муулӄытгъи.
Чит ытлыгыӄайгыпы тагъат, эвын уйӈэ, ампаляквын ынкы.
Лыгэн ӄаанмынэн ынкы, ечьамэттомгэты ӄытгъи.
Лыгэн пыкиргъи, эвыӈӈогъат-ым йичьэмиттумгыт.
Энмэн-ым иквъэт: Гук!
Китъам эвыр лыгэвагыргыӈкы гаӈавтыӈэгыт, ӄэглынангэт вай умӄы ӄыгтыгын.
Эви.
Ӈавъанэты, каарачыкогты ээ'кугъи.
Го, иквъэт ынӈот.
Китъам эвыр лыгэвагыргыӈкы гаӈавтыӈэгыт ӄэглынангэт, эвыр-ым вай умӄы ӄыгтыгын.
Эви!
Эмытъэт-ым ӄыгтыгын.
Лыгэн райвалявкы ӄэквэтги.
Гымнин вай тины ӄыяагын.
Э!
Энмэн рэюучгэ ёо' эквэтгъи.
Ӈоотынӄач лыганлынӄач ӄаврыткатгъэ.
Эвыр льунин, лыгэн левтык гаркыплылен тинэ, тымнэн, йыӈэнин, рырагтаннэн.
Вай-вай умӄы!
Како, како!
Ӄэглынангэт.
Китъам ынраӄ кэйӈын ӄыгтыгын.
Эви.
Каарагты ээ'кугьи, иквъи ынӈот, ивнин: Гуӄ!
Вай нэнӈивыркынигым ӈот ынраӄ.
Кэйӈын ӄыгтыгын.
А'м а'мын, вынэ ӄыгтыгын эмытъэт-ым.
Пэнинэмил рыннин, кыплынэн-ым левтык, нэмэ тымнэн, рырагтаннэн, пыкиргъи ярак, иквъи ынӈот, ивнин: Вай-вай кэйӈын!
Како, како!
Ӄэглынангэт.
Ынраӄ-ым наӄам эвыр вай ӄэйгипэ лыгэвагыргыӈкы гаӈавтыӈэгыт.
Кэлы-ым ӄыгтыгын.
Элымӈэ!
Го!
Ӈавъанэты каарачыкогты ээ'кугъи.
Лымӈэ ынраӄ ӈотыӈ нивӄинэт.
Ынраӄ кэлы ӄыгтыгын.
Како, эви!
Эмытъэт-ым, ӄыгтыгын.
Йыӄӄэй-ым ръэнут.
Энмэн-ым тэючгын-ым эйминнин, таёчгэты гойпытколен, наӄам чемынгыт йытонэнат.
Ынкъам вай колё колё вагыйӈыт нымэйыӈӄинэт.
Йъарат ивлывэгыльыт.
Ӈотӄэнат гымнин ӈирэӄ ы'ттъыт, ынӄэнат ӄэймитгынэт.
Нэмэ айгыпы эквэтгъэт, пэгтъэмэтгъэт ы'ттъыт.
Люур ӄол ы'ттъын тыляма вэтгавыӈӈогъэ: Ӈаанӄэн-ым и'ннук мынръэтгыпгъан, яраӈы рэвытрэтгъэ.
Ӈэнку нымкыӄин.
Ӈэнри мынлемык.
Ӄэглынангэт ярагэнэв льунин, мыгрэмкын ынкы, нылгинымкыӄин нырэпалгыпэӈкоӄэн, нырачвыӈръэляӄэнат.
Го!
Лыгэн гэльулинэт, гапэнрыткоръоленат.
Га, га!
Рэмкыльын!
Рэмкыльоон!
Рэмкыльоон!
А'мын-ым мынэймитгъэн лыгэн!
Нинэнэймэвӄинэт, лыгэн ы'ттъэ гапэнрыленат.
Миӈкыри мэйӈывэгыльыт-ым, кэльэт ымыльо нынчимэвӄинэт.
Ги!
Паагъат.
Гы!
Палӄавъэӈӈольыӄай ынпыӈэвӄэй ӄыгтыгыткы.
Ӄэглынангэт ынпыӈэвӄэй кытпалӄатльан гагтылен.
Гэ!
Гааӈгыргатлен, йыкыргэпы гэвытрэтлин имыръэнут ӄэчейыръын, ӄымэк въигъэт энмэн.
Рыленин-ым вай, рыпкирэннин-ым ярак.
Энмэн-ым э'йӈэвнинэт лыгэн.
Го, вай!
Кэлы трэтгъэн, ӄыпэгчиӈэтгытык.
Ымыльо ӄыетгытык.
Рэмкын-ым гэетлин.
Гааӈгыргатлен лыгэн ынпыӈэвӄэй.
Го!
Ныгтывъэӄэн-ым рэмкын.
Въэткочагъат ымыльо, а'мын-ым ытлён тымытконэнат, кунинэт ымыльо.
Плеги.
Энмэн ӈирэӄ умӄыт-ӈэвысӄэтти гэмпэлинэт, ныгтиӈӄинэт, эмнуӈкы ӄлявылӄая льунинэт.
Ӄол матанэн, рырагтаннэн, рыйытравнэн.
Амӄынъычо гэчейвыткутэ ӄлявылӄай, ылвыню гэривле, пэтле ӈирэӄ ӈинӄэгти йытонэнат умӄэӈэвысӄэтэ.
Ынкъам ӄуличейвыткук йичьэмиттумгыт гэмпэлинэт умӄэт, наранрагтанӈыгъан.
Ӈэвысӄэт валёмгъэ, иквъи ынӈот: Лыгэн ӈинӄэгти вилючыку мыёнат.
Ӈанӄэн омӄанотагты пыкиргъэт.
Ӄлявылӄай пыкиргъи, ы'вэӄуч.
Эвын уйӈэ ӈэвъэн.
Ытльаӄай пынлёнэн, ивнин: Э'ми ӈэвысӄэт?
Йичьэмиттумгэ тэленъеп гагтылен умӄэӈэвысӄэт ӈоон.
Ивнин: Плекыт ӄытэйкыгынэт.
Ытлён тэминӈычьэтгъи, ырыт тэйкынин, мьэмит, эвыр ытльаӄай нытэплеӈӈыльэтӄин.
Гуӄ!
Плыткугъи.
Эквэтыркын.
Энмэн гынонэты гырыткулин.
Энмэн эвыр нотасӄыйӈо гэнъэтлин ынӄэн мъэмикин тылян.
Энмэн рытэлпэннин ымы нутэсӄын, плекыт эквъэт, эвыр плекыт ринтынинэт, нэмэ ырыткугъи.
Нэмэ нутэсӄын томгатгъэ ӈэнри.
Нэмэ элвэльинэт плекыт йымнэнат, нэмэ эквэтгъи, рытэлпэннин нутэсӄын, нэмэ ринтынинэт плекыт, нэмэ плягтыгъэ, ырыткугъи, нотасӄытомгатгьэ ӈанӄэн.
Гуӄ!
Ыннэн мэӄым нъэлгъи.
Нэмэ рытэлпэннин, нутэвытрэтгъи, нэмэ ырыткугъи, эквэтгъи, нэмэ уйӈэ нъэлгъи эмъэмикэ, ратагнык киквъи.
Эргатык-ым инъэ-ым нотайпы лейвыльыт ӈинӄэгти льунинэт.
Пэтле гэмэйӈэтлинэт.
Пынлёнэнат: Гэтлыгытури?
Уйӈэ.
Ынйивэ гагтыморэ.
Мэӈин-ым ытльа?
Энмэн умӄэӈэвысӄэт.
Ивнинэт: Гымыгтури ынӄэн кмиӈытури.
Энмэн рагтыгъат.
Ытльэты иквъэт: Ытлыгын гэетлин.
Мэӈӄо ныетгъэн?
Мэӈӄокэн ытлыгын?
Ыяа.
Миӈкыри нитгъэн?
Рочыӈкы вальын.
Китъам гымнан чинит мыёпатгъан.
Энмэн ёпаннэн.
Льунин энмэн.
Ивнин: Раӈӈытагъэ?
Ӈирэӄ ӄъочаткот энаальо мытылгыркынэт.
Наранмыгыр-ым ытлён.
Иквъи ынӈот: Йыӄӄай-ым ягталынво тыетгъэк?
Въэнво тыетгъэк.
Гаӈӄагэлечьатлен ынӄэн йичьэмиттумгыгинив, энмэн умӄэгинив.
Энмэн рэсӄиквъи.
Энмэн пыкэтчагъат йичьэмиттумгыт, люур эвыӈӈогъат: Гык!
Како яраӈы а'ӄаткэгъэ!
Ръэнут ратвыткы?
Амноӈыткэгъэ яраӈы.
Ӈэвъэнэ ивнинэт: Ръэнут-ым нъаӄаткэгъан?
Ытръэч гымнин ы'вэӄуч ытлён гэетлин.
Ынкъам иквъэт йичьэмиттумгыт: Гуӄ!
Тэленъеп-ым энатвыкыльэгыт.
Ынанкэн-ым мытынъэӄэлиӈэквъэн.
Люур матальийӈын эвыӈӈогъэ: Гык!
Эргатык-ым ытлён Ӄъочаткота нэрэнувичвэквыт.
Ытлён наранмыгыт.
Пэтле Ӄъочаткот гаалёмленат: Гык!
Рэмкыльын мынынувичвэквъэн.
Гык!
Матальийӈын иквъи: Ытлён вай рэмкын раралечетгъа.
Мэмлеты вальын ралеян.
Ынкъам вай рэчыпъэтыркыниӈыт, мэмлычыкогты рэрэсӄивыркыниӈыт.
Ынӄэн выквыт ковлёкы вальыт нымэйыӈӄинэт нарантоӈатыркынат.
Ынӄэн гивлин: Эйгулеткыльигым чыпъэтык.
Матальа гивлин: Гымнин лилит ӄыяагынат, эвиръыт.
Ыныкит рэчыпъэтгъэ, нымэйыӈӄин ӄалвэтчальын (выквылгын) мимлычыку варкын.
Ынӄэн амноӈэты ӄынинтыгын.
Гэнинтылин.
Чикэмнуӈкы иргъи.
Энмэн матальийӈын э'йӈэвыткульын: Го-ой!
Эмнуӈычьын!
Инэнпэлӄувыкыльин-ым ӈот, наӄам лымӈэ.
Ынраӄ-ым нэмэ ӄъочатко иквъи: Гэ!
Таам!
Мынпэнрывылгы!
Матальа ивнин: Гык!
Ытлён-ым миӈкыри мынынтыгыр!
Гынанчемгъольэгыр.
Ынӈатал-ым нанмыркынэгыт.
Вынэ, гынан чинит, миӈкыри нытвайгыр?
Ӄэлюӄ-ым чит ӄымэк мэчынкы вальэгым.
Пойгын тэйкынин.
Энмэн ӄъочаткота пэнрынэн, энмэн ганпойгыльавлен, энмэн аны гэнпэӈъивэвлин, энмэн вай йыкыргэпы пойга нэнаркыплыӄэн, энмэн мутлымул.
Энмэн ӄынвэр гыткарытрыттэ пойга нинэчвиткуӄинэт.
Ӄынвэр элӄуткэ рытчынин.
Нэмэ матальийӈын э'йӈэвыткульын: Го-ой!
Рэмкыльын инэнпэлӄувыткукыльин.
Тымнэн.
Гык!
А'мын-ым гарайгыт.
Ӄэлюӄ-ым ӄыӈавынрагтатгэ.
Энмэн матальийӈэн эвиръыт йымнэнат.
Ӈыраргарэ эквэтгъэт, эвыр а'ачевматальыт, ынтуулпыр нэнлегьэн.
Энмэн ӈыпэгъэт.
Энмэн чит омӄапэнрыгъэ рэмкын.
Ӄлявылӄай ӄынур лымӈытвыгъи.
Умӄин ӄычалгын.
У'ри рычьэчинтэвнин.
Чит вай гиину гэлгылинэт.
Ӄлявылӄай иквъи: Гык!
Мури ӈот.
Ынкъам ӄутти иквъэт: Гык!
Ӄымэк!
Йъарат а'ачевматальыт найылгавӄэнат.
Пыкиргъэт.
А'ачевматальыт люӈрэсӄивэ итгъэт, миӈкыри тыкэта.
Гуӄ!
Рагтыгъат, эквэтгъэт.
Ынӄэнат пыкиргъэт.
Ытлыгычгын гавъэӈӈолен.
Эккэт-ым ынӄэн-ым нотаялгытыркыт, энмэн о'равэтльа гэльулинэт, ганмыткойвыленат.
Ынтуулпыр гаалёмлен, энмэн гарыннолен, энмэн гэтэгинӈэтлин.
Ынкъам тэгинӈыплыткук, э'э'гты гэттэтлин.
Энмэн Тыӈагыргык гатвален, ӄээӄын гатвален.
Энмэн яральыт нэнатватӄэнат элгыргыы'ттъыйӈын, ынкъам яральа гатвылен Тыӈагыргэты.
Энмэн пэтле гэпкитлин, вай нытэлгэтӄин.
Тыӈагырга ивнин ӄлявыл: Гынин вай ы'ттъын, яральа пэгчиӈу нэлгыркынигыт.
Чеӈыл рывэнтэннин, ивнин: Аны ӄун тургин рэмкын ӄыгитэгын.
Энмэн вай рэмкын ӈотӄэн чымчеӄэй ӄалетлы.
Энмэн эмытъэт-ым мэрэт вай пинтыӄэтгъэт.
Тэргатгъэ ӄун-ым.
Энмэн люур илыръугъи.
Ынӈэ вай мэрэмэр.
Тыӈагырга ивнин ӄлявыл: Тагам, ӄымэрэгтывагэ.
Ратанӈавӈэн!
Энмэн мэрэгтывагъэ.
Наӄам лымӈэ илиил уйӈэ нъэлгъи.
Нэмэ ӈэлвыл ынӄэн льунин ынин.
Ивнин: Ы'сӄэӄу, ярак рэпкиргъэ, ынӄэн ӄинэйылги.
Тэгъеӈу тылгыркын.
Ыныкир рэпкиргъэ, ынӈэ эрэсӄивкэ.
Гык!
Выква янот ӄыйытратгэ.
Плыткук ы'сӄэӄу ӄинэйылги.
Энмэн пыкиргъи.
Выква энаркэлегъэ, йытратгъэ, ы'сӄэӄу тымнэн, ринтыткунин.
Рэсӄиьсвъи.
Кыеквъи, эвын ӈэвысӄэту гэнъэтлин.
Энмэн лёлё ӄырэрыӈӈонэн: Ынан ӄэйвэ ӄлявылегым.
Ӄуӄуну гэнъэтлин.
Ынӄэн мыргэв магчыко нытваӄэн.
Иквъи: У'риӈан гэмыргэвигым.
Йытонэн.
Эвын ӈэвысӄэтиръу гэнъэтлин, кэмлилюну энмэн.
Вагыргыкэн ӄлявыл гэӈэвынъюсӄивлин.
Пыкиргъи.
Ивнин: Рэӄыльигыт?
Ынӄэн ӈэвысӄэту нъэтльэ пынлёнэн.
Иквъи ынӈот: Тыӈэвынъюсӄиквыр.
Ӄырымэнайгым ӈэвысӄэтигым.
Ӄлявылегым.
Ӈэвынъюсӄивыльэ ивнин: Ӄэйвэ, ӈэвысӄэтигыт.
А'тав-ым а'мын мыйъогыр.
Ивнин: Аныӄун пойгын ӄыгитэгын.
Гитэнин.
Эвын таёлго гэнъэтлин.
Ӄуймунин.
Ӈавынрагтатгъэ.
Рыпкирэннин.
Нымкыӄин ӈэлвыл.
Ы'сӄэӄу эйминнин, рыйытравнэн, мутлымул люӈэймысӄэтэ итгъи.
Ӄээргэл (? )
эйминнин, рыйытравнэн.
Нитъыӄин мутлымул.
Элвэльин эйминнин, э'ӄэмутлыльын.
Ынпырэквыт э'ӄэмутлыльын.
Кырымӄор эйминнин, э'ӄэмутлыльын.
Ваӈӄасӄор эйминнин, э'ӄэмутлыльын.
Кырымынты эйминнин, ӄынур мимыл мутлымул.
Пэнвэл эйминнин, э'ӄэмутлыльын.
Рулӄэюуӄэй эйминнин, наӄам-ым тэгмутлыльын.
Йытратгъэ.
Нэмэ йылӄэтгъэт.
Ыныкит ы'вэӄуч гитэнин кыевкы, эвын пырӄалгычгын.
Эвыӈӈогъэ: Ынангэт, ӄэйвэ о'равэтльа, ӄытлыги ӈот а'мын-ым рэӄэ левлеву гэлгигым.
Нытэргатӄэн.
Амгынонканота йъонэн.
Иа'м нытэргатэгыт?
Лявляквагырга ынӈот инэтчыгъи.
Таам, гымыкагты мынрагтатгыт.
Рыпкирэннин.
Энмэн ярачгын.
Йылӄэтгъи.
Галёлёнӈален.
Эвыӈӈогъэ: Ынангэт!
Ӄэйвэ ӈэвысӄэтигым.
Эмӄэлелвынэ нивӄин.
Эмытъэт-ым Гынонканон иквъи: Омӄаӈавтыӈкы ынӈин гэнъэлигыт.
Ӄырагтыгэ.
Пойгын ынӄэн таёлго нъэтльэн пойго гэнъэтлин.
Ынӄэн ивнин: Кургыӈэвтынэ ы'нынтэгрэквыт!
Ӈилгэ гилгэтлин.
Иквъи: Ӄилкымъетги.
Ивнин: Тылянвык варкын восӄыран.
Ыныкит рэйигрэквъэ, ӄыкэгтэгилиӈыткуги, оонъылгын рэльуӈын, ынкы ӄиквичиги.
Ынӄэн рэплыткугъэ, митъэлыги киткинуӄэй раӄэргатгъа.
Ынкъам ӄырайъоӈгын.
Энмэн йъонэн, пинтыӄэтгьи.
Эвын мургин ӈотӄэн ӈаргынэн.
Эквэтгъи.
Пипиӄылгырэмкык пыкиргъи.
Гуӄ!
Рэмкыльын.
Ии.
Ратанӈавӈэн.
Эргатык рэмкын рэмӈигъэ.
Ӄол ӄлявыл нытъылӄин.
Ӄыткикви.
Энмэн киквъи.
Гивигъи.
Энмэн мыӈигъи.
Гуӄ!
А'мын-ым эӈэӈыльу итгъи.
Пилгэ пипиӄылгын гавъэӈӈолен.
Ынӄэн ӈинӄэйин льувльув рытватъё пэпэӄылгэты ынӄэн пилгык гатымлылен.
Нилгыпӄин-ым а'мын.
Ытлён эюк вылгыналгын инъэтльэту мытрэйылгыт.
Ыныкит рэнмэлевэнӈын, нэмэ рымагтыкэн вагыргыкэн гамгавагырга лыги нэрэтчыгыт.
Рылыпъэннин.
Эгэгэгэгэй!
Выентогъэ.
Вылгыналгын инъэтльэн.
Эквэтгъи.
Ыныкит тылянвык выквыналгын гитэнин, эвын ӄоӄоӈалгын вай вытвыт ынӄэн.
Нэмэ тылегъи.
Гыргылягляга льунин.
Ивнин: Како!
Рэмкыльын.
Ии.
Гуӄ!
А'мын-ым ытлён лявляквагырга гэнанкамэчгавлен.
Ээй!
Эмытъэт-ым гымнин ывик ӄийпыгын.
Эмчьачокалгын тылянво варкын нымлыӄэн.
Ытлён нарапэнрыгыт.
Гымнин ывик райпыӈын.
Ынкъам нэрэпиригыт.
Ӄывытрынтэтги, ӄывныткогэ.
Энмэн мыггыткак ӄынчымӄэтгын, ранмыӈын.
Рантогъа.
Гынин яраӈы чымче рэвытрэтгъэ.
Плеги.
Энмэн ниркэӈут мытвын?
Энмэн Тынотгыргын, ӄлявын, вай энмэн эӈэӈыльын, энмэн гэчейвыткулин ваамгыргочагты.
Энмэн люур гэкэӈыльыт ӈирэӄ льунинэт.
Гуӄ!
Аны вай.
Ии.
Миӈкыри ӈот?
А'тав ӄун.
Ӈон-ым Тынотгыргына мынпэчгарэр, энарэра ӈан, нымнымэты ӈаан!
Гуӄ!
Ръэнут-ым!
Алымӈэ!
Э'квырга миӈкы варкын Тынотгыргын?
Ӄоо!
Миӈкы варкын гэмо.
Эльукыльин моргынан.
Алымӈэ!
Ӄоо.
А'мын-ым ытлён ымы гымнан гэмо.
Гэмо вальын, миӈкыри.
Итык-ым Нотармэна нэнӈивмык Тынотгыргына пэчгырэрынвы.
Алымӈэ!
Ы'ттъыёлынтальыморэ вай.
Яачы-ым унтымтылетэ итыркыт Нотармэнтэ, муульыт.
Эви.
О!
Тымнэнат ынкы.
Тынпынэнат.
Тынотгыргын ынӄэн о'равэтльан.
Кэльэт тымнэнат, миӈкыри эӈэӈыльын.
Рагтыгъэ, эквэтгъи ярагты.
Ынкъам вулӄытвик йылӄэтгъэт.
Эргатык эргыръогъэ, ынкъам ынӄэн кыеквъи, энмэн ӈан панэнагты ӄытгъи, ваамгыргочагты.
Ынкъам ынраӄ ӈирэӄ ӈэвысӄэтӄэгти льунинэт аймыльыт, наймээчьатӄэнат вээмык.
Аны вай!
Аймыльыторэ?
Ии.
Мигтури ӈэвысӄэттури?
Нотармэморэ.
Эви.
Э'мъим ярат?
Ӈутку-ым вай, лыгэн амэча варкыт.
Эви.
Тынотгыргынэн ныяаӄэн грэп аймээчьанма, кэльэӈэвысӄэтэ.
Како!
Микын яаркынэткы кавычьыгыргын?
Энмэн Тынотгыргынэн.
Алымӈэ.
Како лымӈэ Тынотгыргын йъарат нытэӈъэйӈэӄин, тэӈӄулильын.
Итык лымӈэ, кэльэӈэвысӄэт, итык лымӈэ Тынотгыргэгыт.
Го!
Вынэ, ӈунри-ым лымӈэ Тынотгыргыно митгъэк, гэмо гымнан Тынотгыргын, таӈгэмо, эльукыльин гымнан.
Алымӈэ!
Вэты, ӄыяаркынат ӈан.
Го!
Нытипъэйӈэӄинэт.
Плыткугъэт.
Аймээчьатыплыткогъат.
Рагтыгъат ынкъам эвыр ынӄэн Тынотгыргын лымӈэнагъэ, яалятгъэ.
А'мын-ым энмэн эвын Нотармэрым ынӄэн эрмэчьын, орвыткынык нывакъотваӄэн райвачык.
Камак ынӄэн, Нотармэ, кэлы.
Гуӄ!
Аны вай.
Ии.
Гэчейвыткуйгыт?
Тынотгыргына пынлёнэн.
Ии.
Эвын ӈот итык миӈкыри ӈот а'тав Тынотгыргына тылӄытгъэк.
Эви.
Э'квырга ратгэмавӈэн.
Гэвэты э'митлён Тынотгыргын, миӈкы варкын.
Алымӈэ.
Э'митлён, гэмо гымнан.
Люӈльульын Тынотгыргын.
Ынкъам Тынотгыргына нэнамӈылёйвыӄэн Нотармэ: Кыргам-ым э'ми, Тынотгыргын нъыльугъэн, нъынникэвын?
Гык!
А'тав итык-ым тъыльугъэн, а'тав митъэ тъынтын, миӈкыри вай гымнин тыӈэвыёттэ кытуркинэт гэкэӈыльыт ӄлявылтэ Тынотгыргына ганмыленат.
Эви.
Ээ.
Нотармэнӄач орвэты гэквутлин колё ы'ттъычгын, йылгынымэйыӈӄин ы'ттъын.
Ръэнут-ым, пиринин Тынотгыргына Нотармэ, эйминнин-ым ӄун.
Гык!
А'мын-ым ытлён ӈотӄэнайгым.
Тынотгыргэгым.
Э. Ӄынвэр гальовылгыёченаморэ, тынмыркынэгыт.
Ӄынвэр ӄымэк энанмыгъэ э'птэ гым.
Гуӄ!
А'мын-ым ӄинэтрилги.
Ӄырым гыныкы мылӄытгъэк.
Тынынльальэгым.
Тынынльальыморэ вай чама.
Ӈотӄо рытриле мынтыркынэт.
Вынэ ӄырым, вынэ тынмыркынэгыт.
А'тав инэтэмъюӈыркын.
Гальоёченаморэ итык-ым.
Ӄытлыги ӈаанӄэн ы'ттъын мийылгыт.
Ӄырым а'мын, ринэтэмъюӈгъэ, ӄырым.
Ӄэйвэ транмыркынэгыт.
Ӄырым вынэ мытэмъюӈгыт.
Иа'м?
Гэ, там!
Ӄун-ым игыт-ым мынрагтатгъан.
Этлы.
Ӄырым ы'ттъу ӄылгыгын.
Игыт вай гынан ӄынрагтатгын о'ра, ӄырым ы'ттъу ӄылгыгын.
Ынанъаёк ӈэвъыттъу трэнъурэтэвӈын.
Ныръэӄин-ым.
Ии.
Рытрилнин-ым.
Га-га!
Ӈэвысӄэтти, ӄыгагчаквытык, ялгытыльыморэ, ныватыльыморэ.
Эӄылпэ айвалӄылӄагтэ мынынленэт ынӄоры.
Тынынлягъат.
Плыткугъэт-ым кэльэт, пэлӄынтэтгъэт, гынтэквъэт ырыгнотагты.
Ээ!
Тынотгыргын рагтыгъэ.
Энмэн вай ынкы элеръугъи, вээмык вагъэ ӄача, Тынотгыргын, пэчгыкагыргыӈкы.
Гык!
Како, како!
Энмэн аны гэчыпъэтэ ыннээн, ваамычгын лыгэн гамкытлылен ыннэ, рыпэт вээм пылыльэтык нылвавӄэн ыннэ.
Чымӄык ӈан нотасӄэты ыннээн ныпанчатӄэн, эмйыръэ вээм.
Ынкъам-ым эвын гэгъевлин, ръавычгыт, аӈӄагыннэкыт, эмнуӈкы панчатык нымпэӄинэт ӄун-ым, гы!
Ынӄэн ӈэвъыттъын гыръогьэ.
ӄаамэл мэйӈэльын.
Гык!
А'мын-ым пылвынта, яӈӄэпылвынтыӈэлгийӈа гаквотытвата, рэлку вай, чоттагнык рынолыӈкы.
Го!
Энмэн эвыр лымӈэ Нотармэ Тынотгыргына чит гэпкитлин.
Энмэн вай яраӈы нымкыӄин, гангэӈынтыватленат ярат-ым ымыльо, увиритӄэйгинив вай ынкъам вай гакваръолен ынкы, чит-ым ытлён тымыткоркынэн рэмкын.
Ынкъам ынӄэн Тынотгыргынтэ ымыльо энаральыт гэйылӄэтлинэт ӈэнку, люӈыгъевыльыт.
Како!
Како!
Вай ы'ттъыйӈын ӈан э'квырга вотытвальын этынвэты нытавтаватӄэн: Гав, гав!
Гэйылӄэтлин этын ӄонпы.
Како!
Како!
Колё ӄолейӈын ванэван нывалёмнэн.
Энмэн аны амъяйвача вутилгын гэмлелин, этынвэты гапэнрытколен йылӄыльэты, ынӄэн вай, а'ргыпы гэйгулин ы'ттъэ.
Энмэн кыеквъи, наӄам мэӈӄо пинтыӄэтгъи, гантолен, гыргоча гантолен.
Како!
Како!
Ганмытколен кэлы Тынотгыргына, эвыр ы'ттъэ чама, ы'ттъычгын гэвинрэтлин.
Эмытъэт-ым ӈанӄэн Нотармэ гэгынтэвлин, чымӄык ганмылен.
Тынотгыргынэн рэмкын егтэлгъи.
Ынраӄ-ым вай ӄулитгивик Тынотгыргын ынръа гарыннолен, кальагты Нотармэна гарыннолен.
Энмэн пыкиргъи.
Нотармэна ивнин: Етгъи?
А'мын-ьм ытлён тынма инэнтыгъи ӄымэк, игыт-ым ытлён о'ра тыйъогыт.
А'мын-ым ытлён мынмаравмык.
Ээ!
Янот мынрэсӄивмык, мынӄамэтвамык.
А'мын-ым ытлён ӄырым.
Тъэнӄэтыркын.
Ээ, тагам!
Тынотгыргын тымнэн.
Ыныгнутэк нэрмэӄин кэлы.
А'мын-ым аны гараӈӈытален кальагты?
Тымнэн, тымытконэн ымыльо.
Плеги.
Ынраӄ энмэн ӄол ӄлявыл нытъылӄин, гырголкэн-ым ӄлявыл ръэнут-ьм эвыр, ӄоо, ръэнут гъэйӈэвэ, гивэ ынӈот: Китъам, ӄыетги, выёльо мылгыгыт.
Миӈкыри, э'ми вай, миӈкыри мытытваркын, миӈкыръим эвын йыӄӄэй гымнан мыльугъэн, тывэлвачьатыркын.
Гыныӄӄачвакаӈынвык-ым выёльо мылгыгыт.
Ӄэнарэргэ.
Миӈкыри э'тки ӈот авъёльыка тытваркын.
Ръэнутӄэй нинэймитӄин пытляӄ эвъянвыткольа, уттыӄэй эвыр лымӈэ а'тав гырголӄлявылё нинэлгыӄин.
Ынраӄӄаат.
Янотлявтэпы нэнагнатӄэн, гивэ ынӈот: Янотлявыт, гынин кырыӈэт ӄинэйылги, гакаӈӄаано ныяанэнат.
Ролтаннэнайпы лыгэн тиӈы нэнагтоӄэн.
Ынраӄ ӄлявыл нэквэтӄин, нэнарэрӄэн, янот ӈотӄоры - Нотасӄывагыргын нэнаёпатӄэн.
Ӈэнри ныпкирӄин, нивӄин: Ытлён етгъи?
Ӄытлыги пэнин олвытвальын.
Ии, тыетгъэк.
Лымӈэ ынраӄ мэӈин?
А'тав лыгэн выёльо нылгигым, тыетгъэк.
Ытлён вай э'митлён, ӄлявыл миӈкы варкын?
Этъым ӈутку?
А'мын-ым ытлён тытгэматыркын.
Гуӄ!
Тытгэматыркын.
Э 'ми, нывэлвачьатэгым, уйӈэ, гэвэты, миӈкыри.
Ынраӄ ынӄо нэквэтӄин, ӄэлёӄ-ым пэнин олвытвальын, наӄам лымӈэ нынэтгавӄэн.
Нивӄин ынӈот: Гык!
Миӈкыри мылӄытгъэк, миӈкыри нъэлгъи?
Гырголвагыргэты нэквэтӄин.
Го!
Етгъи?
Ии.
Нырэӄигыт?
А'тав, тэнарэрыркын, выёльэгым ӈот.
Алымӈэ!
А'мын-ым ытлён вэлвальыморэ.
Ӈутку люӈыпкитльэн ӄлявыл.
Гэвэты миӈкыри.
Эви!
Наӄам-ым эвӈан-ым, миӈкы?
Энмэн нэмэ нырагтыӄэн, нэнайъоӄэн, въильын-ым ӄун-ым ынӄэн нинэйилюӄин.
Нивӄин: Гуӄ!
А'мын-ым уйӈэ, миӈкыри, тымэтэквъэк, амгэмачата рэмкын итыркын.
Унмыӈан-ым эвын, миӈкыри мыльугъэн?
Ынан волӄэты, волӄырамкэты а'тав мылӄытычгатгъак.
Вулӄык ныпкирӄин.
Етгъи?
Ии.
Гоӄ!
Како!
Эвӈан ӈотӄэн.
Ӈутку нинэльуӄин энарэлльа.
Како!
Ӈутку?
Ии.
Ӈутку ныпкиригым, лыгэн-ым ӈутку нытвайгым.
Гуӄ!
А'мын-ым мынрагтымык!
Выёльэгым.
А'тав лыгэн инъэйӈэквъи.
Мынрагтымык.
Мынльэтэтгыт.
ӄоныръым ытлыгын, эвъянвыткольын, чамаӈ ытлён.
Люур вай ӄэглынангэт нывъентоӄэн въильын.
Ӄулиӄул нэнагтоӄэн, ратанӈавӈэн, нымэльэв нывакъоӄэн.
Ынраӄ Тыӈагыргэты нэнавэръыванляӄэн.
Нивӄин ӈот: Миӈкыри ӈот, эвиръэкэ варкын ӈот кмиӈыӄэй гымнин.
Кэтэм эвиръыӄэгти ӄинэйылги.
Мыныйпыӈатынат.
Ынкъам ӈутри гырголягты.
Лыгэн эвиръыт эймитэ нэнанавэръэпатӄэн.
Нивӄин: Гоӄ!
Айъокэгты вальыт эвиръыт тыныйпыӈатынат гыныкы.
Ынкъам нэнанрагтатӄэн чама ёрогты.
Расӄэвыӈӈок, ратвыӈӈок, чеквэ нэнанйытравӄэн ымыльо ывик.
Гык!
Ӄонпы нинэнмэлевэтӄин.
Ытръэттэгын.
Гыннэкэты э'йӈэвыткукин.
Имыгынник тъэйӈэвыркын, имыръэӄэйыръычьын ынантоттомгаттагныкэн.
Ӄэгвэлюк тыяаркын, ытлён-ым наӄам натчыӄэн, эмыраӄэты натчыӄэн, эвытрыкыльыӄэй.
Ынпывэлюк тъэйӈэвыркын мыральо, ӄувчикычьын тыныпъючивын.
Гык!
А'тав мынтэнмавмык, мраткольын ныӄолентогъан, ынӄэн-ым ытръэттэгын.
Ынӄэн-ым игыт нытипъэйӈэӄин: Кэтэм, кэтэм, О, микигыр?
Айвэкэн вытгыр тыяаркын, игыткин вытгыр тынпинтыӄэвыркын, тыпуйъэкэлиркын льулӄыл, гамгаваратэты, гамгагыннэкэты тытчыркын гэвэты, гамгаваратэты гэвылтэты тынъэлыркын, лыгэн льулӄыл пойъакалепэраркын.
Нотасӄыткынык ымы ӄуймэвирик элгээркэ тынъэлыркын, ымы гымнин ы'валлыӈын ӈыронлыляльын ныгынрырӄин, нэмэ атчыкалы нинэльуӄин, кэльин-ым лылялгын ымы элкымъеты нинэнтыӄин.
Ы'ттъыёл ынӈатал ымпэвата нинэнтигым.
Ӄэгвэлюкин въарэгыргын тыяаркын, ӈунку ымы а'ӄайӈо-ым вальын ымы.
Алгыаргырыӈка ымы трэрэсӄивыркын элгулеӄ, трэлымкэтыркын.
Имыгынникэ ы'лгу нэлгыркынигым, гэмгэгынникэ мэйӈъылгу нэлгыркынигым.
Ымы лымкэпы мэчынкы ӄымэк гэнъэлигым, э'квыргъам чотгэӈкы вальын очо нинэлгигым.
Тыттугъэн, ымы рэчгэтава тынтыгъэн, нэмэ рэпъэрава.
Ытръэч.
Ылвылю торыгрык ныръэлетӄин ӈэлвыльык, ӄлявыл, этын ӈэлвылкин, нивӄин: А'мын-ым ытлён мынтаӄаалвавмык.
Ынкъам рытэӄэвыт нытэйкынинэт.
Ӈалвыльэты нылӄытӄин.
Ынкы ӈэлвылекы нэвъянвыткоӄэн Гынонвагыргэты: А'мын-ым ытлён гырголенайгыт, тэӈъэлетыркын.
Ӈотӄэн-ым э'чойпыркын, нэмэ ӈутку ынкы ынӈин вальын тыльугъэн.
Гынин уттуут ӄинэйылги, ӈотӄо егычгэпы тынпыркын.
Айватъымгыпы тынывъентэвыркын.
Валӄылепы тынпинтыӄэквъэн.
Нутэсӄык тыныпкирэтгъэн.
Нэмэ ӈотӄэн нутэкин рынгылвылю рэӄэ лым мъылӄэпгъэн?
Гэмгэнутэкин пэрӄалгын айвалӄылык тъыйӈэгъэн: миӈкыръим нъилюльэтгъэн?
Ымы нутэкымчирэ вилют тырэнкувлыпэвӈынэт.
Еӄаак-ым пэнин мычвъаглыӈын тыпрыркын, еӄайпэчго тылгыркын, гэмгэръэкин а'ӄаткэн миӈкэтэ еӄачыкогты нырэсӄивыркын.
Торыгтоӄаёоно тытэйкыгъэн.
Вагыргэгыт!
Ынӈэ ивну инэлгыкэ.
Ынан трэтэӈынӄысӄычевӈын.
Нэмыӄэй гыттагты-ым вальын пууръу трэйылгыт.
Ынкъам-ым нычиӈкъэттывэӄин.
Ӄытлыги ынӄэн эвъян нэнайпатӄэн энмэн.
Ынкъам нивӄин: Гу!
Ӈэлвыл ӄыгтыгыткы.
Нынрагтатӄэн.
Нывинтыӄин ярак.
Айвачы нынтакаӈатӄэн, ӈылгыл мэӈӄо-ым ныйъоӄэн, ымы кылявык нылвавыӈӈоӄэн, миӈкыри нитчевӄин.
Ытръэч.
Ынкъам ынраӄ гэвулӄытвитэ, ӈалгыл тытлынолыӈкы ӈирэӄ кайӈыйӈыт гэквутэ, гивэ ынӈот: Гы!
Мэйӈынӈин вальыторэ!
Торыӄӄач мэвын мынрэӄэквъэн-ым мэӈӄо.
Энмэн вай ръэнут ӄол, кэлы, нэмэ ныетӄин, ныйъоӄэн.
Миӈкыри ынӄэнат нымаравчетӄэнат, миӈкыри ӈот а'ӄарасӄэвы-ым вальыт, а'ӄамгоӈ-ым вальыт.
Ынкъам ынраӄ ынпыӈэвӄэй лыляпылмыльыӄай, элынекыльыӄэй, пылвынтыканчеӄыльын ынӄэн-ым вай, ымныкэрэт нинэнилюйвыӄин ӈалгылегты, миӈкыри э'тки айылгыгыргын, а'ӄантымляты-ым вальын.
Ынӄэн-ым ынӄэн яраӈы ӈотӄэн, лыганлыӈӄач рагролмыкэн, ӈирэӄ пылвынтытъаляйӈыт, пылвынтыеӄальыт, пылвынтырэлыльыт, нирвыӄинэт ымыльо еӄат.
Нэмэ ӈотӄэн ръэнут пичыкэвыльын кальайӈын, тэгинӈычьын, нэмэ нырагтыӄэн, ранмэпы эпынмэпы нэнамгоӄэн, нэнантымлятӄэн, нэнаркыпчыӄэн, нинэлпивӄин, нытленпыткэвӄин.
Тымӈэнотагты ыныгмутлык ӄынвэр нальэӄатӄэн.
Нинэнымчевӄин, нынааӄэн.
гэмгэкэльэтэ эрэсӄивкыльин, гамгавъэгырга гэвэты вальын.
Вулӄытвик, йылӄэтык, рэӄыткутэ нэнантымлятӄэн, нивӄин-ым: Гу!
Ӈотӄэн яраӈы а'мын-ым мынрэсӄиквъэн.
Вынэ, ии.
Ӈанӄэн ныкэмлилӄин.
Нытытлыарэрӄэн, уйӈэ атытлыка.
Тытлыльок нылвавӄэн.
Гуӄ!
Эвӈан мэӈӄо мымгогъан?
Тытэӈэт вай-ым ӈаны, тытлярэры мытылваквъан.
А'мын-ым эвычайпы мымгогъан, чоттагнычыкойпы мынпинтыӄэтгъэн.
Нотасӄычыкогты нычыпъэтӄин, ынкъам ӈоонко нывъентэтӄин арагляӈгыпы, миӈкыри вай яраӈы ампылвынты.
Нэмэ ныйъоӄэн: Гуӄ!
Вай-ым ӈан, мэӈӄо мымгогъан, наӄам ӄулильэтыркыт ынкачыкойпы о'равэтльат.
Китъам мыттэтгъэк.
Ыннэн ӄлявыл ныттэтӄин.
Рыногыргын-ым льунин.
Гу!
Ӈотӄэн.
Ӈотӄо мымгогъан.
А'мын-ым вай ӄыӈилгэтгыткы.
Гытката-ым ныкэӈкэлетӄин, нырэсӄивӄин.
Нычьууӄин наӄам иргынульын рыногыргын, ӄынвэр нинэлпивӄин-ым, мутлымул-ым нынтоӄэн, йигйи-ым, ӄэчейыръын-ым.
Энмэн тъыле: Го!
Мэй!
Ӄинэтиӈуги.
Э'тки тывъиркын.
Гуӄ!
Тъэӄэрэгъэк.
Ывик тынъэӄэрэквъэн.
Тиӈунин.
Йигйи-ым э'мэтэ, ӄэчейыръын э'мэтэ лыгнин.
Гуӄ!
Э'тки.
Мынпааквъан аны.
Антымлятка ынӈэ.
Э'тки ывик тынъэӄэрэквъэн.
Въэгыргын пэтле тыльугъэн.
Раӄылӄыл-ым вай.
Нынпааквъан.
Аӈӄагыннэккэн эвъян ӄол.
Ы'твыльыт эвыр гэлкылинэт, ынӄэн ръэнут рыркагэнэв ныйъоӄэн гилгилык, нутгыӄин-ым гилгил.
Ы'твъэт выргыргэтыркын-ым ынӄэн-ым ӈан вай йылӄыльыт-ым рыркат.
Гуӄ!
Гэвъянвыткота, гивэ ынӈот: Гуӄ!
А'мын-ым рыркат пылвынтоӄӄамата нытынъимпэтӄинэт вилют, миӈкыри выргыргын рырката ванэван ы'нвалёмгъан, кэвычьычгу рырката.
Ынӈин ӈан лыгэн гэпкитлин, гэймитлинэт-ым ымыльо.
Энмэн ынраӄ вай-ым ӄол ӄлявыл гавъэӈӈолен, гэручевлин, энмэн ӈаанӄэн ӈоонрэ мэткиит ганынтоӈатлен, энмэн ръэӄэе ы'льылӄэе гамалеткота.
Ынкъам Гырголягты, Чыгайваамэты лыгэн э'йӈэвэ, гивэ ынӈот: Чыгэйвээм, ӄыетги, выёльо мылгыгыт.
Ӄоныры-ым Ыӈэнэӈэ э'йӈэвэ чама.
Илиил-ым, како!
Нэнаномавӄэн ваамычгын, о'равэтльан-ым пыльыльынво нынъэлӄин, имыръэнут нэнамалеӄэн, тылвуйӈэ нынъэлӄин, наӄам уйӈэ.
Ръэнутӄэе нинэнинтыткуӄин мэмлыйӈын, имыръэнут пыльыльэ вай нэнамалеӄэн.
Ӄытлыги вай ӄлявыл, о'равэтльан нымэлевӄин, ӈоонӄэн панэнагты гэнльэтэтэ.
Ӄууркыл нинъэйӈэвигым.
Нанӄын-ым вай ӈотӄэн кэӈычвыну нинэтэйкигым.
Ынкъам ныӄитыӄин, гаӄэтыкватлен, миӈкыри ӈогӈоглыӈын ынкы, ымы вай ныӄитыӄин ӈогӈоглыӈын кэӈычвынык.
Тъычгыргын-ым ӈотӄэн.
Гуӄ!
Нанӄэгыт, тъылигыт, ӄитыкэӈычвыну тытэйкыгыт, пэтыгэлчыӈо, а'ӄагэлчыӈо.
Гуӄ!
Иуӄ!
Ӄууркыл нинъэйӈэвигым: Ӄууркылигыт, пэнинэйгыт лейвыльигыт, гыныкаӈӄасӄаӈынвэгыт.
Миӈкыри ӄынтыгын ӈотӄэн кэӈычвын?
Ӄэтыкватгъэ, лявляврамкычга нэнӄитэтгъэн?
Энмэн вай еӄайӈын гынин, миӈкыри ӄыгтыгын?
Энмэн вай нинупыткуӄин ӄэтыгыргын, ӄытлыги-ым ытлён вай тъычгыргын.
Имыръэнут вай мимлычыкукин, эймысӄэтыльын тынэквэтъюугъэн.
Рынгылӄэвэтэ нынтыӄин.
Эгыткэнагты выёльатыльэты нылӄытӄин.
Нинивӄин: Ӄэйвэ, тыплыткугъэн.
Ээй!
Ынраӄ майӈаӈӄайӈын нинъэйӈэвигым: Гуӄ!
Иук!
Майӈаӈӄагыргэгыр, у'мвээм аӈӄачормыкэн ӄивэтыльын ӄынлигын.
Аӈӄайгыйӈын ныетӄин.
Йыӄыпэлюн, мэйӈымъэлюн нинъэйӈэвигым.
Рылгыт-ым вай ынӄэнано нинэтэйкыӄин.
Ынкъам нанӄын нинэнйимивӄин эвъянвыльа.
Ынӈин нывэтгавчетӄэн.
Мынгыт нанӄык рытрилык ӈутку вай, кэгрилти йыӄыпэлю нинэтэйкыӄин пытльа.
Ынӈин рынма ы'ттъыёлягты нинивӄин: А'мын-ым ытлён ӈоглыӈын янра тынтыркын, тынлыплятыркын.
Ынкъам яалегты вытры ӈунри, а'мын-ым ытлён майӈаӈӄайгыйӈына выютиӈуркынин.
Ынкъам эрэтыркын аӈӄак.
Арачгатыркын-ым ытлён.
Пэнин ӈуткэкин выквыӄагтэ (ӄытлыги-ым ӄэчейыръын) тэӈимлыкэ нынъэлӄинэт, таӈаӈойыткынка.
Нэмэ уйӈэ мимлытъулӄэй ынкы.
Таӈкыргысӄыйӈо гэнъэлигыт.
Ӄыргоэнноткыно тытэйкыгыт.
Гыргылягляг кавральатыркын энноткынык, нутэсӄыкин э'лепыргын рыгрыга рыкавральатыркынэн.
Ынкъам нинэттуӄин эвъянвыткольа.
Ынкъам чиниткин кагрэллыӈын нэначеӈкъалярэӄэн.
Ӈаргынойпы ы'льылӄэй нэнагтыӄэн, нинэнлыгэтӄин йыкыргычыко.
Въаглыӈын нэнагтыӄэн, и'нничгык нинэнитлитӄин.
Нинэчиӈкъэттывэӄин, ныплыткуӄин.
Инъэтэт ынраӄ ныгтоӄэн.
Рорат.
Тэючгыӄэй нинэтэйкыӄин ныппылюӄин, ынкы рорат нэнаёӄэн.
Ынкъам ӄоӄоӈалгын нэлгу, тэкичгытъулӄэй, мэмычечгын-ым вай.
Эӈэӈыльа вай, эвъянвыткольа, нэнанрагтатӄэн, нинэныпкирэтӄин.
Рагролмэты нылӄытӄин.
Ынкы, ӈутку, нэнагтоӄэн рагролмык.
Рорат-ым нэнанмыӄэн валята.
Ӄаанмыё-ым вай.
Нинэнинтыткуӄин эвъянвывагыргэты, ымы ӈилгын нинэнинтыткуӄин, кылылялгын, ымы тааӄ нинэнинтыткуӄин.
Ынӄо ныплыткуӄин, нырэсӄивӄин.
Нывулӄытвиӄин.
Нытлыӄэнат.
Ынӄо ныгъевӄинэт.
Айвэкэн тъытльэн нэнаёпатӄэн.
Нинивӄин: Ы'мто?
Ӄэйвэ, мачетъопэл.
Ынраӄ вээмӄэй нэнагтыӄэн ныппылюӄинэӄэй.
Э'чуулгын нэнаёӄэн, малечгынӄыл.
Чама нинэгытэвӄин энмэн.
Ынкэтэгнык ымыльо нымэлевӄин.
Ӄонпы нинэнмэлевэтӄин.
Ытръэч.
О'равэтльан-ым ӄол гэвъилин.
Ӈоонрэ гэлӄытлин нотагты, миӈкыри рэлку вама еп.
Нынтоӄэн о'равэтльан.
Тыӈагыргэты, Гырголягты нывэтгавӄэн.
Нивӄин: Го!
Тычинъюргэтыркын.
Ратанӈавӈэн!
Микынэ мыванлягъан?
Ытръэч гыт этъопэл.
Гу!
Гынин ы'ттъын ӄинэйылги.
А'тав ы'ттъу мылгыгъэн, э'птэ гым.
Кмиӈын гымнин-ым ы'лгу тылгыркын.
Ӈанӄэн ӄытгъи.
А'тав ынӄэн выёльо мылгын.
Ы'ттъын ӈотӄэн пытляӄ ӈутри нинэнтыӄин.
Ӈачгымынга нинэймитӄин-ым ӄынур.
О'равэтльан въильын вэлёйпы нинэттуӄин.
Нэнаӄъоляӄэн: Уу!
Уу!
Ынӈин.
Ӄытлыги ӈан ы'ттъэ нинэркээчьивӄин, въильын ынӄэн, эквэтыльын ӈан гаӄолема, гатавтаватръота нинэркээчьивӄин: Гав, гав, гав!
Нэнагаляӄэн ы'ттъыёча, нэнатавтаватӄэн-ым рыягнавкы, нэнапэнрыӄэн тылельын.
Лымынӄо нэнанкавравӄэн.
Ӄынвэр ӈанӄэн нинэнпэлӄынтэвӄин.
Увик ӈотӄэн нэнайпыӄэн-ым, нинэнрэсӄивӄин.
Нывъентоӄэн, нымэлевӄин, митъэвъильын.
Ынкъам нэюӄин.
А'мын-ым ытлён ӈэвысӄэтигыр.
Ы'лгу нэлгыркынигыт ы'вэӄучитэ, рыпэт-ым гым э'нӄу эналгыӈӈогъэ.
Ӄырымэнайгыт ӈэвысӄэтигыт.
Чыгэйритльуну тытэйкыгыр, пэнин рэтльойӈын гэпээтлин.
Ынкъам ы'вэӄуч кэйӈу тытэйкыркын.
Ӄоленотайпы нэмэ кайӈычгын етыркын.
Пэнин аӄамэтвакыльэн.
Йъарат-ым гэгытъэвлин.
Ӄытлыги рэтльойӈын лъуркынин, энмэн льунэӈу рунин.
Энмэн этъоӄааӄын-ым гырэлгъи.
Энмэн гыралчыӈо гэнъэллигыт.
Ыныкит ы'вэӄучитэ гитэркынин, миӈкыри - раӄылӄыл.
Эмгитэтэ пайваӄо рытчынин.
Гымнан-ым ӈотӄэн, ывик гымнин, торыргатпальотано тытэйкыркын.
Лыгэн рыгрыга-ым чотатыркын.
Ӈунӄин-ым ӈэвысӄэт, ы'лгу лынъё, пэлянэн, гымыкы тагъяӈыӈӈогъэ, ӄымэл ынӄэн ӄол гитэк-ым чермыӈгыргын.
Тэленъеп энмэн ӈотӄэн нутэсӄын эмтинтинэ, ӄынут эмгилгил.
Мэӈӄо ӈаргынойпы гэрэтлин нанӄыльын и'ны.
Энмэн гаӄъолялен таӈъымъылёӈэт, ныкирит, ӄэлюк галгэгръоӈӈӈолен ныӄуннытыӄин.
Ӄынвэт ӈэйкинэт лявтыткынтэ уръэквъэт мэмлепы.
Колё-ым ӈэнри ӄытгъи и'ны ынкъам ынкы гагръолен.
Ынӄэнынэ ӄынут гантомгавлен кутэсӄын ынкъам гынникыт.
Ытръэч яалегты о'равэтльат мэвын миӈкри гатомгатленат?
Ытръэч.
Энмэн.
Тэленъеп амӈырооткэнаргарэ вальыт йичьэмрэтти нъытвыткуӄинэт аӈӄагты.
Колё ръэв амӄынъычо нынмыткоӄэнат.
Ӄол нитӄинэт ръэвук нылвавӄэнат.
Ӄынвэр гынунэтгъэт, наӄам ръэв панэна нылеӄин.
Колё нырынгычьэтӄин, э'чгынрэ гынунык нанмыгъан.
Наӄам амноӈэты нылвавӄэн э'мэтык: нымэйӈъэв гаёо'ръолен.
Ӄынвэр нэтрилгъэн ръэв, наӄам ытри тылек лывавыӈӈогъат.
Гынонэты ганлыплятленат.
Ӄынвэр вулӄытвигъи, аӄэрыка нъэлгъи ӈаргынэн.
Люур ынӄо наӄамлым мэлетгъи.
Ытръэч колё вусӄымчыку.
Люур авынтылягты ръэрин чыгэйык иргъи, ӄынур аӈӄачормык.
Ивнин ьнпычьэ ӄол йичьэм: Ръэрильын ӈыпэгъи.
Янор ивнин лымӈэ: Э'ми наӄам эквэтгъи, ынӄоры люур ӄулилетгъи: Ынӄоры паагъэ ӄулильэтык.
Нэмэ ӄол тыӈивынин: Колё ръэнут льунин таӈычьыгыргын, кита ӄыёпат, лютъым ынӈэ эӄысӄычевкэ.
Нэмэ ӄол ӈыпэгъи.
Люур нэмэ оратвака: Како, како ынӈатал таӈычьыгыргын!
Э'ми нэмэ тымӈэквъэ, нэмэ ӄонпы.
Ӄол тыӈивынин: Кита лымӈэ ӄыёпат.
Лют-ым ынӈэ эӄысӄычевкэ, ӄывалём!
Оратвака нэмэ навалёмын: Нэмэ ӄонпы люнъетэ, тымӈэквъэ.
Вынэ лымӈэ ӄыёпат.
Ӈыраӄав ытлеӈи тыӈивынин: Нэмэ эквэтгъи.
Нэмэ оратвака ӄулилетгъи: Нэмэ ӄонпы люнъетэ, нэмэ мытлыӈӄав тыӈивынин, ивнин: Нэмэ эквэтгъи, нэмэ оратвака ӄулилетгъи: Нэмэ ӄонпы тымӈэквъэ.
Нэмэ ыннанмытлыӈӄав тыӈивынин: — Како, ръэнут таӈычьыгыргын!
Нэмэ эквэтгъи.
Нэмэ оратвак ӄулилетгъи: Ытръэч ӈирэргэри нъэлгъэт.
Ӄол ӈинӄэй.
Ивнин: мыӄысӄычевык, кита мыёпатык.
Ынӈэ миӈкыри элӄыткэ, ынан трэеты, ӄывалёмгэ, ваа!
Вай тымпэркын,— ынӄоры эквэтгъи.
Нэмэ оратвака люур рай иквъи: Нэмэ паагъэ ӄулильэтык.
Како, а'мын ынӈатал таӈамгымнан ӄувчемгъогты тынъэлык.
Миӈкри триты, наӄам миӈкыри трэлӄыты.
Колё вусӄымчыку ӈаргынэнэ Опопы ӈутку ы'твычыку мывъигъэк, — нычимгъуӄин ӈинӄэйэ Колё найылгавӄэн, ымы а'ӄампаӈ.
Ынӄо лыгэн и'мпылтэтгъи ы'твычыку.
Люур э'мпытвама нъэйӈэвын ытлён гырголяйпы: Эӄылпэ гитэнин гырголен: эвын аӈатлыӈын ныӄэргатӄэн.
Люур иквъи: А'тав ӄэквэтги, ытръэч тумгык алваӈӄач ӄытагэ, вэты мраӈӄач.
Лыгэн ӄонпы ӄылеркын.
Ӄэйвэ рэӄэ нэривыркынигыт, ӄивыркынэт.
Чиӄӄырым торыкы мыетык.
Лыгэн ӄылеркын.
Ынан эвыр авынтылягты ръигнэты рэӄык ковлёкы вальык.
Ынӄэн ӄыпиригын, рылгэ ӄытынпыгын, ынӄо ӄивкичиги а'нӄавтагнэты.
Ынӈин гитлин.
Авынтылягты гъигнэтлин — эвын клёкалгын.
Иквичигъи, чама ӄынур ӄамэтвагъэ.
Нэмэ эквэтгъи, О'тчой гэлелин.
Люур мэчыӄэргын рывытрэвнин — ытлён ныппылюӄин.
Нэмэ люур и'гнэтгъи, нэмэ пиринин ковлёкы вальын, нэмэ тынпынэн рылгэ — эвын лыгоонъылгын.
Ынӄоры нэмэ эквэтгъи.
Гынмылкинэк мэйӈэтгъи мэчыӄэргын.
Колё ээк ныкамаграӄэн.
Нэмэ авынтыляма и'гнэтгъи, пиринин.
Нэмэ эвын ковлёкы вальын, нэмэ рылгэ тынпынэн.
Нэмэ гиквичилин, ынӄо иквъи: Эвын леӈытлыӈын рунин.
Ынӄоры нэмэ эквэтгъи.
Люур льунин мэчыӄэргыӄэр.
Колё мэй ныкамаграӄэн.
Ынӄоры ӄээӄын тылегъи, эймэквъи аакӄэргыӄэр нывусӄэвӄин.
Эвыр эймэквъи, колё наягнаан нымкыӄин о'равэтльата.
Ынанъыттъыёлкэн пыкитльэн ынык вынэ кэгынмэ кыплынэн.
Гитэнин ынӄо кагынмычыколгын — эвын ганмылен гытлемранлыӈын.
Люур ӄутырык нивын: Пыкиргъэт, эвын гытлимрэнин йыкыргыт ӄымчучьыльыт.
Пыкиринэӈу ӄэмэӈы нагтогъан, никвъэн: Аны рэмкын гаӄамэтвален, ымы ытлён ырыгрээн.
Наӄам ӄэмэӈы нэнэвчирын ӄымчучьэ йыкыргыкэн.
Ынӄоры никвъэн: Э'квырга пэнинэкинэк чымчаӈ рэлегъэ.
Ыныкит нэмэ нараягнагыт, нэмэ ы'ттъыёл пыкитльэн кэгынмэ ӈалгыл ӄыркыплыгын.
Ынан эвыр ръэнут рэльуӈын.
Итык-ым эмгынунэтэ гыныкы пыкэрынвэты, ынан эвыр ынӄоры миӈкыри нэрэнинъэйвыгыт.
Эмтынэвык нэмэ эквэтгъи.
Люур нэмэ мэчыӄэргын колё ныкамаграӄэн, ӄынвэр эймэквъи.
Нэмэ наягнагъан нымкыӄин о'равэтльата.
Ӄол нэмэ нинъыӄин нылеӄин.
Вынэ нэмэ кыплынэн ӈалгыл кэгынмэ.
Гитэнин: эвын а'лямранльыӈын.
Люур ӄутырык никвъэн: Ынӄо нэнрывинрыгъэн.
Пыкиргъэт.
Эвыр эӄылпэ ӄэмэӈы нагтогъан.
Аны гаӄамэтваленат.
Наӄам йыкырга ворвыльэн ӄэмэӈы нэнэвчирын.
Ынӄоры нэмэ нивын: Игыр ытръэчтэгын нымным райъоӈын, ытлён колё нымэйыӈӄин.
Яраӈы ыннэнчьэн, эвыр рэпкиргъэ — лыгэн ыттыннанвык ӄытвэтчагэ, ынан эвыр нэрэльугыт.
льунин ӄлявол.
Лыгэн авъеткынка тъынин, наӄам люӈивэ, рэсӄиквъи.
Ивнин ӄлявыля: Ӈэвысӄэтэ ивнин а'ачек: Рэсӄиквъи.
Ивнин ӄылявыля: Ы'твыткульымури, ёо'та ганлыплянморэ, ръэвӈыттыльымури.
Рыпэт восӄымчыкотагнэты ганлыплянморэ, наӄам гымнин ымыльо уйӈэ.
Виин ӄэмтынэкви.
Аны гэйылӄэтлин.
Эргатык кыевык ивнин: Ӄэглынангэт, кыевык ивнин: Чоттагнык нытваӄэн нымэйыӈӄин выквылгын, амгынончоттагнык.
Ынӄэн рывэнтэннин, ивнин: Аныӄун, ӄыгитэгын ӄалетлы.
Ыныкит гитэнин, эвын ынинэт яральыт ӄынур чымчеӄэй нинэгитэӄинэт, наӄам колё нытиркыльэтӄин ынкэчыкун.
Люур яральэты тэргатгъэ.
Яральыт иквъэт: Тапъяӈыт ӄынатвыгыткы!
Ынӄоры ӄляволя ивнин: Эйпынин.
Нэмэ эргатык ивнин: Нэмэ рывэнтэннин, ӄалетлы гитэнин.
Колё ымыльо нымным ӄынур чымчеӄэй, наӄам нытиркыльэтӄин.
Колё рэмкын нинэгнинтэтӄин гырголягты тэкичгэ.
Наӄам ныттэтӄинэт ыргынанчеӄай амалваӈ вальыт тэкичгыт.
Кутти э'ткиӈыт тэкичгыт ныттэтӄинэт.
Лыгэн ӄляволя о'рапанэнагты нэнакагъяаӄэнат эвтылягты.
Ынӄоры иквъи ӄлявол: Колё ӈинӄэй яральэты ныӄувчимгъуӄин, миӈкыри-ӄун чакэттыт гэльулинэт.
Ынӄоры йылӄэтгъи.
Эргатык кыевык нивын: чакэттыт гэльулинэт.
Ынӄоры йылӄэтгъи.
Эргатык кыевык нивын: Люур колё нивлыӄин ӈилгын йытонэн, ивнин: Люур илгэннин гыноновэкайпы, ивнин: Нэриквыт.
Какомэй, мэӈӄо пыкиргъи, о'тчой оратвагъэ, э'митри тумгыт?
Ӄээӄын рывэтгаваннэн.
Ынӈин-ым вагъэ.
Ивнинэт пынлёльыт: Ивнинэт ынан: Э'ми гымнин пэнин рэлкукин ы'ттъынувичвытумгытум.
Ынӄэн тэгъеӈу тылгыркын, юрэӄ-ым нымэльэв тъытвагъак.
Люур ытлыгын иквъи: Ӄутынэ вэнлыги ӄораӈы э'нӄу нинэлгыӄин, вэты ынин ы'ттъын тэгъеӈу нинэлгыӄин.
Миӈкыри-ӄун ӄляволен нинъэйвын нинэркылеӄин.
Гивлин, энмэн, ынӈэ ӄората, вэты ы'ттъын тэгъеӈу, ӄылгыгын, вэты ынӈэ ӄората.
Вэнлыги ӄората нэнтыгъэн, ӄораӈы нанмыгъан: ы'ттъын гыто нэлгыгъэн.
Ынӄоры рэсӄиквъэт, йылӄэтгъэт.
Эргатык кыеквъэт, эвын гэвъилин.
Аны колё гатэргатленат ытля ынкъам ытлыгын, ынкъам чакэттыт.
Иквъэт: Ытръэч.
С. Ӄол итгъи ивнин ытлывъёӄая ӈэвмиргыӄэй: Гатваленат ытлывъёӄай гэӈэвмиргыӄэе.
Ӄол итгъи ивнин ытлывъёӄая ӈэвмиргыӄэй: Эквэтгъи ӈавынъёсӄэвынвэты.
Тыӈагыргын ытри Гитгильын гэӈэвтумгэтлинэт.
Пыкирыльын ытлывъёӄай люӈивэ нэнтыгъэн.
А'мын, етти!
Рай ытлён чоттагнык нытваӄэн.
Тыӈагыргына ӈэвтумгын ивнин: Рэйгу нэнтыгъэн пикытльэн, ытлён-ым рэсӄиквъи.
Ээк-ым алва нэнлегъэн ынкъам никвъэн: Ынан гитэнин, эвын льунин: колё нымнымъеквэчгэйӈын таӈымыльота рыннин.
Ӄутти нъанэлёӄэнат, ӄутти нумӄэӈыттыӄинэт, ӄутти нымэмылӈыттыӄэнат, ӄутти нунъэлӈыттыӄинэт.
Ынӄоры-ым ынӄэн нэйпыгъэн ынкъам ытлён нивын: Наёпатгъан.
Нотагты ытри эквэтгъэт.
Ыныкит рай выргыргын ыргынан навалёмын, нутэсӄын найъогъан ынкъам нэнвэнтэтгъэн.
Ӈирэнлеӈу, Тыӈагыргын ытри Гитгильын, ныгитэӄин ынкъам нивӄинэт: Аны-ӄун гынан ӄыгитэгын!
А'мын-ым ӄлявылӄая ёпаннэн.
Эчги и'мпыгъи ытлён ӈэнри, ӈирэнлеӈу нупынъылигъэн ӄлявыл.
Аакайӈын нутэсӄычыку нынлетӄин.
Эчги ӈэнри нупынъылин ыргынан, ӄлявылӄай мрэнӄэю гэнъэтлин, Аакайӈык гыргоча ныриӈэмъетӄин.
Эвыр ӈан напэлягъан-ым, ытлён патгыргыӄайгыпы ӈытогъэ, рагтыльыт льунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танӈыткоӈӈогъат: нынлетӄин.
Эчги ӈэнри нупынъылин ыргынан, ӄлявылӄай мрэнӄэю гэнъэтлин, Аакайӈык гыргоча ныриӈэмъетӄин.
Эвыр ӈан напэлягъан-ым, ытлён патгыргыӄайгыпы ӈытогъэ, рагтыльыт льунинэт ынкъам ырык яачгыпы рагтыгъэ.
Эвыр ытри ръэгъэт ралкогты, ынкы ытри танӈыткоӈӈогъат: А'таввыргыргата итгъи чоттагнык ӄлявылӄай.
Нэгитэгъэн, иквъэт: Тыӈагыргына ытри Гитгильынэ вытгыру нылгыӄин ӈэвысӄэт.
Ынӈатал тэгӈэвыскэт!
Ыргынан никвъэн ӄлявыл: Аны-ӄун райыӈӄэн пытӄы таӈычьыӈ вальын.
Эквэтгъэт ымыльо энмынӄачагты.
Ытри лылепгъэт энмэты ынкъам никвъэн: Эчги ёпаннэн, нупынъылин, нупынъылин энмэпы, ытри-ым гынтэквъэт, рагтыгъат.
Эвыр ӈан ытлён аратыӈӈогъэ, етйиӄэю нъэлгъи, риӈэгъи ынкъам выквык вакъогэ.
Аны понтыт, йигйит гакыкватръоленат энмыгэӈкы.
Ынӄэн ынӈин тымъёттэ ыргынан.
Етйиӄэй ӄлявыл ровтыгъэ, льунинэт рагтытыляльыт ынкъам кыленинэт.
Эчги рай ытри рэсӄиквъэт, ымы ытлён ырык яаачы рэтгъи.
Эвыр-ым нытэнӈыткуӄинэт: Нэмэ выргыргэтгъи чоттагнык, негитэгъэн.
Кита опопы мынинильуткувын!
Расӄэвынво нэнтыгъэн.
Рэсӄиквъи.
Авынральын-ым нильуткуӄин.
Нылгиныппылюӄин ярарӄай и'нничгу ӄляволя гайпылен.
Авынральа эльоткома умӄэкэльэйыръын гъэйӈэвлин.
Эвыр рачагъат-ым, ытлён имчьэчукэну нъэлгъи ынкъам а'грыткынык вакъогъэ.
Рай выргыргыръугъэт ынкы рэлку.
Ымыльо рынтоӈаннэнат этынва ынкъам нивӄин: Ӄээкэтгытык!
Ӄлявылӄай-ым виригъи а'рыткынгыпы, ынӄо кынмэк вытрынтэтгъи, нэлкытваӄэн.
Ээкэтгъэт, нэльугъэн, эвын ынкы ытлён нытваӄэн.
Ынӄоры-ым нивын: Вай ӈоот ярар!
Рывиривнин э'ннэпы ынан ынин ярарӄай.
Ӄлявылӄая амгынонайпы моонэн малек ярарӄай.
Малема-ым, ярар тылемэйӈэтэ нитӄин.
Эчги мэчынкы мэйӈэтгъи, моогъэ ильуткук.
Ынан гъэйӈэвлин аӈӄайӈыёойӈын.
Люур вай мэмлейӈын ытри гилгил чоттагнык выргыргыръугъэт, тыле ралкогты рэгъэт.
нитӄин.
Эчги мэчынкы мэйӈэтгъи, моогъэ ильуткук.
Ынан гъэйӈэвлин аӈӄайӈыёойӈын.
Люур вай мэмлейӈын ытри гилгил чоттагнык выргыргыръугъэт, тыле ралкогты рэгъэт.
О'равэтльата паайго нынтыӄин.
Ы'вэӄучит гынтэквъэт ӈэвъэн-ым напэлягъан.
Ӄлявыля виинтиӈунин ӈэвысӄэт, титӄэннин, ынӄо рагтыгъэ.
Ярак пыкиргъи, ӄъолянэн ӈэвыскэт ынкъам йытонэн.
Ытри ваӈӈогъат чеэкэй.
Энмэч ӈирэӄ ӈинӄэгти нагтонат.
Люур ӄол итгъэт ӈаргынойпы нивынэт: Вынэ ӈавӈытагъат!
Ӄлявыля ы'льыле тэйкынин ӈэвысӄэт: э'летэ лылет тэйкынинэт, э'лете мынгъачавъёонэн.
Ӈэвмиргыӄэе ытлён нинивкин: Ваӈӈогъэ.
Ӄэйгипъэм вай пыкиргъэт Тыӈагыргын ынкъам Гитгильын.
Ӈэвъэн нывалямнальатӄэн.
Ӄлявыля ымыльо нинэмръэлетъюуӄинэт, ымы кымийӈыт.
Пыкиргъэт рэмкыльыт, рэсӄиквъэт.
Ынкы нымигчирэтӄин ӈэвысӄэт.
Нивӄин ынӈот ӄлявыля: А'мын тыттэӈэттури!
Ытръэч рай ӈавйъэлгытомгын варкын.
Кита, ӈэвмиргыӄэй, къэйӈэвысӄиквын лыгэн тытлепы!
Ӄлявыля нэнаравылгымӈыӄэн ӈэвмиргыӄэй амъымӈычвыната.
Ытръэч ӈэвмиргыӄэй нылгъэнӄэтӄин э'йӈэвыткук.
Вэнлыги нэнаравылгымӈыӄэн ынпыӈэвӄэй.
Ӄынвэр тылепиттынтэтэ итгъи ӈэвмиргыӄэй чоттагнэты, нылгъэнӄэтӄин йимгымгэ.
Тытлык ытлён вэтчаӈӈогъэ ынкъам нивӄин: Энмэн ӄыетги!
Тытлепы иквъи ӈэвмиргыӄэй: Люур рай.
Лын-лын-лын.
Энмэн-ым еттылеркын.
Вынэ гэгынтэвлин ынпыӈэвӄэй ралкогты.
Вынэ ӈоты мэӈин етгъи?
Люур у'рэквъи чьогыргэпы ӈэвысӄэт, нылгэтаӈпэраӄэн.
Лыгэн-ым йыӄӄайым!
Тыӈагыргына ынкъам Гитгильынэ мынгэпы нэпиригъэн ынкъам нанрагтатын.
Рагтык-ым нэмэ вытгыры нэнтыгъэн.
Тыӈагыргын ынкъам Гитгильын гэгъевлинэт эмиӄӄэтэ, миӈкыри-ӄун гэлгыръулин ы'льылин ӈавысӄатчыӈын.
Уйӈэ вагъат ытри.
Наӄам ӄлявылен ӈэвъэн кымийӈэтыльэтгъи.
Нымэльэв нынымытваӄэнат.
Ытръэч.
С. Ныгтоӄэнат нымкыӄин нэнэнэт, ытръэч эвыр нывъиӄинэт.
Ӄынвэр ӄол нагтогъан-ым.
Лыгэн ытлыгын кытгынтакватгъэ ӈэнри, маӈэнӄачайпы нывулӄытвиӄин.
Нылгэваӈэйпыръоӄэн ытлён таӈымтыляӈэт, лыгэн нотагты ныӄулильэтӄин: Энмэн ганымытваленат ӄлявыл ытри ӈэвысӄэт.
Ныгтоӄэнат нымкыӄин нэнэнэт, ытръэч эвыр нывъиӄинэт.
Ӄынвэр ӄол нагтогъан-ым.
Лыгэн ытлыгын кытгынтакватгъэ ӈэнри, маӈэнӄачайпы нывулӄытвиӄин.
Нылгэваӈэйпыръоӄэн ытлён таӈымтыляӈэт, лыгэн нотагты ныӄулильэтӄин: Ӄынвэр кэльэтэ навалемгъан, нивын: Ӄлявыл рагтыгъэ.
Еп ярак эпкиркэ рытгэваннэн.
Нэмэ эквэтгъи ытлён, лыгэн пэнинэмил ынӈин нивыльэтӄин.
Микыну нитгъэн?
Лыгэн еп тытлыӈаргынойпы ӈэвъэн ивнин: Аны ӈинӄэй амӄынэргатык нымэйӈэтӄин.
Ӄынвэр-ым чайвыткоӈӈогъэ.
Гачайвыткоӈӈоӄатлен, ынык ричитык нытваӄэнат ваӈӄытваляӄай ынкъам ваӈӄытпойгыӄай.
Ӄол итгъи нычейвыткуӄин.
Люур льунин нутэсӄык чыӈатгыргэпы нынлынтоӄэн.
Кальанпыӈавыйӈын льунин, йъонэн, э'экунин нотасӄычыӈатгыргэпы.
Эвын кальанпыӈавыйӈа колё майӈыовэкокайӈын гэнпылин, мэчичьу ынин йичьэмиттумгыт нэнапатӄэнат.
Ӈинӄэй рэсӄиквъи.
Кальанпыӈавыйӈын, иквъи: Мэмлыёчгын гитэнин.
Аны ынкы кэльэы'твыльыӄэйгинив нылейвыӄинэт.
Ынраӄ эчги ытлён э'мпа нэквэчеӈӈоӄэн — нырӈыторъоӄэнат.
Ӄынвэр эчги льулӄыл нинэнэймэвӄин, нэмэ ытри нырӈыторъоӄэнат.
Ынан рыткусӄыченнинэт, ынръаӄ люур лыгивыргыргыръуэт.
Кальанпыӈавыйӈын иквъи: нырӈыторъоӄэнат.
Ынан рыткусӄыченнинэт, ынръаӄ люур лыгивыргыргыръуэт.
Кальанпыӈавыйӈын иквъи: Чемэт авнаалёмка ивкы, гымнан мэмчемэгыт!
Ынӄо тытыл выльигнинтынин, ымы рыноогыргын лыгэн-ым ымыльо выльиӈэ эйпынинэт.
Кальанпыӈавыйӈа паколчыӈа вылгымнэн, рывэннин.
Нэмыӄэй Эӄитчьэринэ вылгымнэн.
Кэльэнпыӈэвин мынгыӄач чывинин.
Ынръаӄ моогъэ ӄачакэната.
Эвыр кэльэнпыӈэвэ ӄачакэната нэнавылгыпӄэн, эвыр Эӄитчъэринэ э'птэ ынӈин нинэнтыӄин.
Ымыльо мынгыт чывининэт кэльин.
Ынръаӄ-ым гытката вылгымнэн.
Лыгэн эвыр э'птэ гытката пэкул кэльин нинэнинтыӄин.
Эвыт ынкы ынӈин нинэчвиӄин кэльэнпыӈэв.
Аны ӄынвэр ытръэч пэлятгъэ кэльин йыкыргын, лыгэн ынӄэната вылгымнэн ӈинӄэй.
Вынэ нэмыӄэй Эӄитчьэринэ йыкырга нэнавылгыпӄэн — левтылвинин.
Ынӄоры ӈытогъэ, рагтыгъэ.
Ярак никвъэн: А'тав, нытуттыӈигым.
Нэмэ ынӄо эргатык ытлён нэквэтӄин.
Ынръаӄ люур кэльин магляльын льунин, о'равэтльат нэнаяаӄэнат.
Ымы наӄам авэръэнаӈайӈын нинэйӈэӄин.
Эвыт ынкы нинэлгикэнчьивыӄинэт о'равэтльат.
Ивнин кэлы: А'тчанэн кэльэтэ.
Нивӄин Эӄитчьэри: Люур ынӄэн ричиткинэт льунинэт рэллетытвальыт ваӈӄыгваляӄай, ваӈӄъыттъыӄай, пойгыӄай.
Айылгыръогъэ кальайӈын, инэӈ рырыткуйвынин, равэръэпатъёнэнат о'равэтльат, ынӄо рагтыгъэ.
Ӈинӄэй пыкиргъи ярак.
Лыгэн-ым ӈинӄэй лымынӄо галяйвыӈӈолен, наӄам лыгипэтле нымэйӈэтӄин.
Ӄол итгъи льунин ынан кэльин гиӈынгин, эвытлым уткучьын — лыгэн-ым оӄӄамайӈын.
Ынръаӄ ынкэчыку нъэлгъи, ынӄэн ӈинӄэй.
Нырантоӈӈоӄэн, нылвавӄэн.
Эчги нырантоӈӈоӄэн, у'рэӈэнри начгытатӄэн.
Тэгмэтэквъи ӈыток.
Ӄынвэр ынкэчыку арычгатгъэ.
Кэлы нылеӄин, нивӄин: Лыгэн ӈинӄэй ынӈин ныръыарычгытваӄэн, гыръувъилин уӄӄэмчыку.
Кэльэтэ йытонэн ытлён, нинэнйигытчевӄин.
Лыгэн этлы ныйигытчетгъэн ытлён.
Пиринин кэльэтэ, ӈинӄэй гъивэтлин, ӄынур гэвъилин.
Ынӄо эмтэйпынэн э'нныӄалетлы гыткайпы, наӄам ытлён этлы нилюльэтгъэн.
Рыпкирэнин.
Кэльин ӈинӄэгти коргавръогъат: этлы ныйигытчетгъэн ытлён.
Пиринин кэльэтэ, ӈинӄэй гъивэтлин, ӄынур гэвъилин.
Ынӄо эмтэйпынэн э'нныӄалетлы гыткайпы, наӄам ытлён этлы нилюльэтгъэн.
Рыпкирэнин.
Кэльин ӈинӄэгти коргавръогъат: Рэӄулымӈэ гымнан трэнуӈынэт лылеӄэгти ынкъам мынгыӄагтэ!
Э'тки пысӄунгынникӄэй!
Льолӄыткынык ныгтывакъороӄэнат кэльэӈинӄэгти амкортава.
Эӄитчьэринэ нинэвинвыйгуӄинэт, ытри-ым нытэргыръоӄэнат.
Ынӄэн э'тки раӄылӄыл, миӈкыри вальын пысӄунгынникӄэй!
Ынан эргатык нынвэйӈыгъэн!
Гынин рэӄын ивыркын пэкул?
Ӈэвъэн нивӄин: Гынин-ым?
Ӈэнӄайыткынык нэтрилгъэн инэнъюльын.
Эчги йылӄэтгъэт, илюльэтгъи Эӄитчьэри.
Люур кэльин рыюльын ӄулильэтгъи: Ныгитэӄин, наӄам мэлпэнин — гэвъилин.
Ныттъыттъыгъэн.
Мачьораӈ панэна напэлягъан.
Нэмэ ынӄо илюльэтгъи.
Гынмылкинэк мыӄыӈ ӄулиӄул: Натаӈынамэчавын.
Илюльэтгъи ӈинӄэй — люнъэйӈэтэ.
Ӄутгъи.
Эвын кальайӈын гэӈэвъэнэ о'рагты ныйылӄэтӄинэт тампэлгъэвкы.
Эӄитчьэринэ чинит пэкуле пилгытчиткуйвынинэт, ыпаннэнат.
Кэльэӈинӄэгти рыгъевнинэт ынан, э'птэ ырык ытльамэл нывэтгавӄэн: Вай а'ттав лыгэн гынникӄэй тынмыгъан!
Эвыр-ым ӄутти лылякыкватэты ӄамэтваӈӈогъат.
Люур ытри а'нӄатыӈӈогъат, нытэргатӄэнат.
Нинивӄинэт ӈинӄэе: Ӄынуркыниткы, а'тавлыгэн пысӄунгынникӄэй!
Эӄитчьэри кэльэмил чинит нывэтгавӄэн.
Э'тки аны нытэргатӄэнат кэльэӈинӄэгти: Эӄитчьэринэ валяйӈа тэӈэмкэгынмытчиткутэ тымытконэнат.
Ынӄо ытлён рагтыгъэ.
Тургинэт эӈинӄэйкэ инэнтэтыльыт эмнуӈкинэт итык тыткунэт.
Китъам мытъытвыӈгъэк.
Ӄинэтъытвыӈги!
Ытлыгэ нинивӄин экык: Вэнлыги чинит Эӄитчьэри тьытвыӈгъи въэе, ынӄоры-ым ы'твыльэтгъи.
Ӈоонӄо ытлён нъытвыльэтӄин.
Ыннэн мэмыл льунин, тымнэн ынкъам йыӈэнин.
Люур льунин, эвын энмыткынык нывакъотваӄэн кальайӈын, егыт мимлычыку аӈӄак: ынӈин нимлывичвэтӄин.
Кальайӈын иквъи: Мынувичвэнмык!
Кэлы натчыӄэн, ванэван намэчатгъан, вэнлыги нывытрэтӄин, ӄынур ӈагчыӈын.
Натчыӄэн Эӄитчьэри — лыгэн кэльэк кыягпытвыгэӈкы нынъэлӄин.
Таӈъотчой нинэлӄырирӄин кэльэтэ.
Нивӄин: Гынмыеп тъычечыпонтоӄаатыркын!
Кита ынръаӄ-ым мынпонточет!
Эӄитчьэринэ гылгыӈӄач йымнэн уккэнчи, мэмылен ӄэчеэръын ымыльэты йытонэн, ратчок ёнэн, ӄол гыргоча нэмэ уккэнчи йымнэн.
Ӄытгъи кальагты.
Кэльэтэ ивнин: Арычгатгъэ ӈинӄэй.
Нэнаваляткоӄэн кэльэтэ, уккэнчи нытъаетчаӄэн.
Вылгынанӄыльэгыт!
Кэльэтэ рунин понты, нивӄин: Эк, э'птэ гынраӄ!
Ӄонӄытваляӄая кит-кит нинэнйиӄин.
Кальайӈын ныӄулильыруӄин: Наӄам гым игыр люнтъыле.
Ӄынвэр Эӄитчьэринэ рытрасӄычаннэн.
Кэлы въэӈӈок э'птыткугъи.
Люур ынан льунин кэльин ы'твыльын.
Кэльэт люур иквъэт: Ыргынан и'нныпитэ нэтэгрыгъэн, нэнвэтгъэн.
Эӄитчьэринэ ырык и'нныпитэ тэгрынин кэльэтвыльын.
Люур ы'твъэт атчатгъэ.
Аны колё люур аӈӄы ёо'ръочгатгъэ, мимыл айычгэръотчатгъэ.
Въэйъытвыльыӄэй ӄынур въаглыӈын, айычгэйӈа аӈӄачормэты рыноманнэн.
Ӈыпэгъи, эквэтгъи амноӈэты, льунин амран, рэсӄиквъи.
Ынкы ытлён нытвэтчаӄэн амрак.
Аны люур вай пэнъёлгын авылӄэнатрыкыльэн вытрэтгъи.
Ынӄо люур ныпинтыӄэтӄин кэлы, нивӄин: Рэӄэ яраӈы нэрэсӄивын?
Эчги левыт пинтыӄэтгъи гынонпэнъёлгэпы, Эӄитчьэринэ и'нныпитэ тэгрынин.
Люур ытлён ынкы яалятгъэ, пэнъёлгык нэмыӄэй рылгъэ.
Ынкы ивтыл ӈирэӄ илкынпыӈэвӄэгти, кэльэнпыӈэвӄэгти нылгэпычвэтгавӄэнат: Ӄол-ым вэнвынмыкэн, рыпытвынтаннэн гылгын, ынӄо-ым йымнэн, аймак румкэвнин.
Люур кэльэӈэвысӄэт мэӈӄо етгъи, иквъи: Эпэӄэй, ытлён на'м ынраӄ мэливыльульивыльигыт?
Нывитӄийгыт, тъыръэгъэк тъыливыльугъэк!
Ынкъам ӄыетгъи эӄылпэ, э'тки ӈоты а'твкэвма варкын.
Ии, трэетгъэ, ытръэч ӄытипъэйӈэльэчвэркын, ынан ӄулигйит трэетгъэ!
Эквэтгъи ӈэвысӄэт, пычвэтгавтомгын — ынпыӈэвӄэй тымнэн Эӄитчьэринэ, ынӄо ӈытогъэ.
Йъонэнат э'йӈэвыткульыт, ымыльо ынкы тымнэнат, рагтыгъэ.
Ытлыгын, ытля энмэч галгэчелгылылявленат пэгчиӈэтэ, нычимгъуӄинэт: Эӄитчьэринэ ивнинэт: Китъам ынраӄ-ым мыӈэвыллепыткугичигъэк.
Ынӄо ытля ивнин: Эквэтгъи.
Эмнуӈкин чавчывэн нымным йъонэн.
Ы'ттъыётральэн ӈирэӄ ӈээккэт нытваӄэнат, яатральэн-ым ыннэн ӈээкыкральэн ӈирэӄ ӈээккэт нытваӄэнат, ӈъочьын.
Люур вай ы'ттъыётральык рэсӄиквъи мэмылӄай.
Лыгэн мэмылӄай нылеӄин.
Этынва намӈылён: Чамъам ӄорайпы рэлейвыгъэ.
Ынӄэн ӄэптин ӄытрагыткы, ӄыпиӈинмытӄуквыткы!
Ӄэптин натрагъан, нэнмытӄувын.
Ӈытогъэ мэмылӄай, яатрагты ӄытгъи.
Энаральэн ӈъочьэн ӈээкык иквъи: Ынкатагнэпы ынӈин-ым ӄорагты нылӄытӄин амӄынъычо мэмылӄай.
Тытыл никвыӄин, ӈэвъэнлыӄыле ытлён тиӈутэ нинэнтыӄин, ӄэлюӄ-ым мэмыл.
Ынӈин яатральа э'нӄу люӈылгэ нэнтыгъэн мэмылӄай.
Ӄынвэр иквъи: Наӄам ытръэч ӈирэргэри ытри ытлыгыӄэй, юрэӄ пэлӄэтыркыт.
Ёпаннэнат.
Ытлыгэ ивнин: Мэвын мэӈӄо ӈэвысӄэт нъыльугъэн?
Лыгэвиръэ ӄытгъи Эӄитчьэри, тэнуйгэвиръыт пэлянэнат.
Лыгэн-ым о'равэтльан пыкиргъи нымнымык, нэмэ ы'ттьыётрайпы тагъэ.
иквъи ытлыгын.
Ынӄоры рэмкын рачвыӈгъат: гэкэӈэ чымӄык.
Эӄитчьэри-ым чейвэ.
Аны эквэтгъи ӄлявыл, колё гэкэӈыльымкык рээн яачы нылеӄин.
Каврантатыӈӈок гэкэӈыльэ нъатчагъан чейвыльын.
Ынӄоры гэкэӈыльыт эквэтгъэт.
Эчги каврантатгъат, Эӄитчьэри аны гакытгынтатлен.
Гэкэӈыльык таӈъыттъыёл пыкиргъи.
Э'ргынрэ ӄутти ӈэвысӄэтти, пиӈмытӄувыльыт, нэмыӄэй вэтчатгъат.
Ынкъам ынкы нытваӄэн ынин ӈэвъэнлыӄыл.
Наӄам Эӄитчьэринэ ытръэч тиӈы нинэнрыӄин.
Галягты ынан левтык кэӈкэлтивынинэт пиӈинмытӄувыльыт ӈэвысӄэтти.
Ытръэч.
Энмэн гатваленат ӈирэӄ йичемиттумгыт: ынпычьын, ынинэлын,— Кайом ынкъам ӈинчьэн ытлеӈи — Ӈэскэрултын.
Ытри нувичвэтӄинэт аӈӄачормык.
Ӈинычьэ ытленъютэ нинэнрыӄин выёвэ.
Ытлён нылвавӄэн выёткок ыяагты.
Ӄынвэр ӄытрирэгъи ынӈин увичвэтык.
Ынан ынинэльын ивнин: Кэтэм ырык гыргоча ныгаляӄэн ивырвин.
Ӈэсӄэрултын чит выёткоӈӈогъэ эвырвэгты, ытръэч-ым ынпычьэ ынинэльэ а'рэнэн ытлён, энмэн авнавъёпка гатле.
Лёӈвалёма рыннин ынинэльын, выёмнэн ивырвин.
Чеӈыттэтгъи гатле ынкъам аранма тэкэм ӈэнӄайыткынык иргъи.
Ӈинчьэтэ камчечытвама кыплысӄычаннэн гатле выёта, рыръэчумкэвнин ивырвин и'тын выёта.
Эӄылпэ лёӈыгтота рыннин Ӈэсӄэрултынэ рылгылгын, люур авэтывак ивырвин риӈэсӄычетгъи, ынкъам рэквэтэвнин Ӈэсӄэрултын ыяагты, ынык кытчыгъёлгэты.
Э'рыкут Кайомына кытгынтыпэнрынэн ивырвин, ытръэч лёнйъота рыннин.
Ивырвин вакъогъэ кытчыгъёлгыткынык ынкъам ивнинэнэт ӄэйивырвиӄэгти: Ӄулилыръугъэт ӄэйивырвиӄэгти кынмал: Этъо ӄулилыръугъэт ӄэйивырвиӄэгти, нэнвэнтэтынэт и'ӈъиӈыт ынкъам тэнмавымгогъат пэнрыткок.
Лылет рыпэт ыргинэт талвачелгата нитӄинэт.
ынкъам тэнмавымгогъат пэнрыткок.
Лылет рыпэт ыргинэт талвачелгата нитӄинэт.
Чеӈыттэтгъи ӈинӄэй, айылгавыӈӈогъэ.
Авэтываӄ тиӈусӄыченнин рылгытлыӈын, кыёчгыткогъэ ынкъам ралесӄычатгъэ аӈӄагты.
Ынкы ытлён въэныӄэю нъэлгъи.
Ытлён эӄылпэ эквэтгъи ынэнальэты.
Колё гакоргавлен аймавма Энчьавэгты, эчги ӈытоӈӈогъэ мэмлычыкойпы, ытръэч-ым ынкэӄэйык пэнрыткогъэ ивырвин.
Иӈӄун ивырвэ эвнэпирикэ нынтынин, ытлён энмо нъэлгъи.
Энмэн-Равыкво.
Ынпыянва ӈоткатагнэпы ӄонпы лыги нылгыӄин ынӄэн лымӈыл, чама ӄонпы гырэпык ныяаӄэн, нытвыӄэн нананагты, энмэн э'тки авалёмка вак.
Ытръэч.
С. Ёӈавъёчгынэн ӈэвъэн нылгиныгтиӈӄин, энмэн нынны Варэӈӈы.
Ганымытваленат Ёӈавъёчгынтэ гэӈэвъэнэ, наӄам уйӈэ энаральыка ымы тъэркин ӈэлвыл.
Ёӈавъёчгынэн ӈэвъэн нылгиныгтиӈӄин, энмэн нынны Варэӈӈы.
Ӄол итгъи лыгилвэӈэлвыл тагъэ Ёӈавъёчгына ӈалвыльэпы, лыгэн-ым таӈымыльо ӈэлвыл рэквэтэвнин.
Ёӈавъёчгын аӄаака нъэлгъи, ӄэлюӄ-ым ымы эвиръылӄылкэ, этэйӈэткэ.
Ёӈавъёчгын колё ныкэтгуӄин, нымлыӄэн, ӄонпы нэнанмыткоӄэнат кытэпат чама лыгилвэт.
Мэчынкы ганымытваленат.
Ӄол итгъи Ёӈавъёчгын рагтыгъэ ылвагэленвэпы, эвын уйӈэ ярак Варэӈӈы.
Нъатчальатӄэн.
Люӈъетэ ӈэвъэн.
Колё капчачаквъэ.
Ымъылёӈэт таӈлымынӄо нэнарэрӄэн, ӄонпы нэналвавӄэн льук.
Ынӈин тъэче кивыткугъи амынан.
Ӄынвэр тэӈвысӄэквъи энарэрык.
Яраӈы тэгнымэйыӈӄин тытлёпыльаннэн камлелы, ымы ёроӈы.
Вакъогъэ чотыткынык, нъэгнотытваӄэн, нымуӄэткуӄин.
Люур тытлякагыргэпы челгырэӄок эвыӈӈой: О-ок, а'мын Ёӈавъёч, нырэӄигыт, нымуӄэткуйгыт?
Эӄуликэ ӄытваркын!
О-ок, а'мын-ым чит ейвэче гыныкы,— ивнин риӄукэтэ Ёӈавъёчгын.
Ёӈавъёчгын вакъотанкавӈатгъэ ынкъам иквъи: Кита ев-ев, Нутэӈэвыт, нэмэ рэӄын ривӈыркын?
Челгырэӄок нылгыӄин Нутэӈэву.
Нутэӈэвыт иквъи: А'мын-ым, Ёӈавъёчгын, итык-ым гымнин нинъэйвын нъыркылеркын, мэчынкы нъытвагъан.
Ӄытэйкыгын ёмроттэн тиӈур эвыр ӈирэӄ мъэмит.
Ӄыръэтгыпгын Варэӈӈы, митъэлыги танӈармачьа гэнгынтэвэтлин ынкъам игыр ӈэнку варкын.
Такамръэтык ичгуйгык варкын танӈэн ръэтайпын, ынанъаё рэвытрэты.
Эченур ӄытанчамэттагын, э'тичгын нылгэлӄин.
Эвыр ӄэгнэвмич рэнъэлы ӄылӄэгнэквын, эвыр рилюльэтыркын — ӄыӈирэӄэв.
рэнъэлы ӄылӄэгнэквын, эвыр рилюльэтыркын — ӄыӈирэӄэв.
Эргатык Ёӈавъёчгын эквэтгъи.
Нутэӈэвыт яральо пэлятгъэ.
Ёӈавъёчгын гурэтылелин, ӄынвэр вытрэтгъи ичгуйгын, ынкы нымъэлильэтӄин ръанотачгын нымэйыӈӄин.
Лыгимэрынрэӄэй чамэттанэн, колё нылгэлӄин, наӄам йынйына нывъентоӄэн, йилиил-ым лыгэн йынйынэн — ынӄэн энмэн танӈэн ръэтайпыӈ.
Эчги рэймэвнин, аны ӄэгнэвнин, рыпыткэвнин, пэӄэтатгъэ.
Нэмэ рыӈирэӄэвнин, таӈынмынэн.
Йъонэн.
Ынӈатал ынӄэн алваӈ вальын кэлы, ымыльэты гарыглен, лыгимэйӈывэгыльын, майӈыванныльын.
Ёӈавъёчгын рымагтэты эквэтгъи, нэмэ гурэтылелин.
Ӄынвэр вытрэтгъи нымным.
Ымыльо ярат тэӈилгырэтэмыльыт.
Ы'ттъыёлральо нитӄин мачьянра, аръаля нымэйыӈӄин яраӈы.
Ёӈавъёчгын чичеквъи.
Эвыӈан ынӄэн танӈармачьэн яраӈы.
Авытрыкэгты вальын ваны ынан льунин.
Ынкы тинэнвулӄытвинин.
Волӄытвэма таӈамалваӈ вальыт ӈэвысӄэтти наймыльатӄэнат.
Ёӈавъёчгын ӄонпы майӈырайӈэты нытлепӄин лыги нинэлгыӄин ӈэнку вальын ынин Варэӈӈы.
Талватотъавтагнэты нымкыӄин ёкват нывакъольатӄэнат гытгык, наӄам ныкоргъав нъэйӈэӄинэт.
Люур Ёӈавъёчгын ёквано нъэлгъи, нэмыӄэй вакъогъэ гытгык, ӄонпы нъэйӈэӄин: Варэӈ-го-ок!
Варэӈ-го-ок!
Наӄам ынанмайӈычьо нитӄин ёкваёк, ымы ынанэргъайӈачьо.
Танӈармачьыйӈын, кынмэчыку вытрытвальын, чечыльатыӈӈогъэ.
Нивӄин: Ынръаӄ ӄол ёкваё алваӈ э'йӈэркын.
Ленытэӄ-ым Ёӈавъёчгын етгъи.
Лыгэнъури миӈкыри рыннин ръэтайпын, алымы аӄанмыӈ вальын?
Варэӈӈы ынанъяачы аймыгъэ.
Эвын нытэнтутъэвӄин.
Наймыйыръатӄэн, люур койӈыӄачайпы чыпъынтогъэ ёквайӈын энмэн Ёӈавъёчгын.
Гэлгичеӈыттэтлин Варэӈӈы, мэрынрэ иквъи: Ок-кой, ынраӄ иа'м етгъи, ытлён танӈа наранмыгыт.
Ёӈавъёчгына ивнин: Вынэ амъатав тыпкирык, колё а'ӄармагты вальын ръэт тырмагтын, энмэч эӄылпэ ӄыӈэлӄиквъи.
Варэӈӈы нэлӄиквъи ёквак, чыпъэтгъэт, гынонгыпы чыпъынтогъат.
Камлелы ырык ёквамкиӈыт.
Риӈэгъэт ымыльо ёкват.
Ныкирит риӈэмъетгъэт ынкъам Варэӈӈы эмрынгиитэ нийӈэӄин ёквата.
Ӄынвэр пыкиргъэт ярак Ёӈавъёчгына.
Нутэӈэвытынэ нэмэ ивнин Ёӈавъёчгын: Митъэлыги ръэтгыпыльыт рэенӈыт, етъаӈ ӄытваркын.
Ёӈавъёчгын таӈамӄынэргатык тэӈэмкыргуттэ нуӈэлыльэтӄин.
Варэӈӈы ытри Нутэӈэвыт нувильэтӄинэт.
Равролмык нэтэйкыгъэн рыгъёлгийӈын атчынвылӄыл Ёӈавъёчгыргэн гэӈэвъэнэ.
Пыкирмич танӈыт, Нутэӈэвытынэ ивнинэт Ёӈавъёчгынтэ: Ӄатчысӄэвтык, ӈаан танӈыт пыкэрыӈӈогъат.
Атчыгъат Ёӈавъёчгынтэ.
Пыкэтчыкэвма, танӈыт нырымъэйӈэӄинэт: Авач!
Авач!
Ёӈавъёч, вай мытынмысӄэквыт!
Пыкэтльэты ӈытогъэ Нутэӈэвыт.
Танӈармачьа пынлёнэн: Э'ми-ым вай Ёӈавъёчгынтэ гэӈэвъэнэ?
Нутэӈэвытынэ ивнин: Ӄун нэмэ гэлвэгилилинэт, итык эвын-ым ятыӈӈогъат.
Виин мынӄамэтваркын!
Ӄамэтваплыткок ичгичивыльыт лывавыӈӈольыт танӈымкиӈыт йылӄэтгъэт.
Атчьатыӈӈок танӈармачьиӈа ивнин Нутэӈэвыт: Эвыр рининиӈыт Ёӈавъёчгынтэ, ӄыныгъевыткуги!
Эчги таӈымыльо танӈыт йылӄэтгъэт, Нутэӈэвытынэ э'йӈэвнинэт Ёӈавъёчгынтэ.
Лыгэӄылпэ ӈыроргарэ ярак камлелы нэтрилынэт уӈинэӈэт ынӄо найыныпын.
Аны колё тэӈкыргуттыт гэнлетръулинэт.
Танӈымкэӈыт вытку тылвэ ныгъевӄинэт.
Лыгэн ӈытольыт Ёӈавъёчгына нэнатынпыӄэнат пойга, наӄам ынан ымыльо танӈэн ирвыт гэнумкэвъюулинэт.
Ынкы нэмыӄэй гэлвылин танӈармачьиӈын.
Ынӈин нэткун танӈэн ииррьэт.
Ёӈавъёчгырык элвэльин яраӈы нэтэйкыгъэн, колё тагнымытваӈӈогъат.
Ытръэч.
Лурэльыт нымӈиӄинэт.
Мыӈэсӄэвыӈӈок, таӈымыльо нэнэнэт ыннанрак нэнтынэт.
Мыӈэгтыгъат ытри Льорагты.
Ейвэлӄэй-ым ӄол нэнэнэрык рээн нытваӄэн.
Ынкы вай-ым гатаросӄынленат, э'птэ нымӈиӄинэт ныкитэ.
Аны ныӄулильэтӄинэт!
Нинивӄинэт ейвэлӄэе: Аны, эӄуликэ, кэльэтиӈуркынитык!
Ымыльо нэнэнэт авалёмка нитӄинэт.
Йъэлыги пытӄылым рымагтэты ныгаймавӄэнат.
Нъэӈойпэвыӄэн ейвэлӄэй, тэнӈу нылгивыӄин.
Вэнлыги лыгэн нылеӄинэт, ӄынвэр кэльэтиӈугъэт.
Аӈӄакальайӈын гэтиӈулин, ытлён гэттэтлин.
Кэлы уйӈэ эльулӄылвытрыкыльин, таӈымыльэты кырвэрыльиӈын.
Ейвэлӄэй танойгытвэтъёлгэты гэттэтлин.
Ынан нэнэнъэчьулгыӄэй гэймитлин.
Танойгытвэтчыӄогты ытлён гэрэлин, гэгынтэвлин.
Кальайӈын гывагъэ тытлык, амъелычгын нинэнъылиӄин.
Таӈымыльэты ӈан ынан руйвынинэт кымиӈымкын.
Эмъэнӄэвэ-ым ӄутти ытръэч гэгнунылвийвылинэт.
Эчги ӈоон елыӈым нинэтиӈуӄин кальайӈа, ейвэлӄэе нинивӄин: Вынэ вай гым лёӈынма инэнтыгъи!
Эчги кэльэтэ нинэнъылиӄин елыӈын, ейвэлӄэе нинэттъыттыӄин гырголяйпы.
Ӄынвэр энрэсӄивэткэ рытчынин.
Кальайӈын высӄырэк ӄынвэр-ым ченэт ванвэты рагтыгъэ.
Ейвэлӄэй-ым виригъи ынкъам а'тчаӈӈогъэ о'равэтльарыкы.
Пыкитръугъэт мыӈэгтыльыт.
Уйӈэ кымиӈымкын, ӄутти ытръэч чивыпытти гэгнулинэт.
Эргатръок ымыльо иквъэт: Э'птэ кита-ӄун, мынтэнэнэнэӄэйӈымык.
Ейвэлӄэйигыт-ым, рэӄын гыт риквъэ ынкъам мури ынӈин мытритгъэ!
Ейвэле нинивӄинэт: Ӈэвэӄ-ым нинивигым.
Эӄуликэ, кэльэтиӈуркынитык!
Ныркыпчевэгым, нъэӈойпэвэгым!
Ынӈин-ым мынинмык кита-ӄун!
Ии!
Пойгыльымкын тытлык гатчыръоленат.
Аны рэмкын ныӄулильэтӄинэт, лыгэн пэнинэмил ныӄулильэтӄинэт.
Пэнин-ым кальайӈын гэттэтлин.
Ӈинӄэе нинивӄинэт: Эӄуликэ-ым аны, кэльэтиӈуркынитык!
Лыгэн нэӈъойпэвыӄэн, нынгэргэвъюуӄин.
Эчги тытлык пыкиргъи, аны напойгыпъёгъан, нанмыгъан кальайӈын.
Ынӄо лыгэн тэлпыгъи.
Ытръэч.
Энмэн ганымытвален ыннэн ройыръын.
Ынкы гатвален ейвэл.
Ынӄоры ынйивэ ытлён ралӄаӈынвык гапэлялен, ы'твэ ялгытгъат.
Эвын кыеквъи ейвэлӄэй — гъытвыткынатленат.
Чит ытлён кытгынтатгъэ, чит ы'твык инэнрэтгъи, ынйивэ лыгэн тэвэнаӈата кэгынмык кыплынэн.
Тэргатгъэ ӈинӄэй, пэлӄынтэтгъи.
Ынӈин ытлён ралӄаӈынвэпы нычейвыткуӄин, нытэргатӄэн.
Волӄытвэма, тиӈучьыӄэй льунин, нинэнрыӄин ынкъам панэна ралӄаӈынвэпы нычейвыткуӄин.
Люур риӄукэтэ йъонэн, ивнин: Ынръаӄ нырэӄигыт?
Ӄун вай ынйивэ йылӄыльигым ралӄаӈынвык напэлягым.
Чит тинэнрэтгъэк, тэвэнаӈата энаркыплыгъэ, — ейвэле нэнавылгыпӄэн тиӈучьыкэе рэӄокалгын.
Илкин ӈотӄэнаӄай рэӄыркын волӄытвэмачы, емгымгыргыӄай!
Вынэ лыгэн гыныкагты!
Мэвын нинъэтэтӄээтын!
Вынэ ӄэйвэ, энмэч ӈоонрэ вай мыныткивысӄивмык омъянвэты!
Тиӈучьыӄэй ейвэлӄэе тиӈуру тэйкынин, мъамэлгын-ым уттин.
Ынӄо ытлён риӄукэтэ нинэныгъюлевӄин тиӈурыткук.
Ӄынвэр, ӈинӄэе пчиӄэт тымыӈӈонэнат, ӄынвэр рэвымрэвыт, милютэт, рээн лиглиг мэӈӄо нинэрэтӄин.
Ӄынвэр, ейвэлӄэй мэйӈэтгъи.
Рэӄокалгын ынан пиринин, ӈэвъэну лыгнин.
Ынӄо ытлён чинит татэӈорыӈӈогъэ, ылвольатыӈӈогъэ.
Ынӄоры ӈирэӄ нэнэнэт нагтонат.
Нылвэгилильэтӄин ейвэл, энмэч колё гамайӈатычгатлен.
Ӄол итык ытлён ылвагэленвэпы пыкиргъи, эвын ёроӈы гэтэйкылин.
Ӄамэтвама, рэӄокалгын ылвэнэлгылпынитык рымагты нэтчетатӄэн, ныпирӄыгилиӄин, нивӄин: Мэй, тымкылевтин яраӈы?
Ии, вынэ нымэлӄин игыр вай.
Итык ынйивэ гэнинтыплыткуйгым, итык мачынан.
Ынръаӄ нувичвэтӄинэт ынкы нэнэнэт.
Ылвагэленвэпы пыкирык, нинивӄин ӄлявыля ӈэвъэн: А'мын ӈан, мури чит тэленъеп ынӈин нувичвэнмури!
Ӄун мэлынӈин,— риӄукэтэ татлыгнэн.
Ӄол итгъэт пэляткольыт ынйивыт иквъэт: А'мын ӈан, ытлывъён ы'мрилти кита-ӄун мынъёпатынат, эплеэн миӈкэмил элгыпэрагъат, лывэкатъягъат.
Ӄытгъэт-ым, люур нэльугъэн нымным, иквъэт.
Ынръаӄ, ӈаанӄэн миӈкэкин нымным?
Найъогъан, пыкиргъэт.
Ӄлявыля ивнин ӈэвысӄэт: Вай рэмкыльыт!
Ӄувигынэт ынкъам эвыр мимыл етъаӈ имйыръэткин ынпыначгэн!
Ынӄо ынпыӈэвӄэй эвыӈӈогъэ: Емгым а'мын, ынтыён вэгыт ымы плекык а'лянторкыт!
Ныкэтльаткэн рэӄокалгын, ныкитэ нъурэвӄин о'рагты нывэнвымэрэнтываӄэн.
Расӄыткынык, утъымык угнэлгыӄэй нынэллетытваӄэн.
Люур иквъэт рэмкыльыт: Э'э вай, ынпыначгын имйыръэтгъи, кита мимыл ӄыгтыгын!
Лыгэӄылпэ ӈытогъэ ӈэвысӄэт, лыгэн люӈимлынэймэвэ итгъи, ӄытлыги, риӄугнэлгыӄэй йыпысӄэвнэн.
А'тчак лывавык, ы'вэкуч ӈытогъэ.
Люур и'рэкэӈкэлетгъи расӄыткынгыпы рэӄокалгын, лыгэн налгыӈойӈын эвкы.
Ӄытлыги, ынӄэн рэӄограгты рылысӄэквъэ.
Ытлён налгыӈойӈэпы ӄлявыля а'рэнэн, нинъэйӈэвӄин.
Люур рыльыпэннин ӈалгыӈойӈын, ивнин: Э-эк, ӄыетги, мынрагтымык!
Тэӈвэгычьык ы'нынӈавтыӈатгыт!
Ынӈин ӄлявыля тэгмэтэвнин э'йӈэвкы риӄуӈӈэв.
Ытръэч.
Тэлмийӈын ганымытвален гэӈэвъэнэ ынкъам гэӈирэнкымиӈэ.
Ӄонпы тилмэ нинэривлыӄин ръэв.
Ӈэвъэн этлы энантымӈэтвавкыльэн: ӄонпы нытэкичгымигчирэтӄин, нэлвэтӄин.
Ы'вэкуч ӈэвъэнэ нинивӄин: А'мын, кита ӄыпагэ, мэчынкы ыллён тэтэкичгыӈык, ӄыпагэ.
А'мын, вэлер лымӈэ ӄунэче трэквэтгъэ, тривинигъэ.
Эквэтгъи эвэнэнвэты тилмытил.
Ӄоленымгыпы ырыкы ӄытгъи ӄол тэлмийӈын.
Ӈоон ярак ӄача рыров вакъогъэ, иръытвыгъи ынкъам йъонэн тэкичгымигчирэтыльын.
Ӈэвтилмэ пынлёнэн: Какъом, нырэӄигыт ынръам?
Э'мъим гынин ы'вэӄуч?
Гивинилин.
Нырэӄигыт-ым?
Вынэ нэнэнэт тургинэт тыгтынат.
Э-эй, вынэ ӄырым мыйылгыт.
Ыныкит эйылкэ ринэнтыгъэ, вай-ым транмыгыт.
Э-эй, вынэ ӄынрагтатгынат.
Рыкэргыпаннэнат нэнэнэт, ынӄо-ым йылнинэт ыныкы.
Лыгэн пирининэт, рыгчыко ёнэнат нэнэнэт, ынӄо вэтчатгъэ, ӈан лыгэн тыргочагты эквэтгъи.
Этъоӄааӄын ӈоон ининигъи тилмытил, ытлыгын нэнэнэргин.
Эвын етэвчывэптыйӈын нинэнрыӄин.
Ӈэвъэн-ым пэнинэк нымигчирэтӄин ывэрак.
Ӈэвъэн ивнин: Вынэ тырэнпэмэквыт, алва ӄылеги, ӄырэги, тырэнпэмэквыт!
рытрилнин.
Иръытвигъи, ынӄъом ӄыриннин ӈэвъэн.
Льунин ы'вэӄучитэ.
Ӈэвъэн-ым ивнин: рытрилнин.
Иръытвигъи, ынӄъом ӄыриннин ӈэвъэн.
Льунин ы'вэӄучитэ.
Ӈэвъэн-ым ивнин: Авалёкыльэгыт иа'м?
Ӄун гыт авалёмкыльэгыт.
Нэмэ ӈэвъэнэ ивнин: Ынӄэн ӄун-ым тивыркынигыт, люрэӄ гэлейвыльэтэ мэӈӄо.
Лым-ым гэнэнэнэтэ мытратвагъа.
Нэнэнэт ӈан тилмэ рэквэтэвнинэт.
Ка-акомэй!
Вынэ мыръэтгыпынат.
У'рэмиӈкыри эквэтгъэт?
Ӈан-ым ӈотӄо лыгэн у'рэӈэнри.
Элвэльинэтэ авэръэпыгъэ ынкъам ӈан лыгэн кытгырголягты риӈэгъи.
Ӈэвъэн нинивӄин: Миӈкэмил урэльу гагырголятлен?
Ынӈин-ым ӈан урэльу гагырголятлен.
А'мын-ым ынӄоры эквэтгъи.
Люур яраӈы льунин ынан, аны ръавыквыйӈа ранмынатрыльиӈын.
Выквыт, кольом выквиӈыт.
Пыкэтчыӄэвэты, вакъотылягты рыпэмэвнин яраӈы, ранмынатрыт таӈамӈоонко иргъэт, ымы рэтэм йыннин.
Иръытвигъи, ынӄо ӄытгъи.
Этынва ивнин: Како, мэӈӄокэнайгыт?
Ыллён вытку гынан ынӈин яраӈы рытын.
Миӈкыри нылӄытигыт?
Вынэ нынананарэрэгым.
Э-эй, элымӈэ нынананарэрэгыт.
Ыллён ӈан гымык ынинэльэ айвэ ӈирэӄ нэнэнэт нинэнрыӄинэт.
Ӈан галягъэ.
Ынкы ӄырым ӄыпкирги.
Рай ынкы-ым эмгынунык варкын ылвайӈын.
Ӄэлюӄ-ым ӈоон егыт энаратралеты варкыт нутэсӄык.
Ыныкит ӈан ӈутри нывнынтатӄэн, лыгэн имыръэнут галятыляльын нэнанмыӄэн.
Ымы ынӈин нэрэнтыгыт, ынӄоры-ым ӈоон нъимпыӄин.
А'мын-ым ӄун миӈкыри, мачынан вынэ мэквэтык.
Ӈан риӈэгъи.
Ӄэгйипэ, ылвайӈын колё нымэйыӈӄин ынкы нытваӄэн.
Вай майӈырынныльиӈын ӈан нэймэвӄин, ӄэйгипъэм нывнынтатыльатӄэн ӈоон тэӈэӄылпэ.
Тилмэ, тыляма, гытолгэпы вэгылкунин, ӈан рыриӈэвнин, ынӄъом эквэтгъи.
Ынкъам вай нэнэнуткульык нытваӄэнат ынӄэнат нэнэнэт лым ӄутти нэнэнэт гэюнрылинэт.
Ынкы-ым пичыгичильылӄылти тармачьыӈыльэты.
Энаралык-ым яратъолӄайык винвыпкиргъи.
Пыкирык иръытвыгъи, рэсӄиквъи.
Ранмычыӈкы пэлянэн ылвайӈын.
Ынкы нынымытваӄэн ынпыначгыӄай.
Ытлён ныгытъытэвиминӈыӄин.
Ынӄэнат-ым рай нинэнтэрмэчьыӈэвӄинэт тэлмийӈа.
Рэсӄивыльын пынлёнэн: Како, мэӈӄокэнайгыт?
Вынэ вай нананарэтльайгым.
Вынэ вай нананарэтльайгым.
Вынэ вай мурык ярак ы'ттъыёча варкын яраӈы ынкы рай варкыт ӈирэӄ нэнэнэт.
Айвэ рыпкирэннинэт.
Ринъэквэтӄээнӈыт, ӈанӄэн ривиниӄээнӈыт, рэнтэвиминӈэнӈынинэт ивинийгу рытык.
Ынӄъом ӄлявыля ивнинэт авынральыт: А'мын-ым рай ылвылю тыныпкирэтын торык роолӄылё.
Ӈытогъат ынпыначгыӄай гэӈэвъэнэ.
Аны ынӄоры гэлвэтлинэт.
Гувилинэт, элвэльин кукэӈы рититычьэтэ.
Колё гаӄамэтваленат, миӈкыри-ӄун гагтыгытъавленат.
Ынпыначгыӄая ивнин: Ынкъам ынӄэн рэлгинъэквэнӈыт.
Гым-ым ӄонпы гынрырэтыльу нинэлгыӄин.
Ыныкит ытри нивиниӄинэт, гым ванэван мыръэгъэк, ӄонпы нинэнъюйгым, нинэгитэйгым, микырык рыраӄавъёлӄылтэ.
А'мын-ым вынэ эвыр рэйыӄэнӈыт-ым, эвыр-ым ривиниӈыт, лыгэн кыйъогынат.
Вынэ-ӄун трайъоӈынат.
Ынпыначгыӄая ӈан гитэнинэт ӈытольыт.
Пирининэт тилмэ ымыльо нэнэнэт, рырагтаннэнат.
А'тав чит ӄутти нэнэнэт ивнинэт: Туръим?
Ымы мури.
Ӈан ӈыраӄ нэнэнэт рырагтаннэнат ынкъам ынӄэн тымӈэтомгэн ӄутти.
Рырагтаннэнат, ярак рыпкирэннинэт.
А'мын-ым вытку пыкирмич йъонэн ынпыначгыӄая тэлмийӈын.
Ок, ынанкэнъым, микынэ эйминнинэт ӈан нэнэнэт.
Лыгэн-ым ӈытогъэ, ӈан-ым риӈэгъи.
Ӈан эквэтгъи панэнагты, ӄыриннинэт.
А'мын пыкитчыӄиквъи тэлмийӈын.
Ӈаргын кытваӄэн авынральын.
Ивнин энмэн: Како, лым рэӄи?
Вынэ тынананантагъак.
Ии, вынэ ӄэймитгынэт.
Эвыр вытку рэйминӈынэт, ыныкит янор увикит мынльувылгынэт.
Лыгэн тымлягты увикит мынынтынэт.
А'мын-ым вай ӄлявыля ӈэвъэн ивнин: Элвэльин иръын ӄынъылигын, мыйпыгъан.
Рэмкыльын-ым вай ынӈэнвальэръыльын.
Ынкъам гымык алваӈ вальын ӄынъылигын.
Алваӈ вальын иръын ръылинин.
Ӈэвъэн нинивӄин: Митъэлыгъи вай ынӈэнвальэръыльын, ыннэн тэӈылгын мэӈин въик лыгэн мытрэнэрэнӈын.
Эвыр гым рэнанмыгъа, ынӈот вальын тэӈылгын рэрэтгъэ.
А'мын-ым ӈоон ӄэйгипэ гырголятгъат, ынӈатал-ым гырголятгъат.
Рай гыргол гэтэйкэвлинэт.
Вынэ эвыр оратвак-ым тэӈылгын эрэтгъи.
Тылельын вынэ ӈэвъэнэ нэнъатчаӄэн.
Лыгэн эвыр йъэнкы иргъи — йъонэн.
Эвын ынӄэн рэмкыльин тэӈылгын.
Лыгэн ӄээӄын вак люур ӈоон нэрэтӄин.
Ӄутынъэм кылетэ нинэнтыӄин.
Йъэнкы иргъи, эвын гатаӈынмылен.
эвыр йъэнкы иргъи — йъонэн.
Эвын ынӄэн рэмкыльин тэӈылгын.
Лыгэн ӄээӄын вак люур ӈоон нэрэтӄин.
Ӄутынъэм кылетэ нинэнтыӄин.
Йъэнкы иргъи, эвын гатаӈынмылен.
Уйӈэ вагъэ тэрмэчьытилмытил.
Ытръэч.
Гымо С. Ынӈатал наӄам нылгэныкалготкоӄэн чама нылгинъыръыӄин.
Ганымытвален энмэн о'равэтльан Гымо.
Ынӈатал наӄам нылгэныкалготкоӄэн чама нылгинъыръыӄин.
Гымо айвэ нотапынмэты гэлӄытигым, ӈэнри, миӈкы нутэсӄын гэтэлпылин.
Тыляма мытлыӈӄлеккэн кэйӈыт тынмынат!
Торгынан чамъам!
Э'мъим гынин тымъёттэ кэйӈыт?
Э'ми ыргин нэлгыт, вэлер ыннэн нэлгын рэтын?
Гымо ынӈатал нотапынмэты ӄытык гэпэӈъивэтигым, ынӄэната гымнан ытръэч нэнанмэгым ынкъам нэнапэляйгым.
Валёмтык?
Варат танӈыткоӈӈогъэ, ытри чычеквъэт.
Гымо нэмэ ы'ръунтэтыркын.
Ытлён айвэ ёрочыко ы'лёӈэт гарычгытвален ынкъам миӈкыри люӈылӄытыльын.
Гымо — ӄырымэн чит ынин нынны, ынин нынны гатвален Выквытагын.
Ӄынвэр варата ынӄэн нынны нантээватын, ытлён нъайӈавыӈӈон Гымо.
А'ачек нъэнӄэтӄин ынӈин э'йӈэвкы.
Ӄынвэр-ым кэквъи, валёмыӈӈогъэ.
Гымо ынӈатал нымлегым!
Гынмыл гытгыткынык лёӈпэӄэтата титык тыляма.
Гымык-ым яалеӈӄач тылельын ынлыӈэв ӄонпы ныпэӄэттатӄэн, гым-ым люӈитъунтэтэ титык!
Алымы ытлён тыляма гытгыткынык ӄымэк левтычимэтгъи, ӄэтэв-ым ынпыӈэвэ винрэннин.
Гынык яалеӈӄач нынпыӄин о'равэтльан нылеӄин, гынан-ым люӈвинрэтэ рытгъэн.
Гымо гэпэӈъивэтигым, гытгычормык ытлён тывинрэтын, ытръэч ытлён люӈивэ торыкы.
Ытлён нъыръунтэтӄин, ынпыӈэвэ-ым нэнапалёмтэлӄэн.
Эты ӈан гыт мэчыӈкы ы'ръыкэ, акалготкэка вэлет ыннэн ы'лёӈэт нъитгъэн?
Гымнан гэмо мэчынкы эвытлым чамъам.
Гымнан гэмо мэчынкы эвытлым чамъам.
Чинит-ым а'ачек чемгъоӈӈогъэ.
Иа'м ынӈин тивык, ривӈыт нъыръыӄин ытлён.
Ӈэвысӄэтӄэе ытлён ӄонпы тэнӈу нылгыӄин ынкъам тэӈимырэӄу нылгыӄин.
Гымо, ивкэ ӄъыръунтэтыркын, гэрэӄигыт айвэ гыт ынкъам миӈкыри гэлӄытигыт?
Ръэӈэвысӄэт гынан рэлгыӈын эвытлым миӈкы айвэ льугъэн?
Вэчьым нэмыӄэй Гымоӈав ы'ръунтэтӈэвысӄэт гыныгмил вальын рырынгиивын.
Гатанӈыткома, ытри ныгынтэвӄинэт, наӄам Гымо нанӈэнайпыӄэн ӈавысӄатӄайырыкы.
Нивӄин: Тыраталяйвынтык!
А'мын ынӈатал мэркычгыргыторэ!
Ытлён ынӈатал ымыльэты нычелгатӄэн ынкъам нываляркыляӈӈоӄэн танӈыткольэты.
Вэлеркылельын ӈэвысӄэтӄэйырык пытӄылым тэнӈу нылгыӄин.
Ок, а'мын тырайъонтык!
Тыраталяйвынтык, янраӈавӄагтэ!
Ынӈин нытваӄэн мачамӄынъычо.
Гымо чемгъоӈӈогъэ, миӈкыри элвэльин нынны рытчык, ӄэлюӄ гэӄытчирэлин Гымоно итык.
Нотагты ӄытгъи, ынкы рырынгивнин мэлёталгын, и'рэмйыльын омкэты, ивнин: А'мын, етти, Милютэӄэйигыт!
Вэчьым гынан лыги, миӈкы гымнин вагыргын варкын?
Вагыргын чамъам рэльуӈын.
Валёмэ?
Гымона чит тымыркынэн мэлёталгын, ытръэч-ым лывавнэн, ытлён эйгулеткыльин ырыткук.
Ярак пыкирык, ынан тывнэн вэтгав милютин: Гымнан игыт, нутэк вама, тынрынгиивын мэлёталгын ынкъам тымӈылёгъан, миӈкыри вагыргын гымнан мыльун, ытлён гымыкы гивлин.
Вытку ы'ръунтэтык рапаагъа.
Чит тынмыркын ытръэч-ым тылвавын, гынтэквъи.
Ынкатагнэпы ытлён паагъэ ы'ръуытэтык ынкъам калготкэк, ынан льунин вагыргын, льунин чиниткин нынны, варата рытээватъё.
Ытлён ынпыначга нымӈылёӄэн: Выквытаг, титэ ыллён раӈавтыӈгъа?
Вытку эвыр ринивӈытык торгынан, ынпыначгыторэ, чама-ым ӈэвысӄэтэ э'ӄу нэлгыркынигым этаны.
Ванэван моргынан э'ӄу мынылгыгыт, миӈкыри гыт тэӈытвигъи,— ӈэвысӄэтэ никвъэн.
нымигчирӄинэт ӈэвысӄэтӄэгти.
Ӄынрагтатгын мэӈин тэгъеӈу рэлгыӈын,— нивын ынпыначга.
нымигчирӄинэт ӈэвысӄэтӄэгти.
Ӄынрагтатгын мэӈин тэгъеӈу рэлгыӈын,— нивын ынпыначга.
Выквытагнына рырагтаннэн ӈэвысӄэтӄэй.
Ытри тагнымытваӈӈогъат.
Гивиӈитти галяк, ыргин у'рэтгъэт нымкыӄин нэнэнэт.
Ытръэч.
Ӄол итгъэт нэрэтын нымнымэты ӄораймак.
Аймакык ӄача ӄонпы нылӄотытваӄэн илкыльын ынпыӈэвкэй ынкъам ынан винвэ мынга нинэгтыткуӄинэт чемыръотакэчгытъолӄагтэ.
О'равэтльата нупынъылийвыӄинэт, ынкъам илкыльын ынпыӈэвӄэй ныпэӄэттатӄэн.
Ӄырым микынэ ейвэчу нылгынин.
Ытръэч ыннэн ӄэйӈэвысӄэтӄэе, галятыляма, льунин йъэнкы вальын ынпыӈэвӄэй ынкъам анӈэнавэтгаквъэ: Иа'м илкыльын ынпыӈэвӄэй упынъылиркыниткы?
Ытлён нэнрэӄэвтык?
Эвытӄэй нэмэ микынэ рай упынъылинин ынпыӈэвӄэй.
Люур ытлён таӈпэраа'чеко нъэлгъи.
Э'тйивчигъэт ӈэвысӄэтти, мэӈин ытлён нъэликэтын а'ачекэты.
Гым тръэликэты,— иквъи ӄол ӈэвысӄэт.
Вынэ ӄырым, ытлён гым тръэликэты а'ачекэты,— ивнин ӄутынэ.
Ӄырым мэӈин гымыкы нъэликэтын.
Э'ткиӈ тури!
Торгынан ӄонпы нупынъылийвытури гым, рыпэт нинэнтъыльэвтури гымнин увик.
Гымнан ӈаанӄэн ӈэвысӄэтӄэй траматаӈын,— ивнинэт а'ачека ынкъам рыльуӈэнин ӈэвысӄэтӄэй, ынык вириӈэтыльын.
Ытръэч.
Ганымытвален ынӈатал нылгэныпынчойвыӄэн ӈэвысӄэт.
Вэтгавыт валёмъёттэ варатгыпы ынан алваӈ нинэтчыӄинэт ынкъам энаральэты нэнатвыльатӄэнат.
Энаральо ынык гитлин нытэӈӄин гынниӈӈытыльын Мэмыл.
Ытлён-ым ганымытвален гэӈэвъэнэ, гатваленат ӈирэӄ нэнэнэт, ӈирэӄэв ейвэл.
Ытлён ылгу нылгыӄин, ӄынур чиниткин.
Эргатык тыривинигъэ аӈӄагты, гым-ым, мэйӈычьигыт эккэйгыт, ӄывинрэтыркын ытльагты ынкъам гыт, эккэйгыт,— иквъи Мэмыл.
Гым эргатык тыруӈэлы омкэты, чама льувут мэлётагты йыпатъёттэ траёпанӈынат,— иквъи ейвэл.
Эвыр-ым рагтычьачаӈатгъа ынкъам раёатгъа, ынӈэ миӈкыри элӄыткэ.
Ытлён рэӄитувъигъэ тылянвык эвытлым ратымӈэвы ёа'нма.
Ынӄэн ымыльо вэтгав гавалёмлен Пынчойгыӈавына.
Энаральын ынан нинивӄин: Мэмыл ынӈатал э'ткин яйвалеты.
Нивӄин.
Эргатык эвэкэнвэты ӄылкытги ынкъам ынӈэ амэмылка эеткэ ярагты!
Рамэмылёгъа, тыляма омкэпы ӄытагэ, ӄууркиги, льувут мэлётагты йыпатъё ӄыгитэгын.
Э'ткин ынӈатал Мэмыл!
Наӄам Пынчойгыӈав мэрынрэ нывэтгавӄэн ынкъам амалвагты нытлепӄин.
Энаральа ынӄэн валёмык, тэнмавыӈӈогъат эвэнэнвэты, иӈӄун винрэтык ейвэл.
Наӄам ӈаргын льук Мэмыл анӈэкагты ныгитэӄин ыргынан.
Э'ткин, ӄытлыги, а'мын Мэмыл, — нивӄинэт анаральыт.
пэрӄытвальын гилгилгиӈкы.
Ынан нэнъатчаӄэн пиврэльын мэмыл.
Эймэквъэт ыныкы о'равэтльат.
пэрӄытвальын гилгилгиӈкы.
Ынан нэнъатчаӄэн пиврэльын мэмыл.
Эймэквъэт ыныкы о'равэтльат.
Э'мъим ейвэл?
Ръэейвэл тывыркынэткы?
Гынык-ым нымытвальын ӈинӄэй.
Ӄырымэн ынӄэн ейвэл, ынӄэн гымнин экык, валёмтык.
Ванэван ытлён гымнан ымы мъэйӈэльэтын, ӄэлюӄ-ым ӄынур лыгэн гымнин экык.
О'равэтльата ымыльо натвын ыныкы ыргин валёмъёттэ вэтгавыт Пынчойгыӈаквыпы.
Мытрэпкиргъэ ярак, трэнийгулевӈын ынӈатал ытлён пынчойгыльатык!
Пыкирык ярак, о'равэтльата найъогъан Пынчойгыӈав.
Ӄыпалёмтэл морыкы, Пынчойгыӈав, нэмэ титэ рапынчойгатгъа мэкырыкы, гынин йилиил ривлеты, эвыт титэ нэмэ ръыръунтэты.
Ванэван гым мыпынчойгатык мэкырыкы!
Тури чинит ы'ръунтэтыркынитык!
Люур вай йилиил ынин эвлыӈ нъэлгъи, ынӈатал ытлён чеӈыттэтгъи.
Панэна-ым вэнлыги ныпынчойгыльатӄэн, наӄам йилиил эвлыӈ нынъэлӄин.
Ӄынвэр йилиил колё ивлетгъи, ынан имтитэ рытыӈӈонэн, миӈкыри ӄытыӈӈок.
Эмныкитэ ляйвыӈӈогъэ, ӈыркыля ы'лё лейвык.
О'равэтльата ныльуӄин ытлён йилимтильын.
Миӈкыри митык, иӈӄун йилиил нычивмытвин,— нычимгъуӄин Пынчойгыӈав.
Ӈытоӈӈок ярайпы, йилиил нэлгэ энаръэнэн, миӈкыри-ӄун ӈаргын нычьэчеӈэтӄин, наӄам йилиил йыкыргычыко а'каё.
Ытлён аӈаӈыльэты нивӄин, наӄам лыгимэткиит нывэтгавӄэн: Ӄинэвинрэтги, гымнин йилиил ивлетгъи.
Эӈэӈыльэ ытлён ивнин: Ӄылӄытги эргатык варатэты ынкъам ӄикви.
Ӄырым лымӈэ мыпынчойгатык, тыпаагъак, чама ынӈатал тыӈыркылятыркын.
Рагтытыляма, Пынчойгыӈавэн чывипыт йилиил ӄитыги ынкъам мылегъи.
Ынӄэн чывипыт йилыкин ы'ттъэ нэнун, лыгэн эвыт руплыткук, ы'ттъыт тымӈъатав тавтаватыльатыӈӈогъат эмыраӄэты.
Инъэ Пынчойгыӈав ӄытгъи варатэты ынкъам иквъи: О'равэтльаторэ, ӄырым лымӈэ гым мыпынчойгыльатык, ӄыгтыгыткы гымнин елычгын нивлыӄин.
Ы'мто, варат, миӈкыри мынит: мыныгтын йилиил Пынчойгыӈавэн эвытлым мачынан ынӈин нылейвыркын?
Опопы ныгтын, эвыр рапаагъа ытлён пынчойгыльатык ынкъам мачынан ытлён нэквэтын ӄоленымнымэты, иӈӄун гэмо ӈэнку ынылгыркын пынчойгатыльын ынкъам мачынан ынан ныльунин элвэльин нынны.
Эвыр нэмэ рамго пынчойгатык, мачынан нивлетын елычгын.
Опопы ныгтын, эвыр рапаагъа ытлён пынчойгыльатык ынкъам мачынан ытлён нэквэтын ӄоленымнымэты, иӈӄун гэмо ӈэнку ынылгыркын пынчойгатыльын ынкъам мачынан ынан ныльунин элвэльин нынны.
Эвыр нэмэ рамго пынчойгатык, мачынан нивлетын елычгын.
Ынӈатал гакоргавлен Пынчойгыӈав, ыныкит йилиил ынин пэнинэмил нъэлгъи.
Ынӈатал лыгимэткиит нэнъарэӄэн ынан пынчойгыгыргын, нылвавӄэн ытлён вэтгавык.
Ынкъам валёмъёттэ вэтгавыт ванэван нытвыльаннэнат мэкырыкы.
Игыр варкыт ӈэвысӄэтти нылгэныпынчойгыӄэнат, йилиил а'рэк налвавыркын, ынӄэната ытри варата э'ку нылгыӄинэт.
Ытръэч.
Эмнуӈкы ганымытвален ӄлявыл гэӈэвъэнэ.
Ырык гатвален ӈээкык, ынӈатал-ым ныгтиӈӄин ынкъам нылгининъыӄин.
Милютэт гынтэвыльыт нэнайъоӄэнат ынкъам яалгыткайпы нинэпириӄинэт.
Ӄол рыннин ытлыгэ пынлёнэн: рапэляты ӈэвысӄэту.
Уйӈэ а'ачекыт гымык энъыӈ вальыт, эвыр вытку гым а'ачека рэнайъогъа ынкъам рэнагалягъа, вытку ынкы тръэликэты.
Эвыр-ым инъыльын а'ачек уйӈэ, рэрэӄы?
Эвыр уйӈэ ынӈин вальын а'ачек, амгымнан тыратваркын.
Галяльын мэлёталгын льунин ӈэвысӄэтӄэе, ытлён вэлеркылегъи.
Амйыӄытчота ынин кыттэлти нывъёпчаӄэнат, кыелпынитти-ым нытрынтэтӄинэт.
Ытлыгын вулӄытвик иквъи: Эргатык нымнымэты аӈӄчормэты ӄылӄытги ынкъам амноӈэты чавчывагты, ӄиквынэт.
Кылгынкэн ы'лёӈэт галяк гымыгнымнымык рачвыӈгыргын ратва.
Ии, ынан ымыльо тыривысӄивӈынэт.
Инъэ ӈэвысӄэтӄэй ӄэмиплыткук, эквэтгъи Въэӈгыпы ӈаяӄэн Майӈыпэлгэты.
Пыкирык ӈэнку, варат ивнин, энмэн ытри нытэнмавыркынат рачвыӈынвэты.
Ярак ытлён пыкиргъи ымы еп ититкэ чайкок, ынин рыпъё.
Чаёплыткок, наӄам ытлён ванэван ныгтычаён, ынан йыръэннинэт ӈирэӄ вэлыт ынкъам пылнинэт.
Пылыткук-ым ытлён кытгынтакватгъэ амноӈэты.
Эмнуӈкы чавчыват ивнинэт, энмэн нытэнмавыркынат рачвыӈынвэты.
Волӄытвэӈӈок-ым пыкиргъи ярак ынкъам ытлыгын эвыӈӈонэн: Ымыльо аӈӄальыт ынкъам чавчыват тивынэт, ытръэч ыннэн ы'лёӈэт тыяан.
Гым ынӈатал нинъигым, ӄырым микынэ нэнайъон!
Майӈыпэлгэпы рачвыӈысӄэвыльыт гэлелинэт Въэӈэты ӄонъачгынкэн ы'лёӈэт.
Амноӈгыпы амалваӈ гэлелинэт: чымче вальыт пэтле гэетлинэт, ыяа вальыт о'тчой гэлелинэт.
А'мын еттык, тумгытури!
Ӄырэсӄивыркынитык морыкы!
нивӄин ытлыгын инъыӈэвин.
Гэпкитлин рачвыӈынвэты Майӈыпэлгэпы ныгтиӈӄин а'ачек, нэмыӄэй ынӈатал нинъыӄин.
Ӈэвысӄэтӄэй нычимгъуӄин.
Чамъам ынан рэнайъогъа, ытлён эмпаӈ гымык вальын!
Инъэ моогъат рачвыӈык гэкэӈыльыт.
Ы'ттъыёл гэпкитлин Въэӈкэн а'ачек, ынкъам ынан ӈэву пиринин ныгтиӈӄин ӈэвысӄэтӄэй Мэйӈыпилгыкин.
Ынӄоры-ым вай могъат рачвыӈкы о'равэтльат.
Наӄам гарачвыӈленат Въэӈгыпы Ӄончатагнэты.
Ынӈатал нымкыӄин о'равэтльат.
Ӈэвысӄэтӄэйык рээн ымы-ым а'ачек мэйӈыпилгыкин.
Ӈэвысӄэтӄэй ынкъам а'ачек чит вай кынмал нылеӄинэт.
Ӄынвэр вай люур а'ачека ытлён галяӈӈонэн, ӄынвэр-ым галянэн.
Инъыӈэв гагчавыӈӈогъэ, ынӈатал-ым йыӄытчоӈӈогъэ, рыпэт кыттэлти ынин выёпчаӈӈогъат — э'тки ныйӄытчоӄэн.
А'ачек ынан йъонэн.
Ӄлявылӄай таалгылятгъэ ынкъам йыӄытчоӈӈогъэ, рыпэт-ым рыгрыг эвиръыкин танлымынӄо эчгэтыӈӈогъэ.
Лыгэн ы'ттъыёча гэпкитлин, ынин эвиръыт арыгка гэнъэтлинэт амйыӄытчок.
Ытлыгын ӈэвысӄэтин ынӈатал гакоргавлен а'ачекэты.
Ӈээкык гымнин гынан ӄылгыгын,— коргэты иквъи ытлён.
Ӈэвысӄэтӄэй пыкирык, лыгэн эвыт а'ачекэты эймэквъи ынкъам иквъи: Гым ӈоткатагнэпы гынинэйгым ынкъам рачвыӈык тыпаак, мачынан ӄлявылтэ нинъэв нытваркынат.
Рачвыӈыльыт ырык рээн вытку инъэ пыкиргъэт, ынӈатал гэпэӈъивэтлинэт, гэгытъэвлинэт ынкъам гарайылӄыӈӈоленат.
Ӄыетгытык ӈанӄо ёрочыкогты, ӄыӄамэтватык, ӄыпаӈъэвӈытотык, ынӄоры-ым ярагты ӄэквэтгытык ымыльо чеэкэй Пэлгэты.
Йъилгын галяк, ымыльо рагтыгъат.
Мури ӈутку мытрапэляты, тури ынпэвыркынитык, мытрэвинрэтыркын турык,— иквъи а'ачек.
Гыт-ым миӈкыри чимгъуркын, ӈээккэйгыт?
Нэмыӄэй ынӈин, ытръэч мачынан ӈанӄо нырэннинэт ынин яральыт.
Ӄэйвэ, тэкэм ынӈин!
Пэлятгъэ а'ачек Въэӈкы, ыргин нымкыӄин нэнэнэт о'ратыӈӈогъат.
Тагнымытваӈӈогъат чеэкэй.
Ытръэч.
Энмэн тэленъеп ӈэйӄэйык Ӈавъанпэнрывылгык ӄача ганымытваленат ӈыроӄ йичьэмрэтти.
Ымыльо гэӈэвлинэт.
Ӄутын энмэн Пынчойгыӈав, ӄутынин-ым — Тульыӈэв, ӈыроӄавэн-ым Выльиӈкруӈэв.
Аны ымъылёӈэт ӄырым нырэӄынэт, ытръэч нытымӈэтваӄэнат ынкъам ӄонпы ныелырачвыӈӄэнат ыргичгу.
Ӄынвэр анӈэнайпыгъат ӄлявылтэ, ыргынан ытри нэнъирэтынэт элерэты.
Ынкы напэлянат.
Колё нытэргатӄэнат илирык ӈэвысӄэтти.
Люур ининигъи ы'твыльын.
Аны ӄолельаръоӈӈогъат ӈэвысӄэтти, иӈӄун ынийӈэнэт ытри ытвыткульырык.
Ӄлявылырык намӈылёнат: Микынти тури?
Вынэ ӈот Пынчойгыӈав, Тульыӈэв ынкъам Выльиӈкруӈэв.
Чимгъугъэт ӄлявылтэ.
Пынчойгыӈав ынкъам Тульыӈэв ӄырым мынийӈэнэт, э'тки ырыкайпы ытръэч пынчойгатгыргын ынкъам тольатгыргын варатчыко нытомгатӄэн.
Выльиӈкруӈэв-ымым мынийӈэн, люрэӄ таӈыӈ рэнъэлгъэ.
Ынӈин итгъэт.
Нэмнуӈэтӄинэт, наӄам Выльиӈкруӈэв имырэӄык нылвавӄэн: ымы чайпатык, ымы рывэнӈык гынник.
Чимгъугъэт ӄлявыльырык ринтык ытлён аӈӄагты.
Нэнинтыгъэн.
Аргаатыӈӈок Выльиӈкруӈэв колё ӄолельатыӈӈогъэ.
Эммэйӈыӄулитэ Выльиӈкруӈэв пээтгъи ынкъам рыркано нъэлгъи, выльиӈыт-ым — ваӈӄыто.
Ытръэч.
Энмэн ганымытваленат ӈирэӄ нытульыӄинэт о'равэтльат.
Нытвыӄэнат ӄутти, энмэн ӄаарамкыт.
Ымыльорык лыги, колё нытульыӄинэт а'ральа.
Итык-ым эмувитэ ыргичгу нывалёмӄэнат, наӄам еп льулӄылти эльувылгыкэ.
Ӄол итгъэт амӈонгыпы лейвыткук льувылгыгъэт.
Ка-акомэй!
Ӄынвэр-ым вай тыльугыт, а'мын колё гы-ы тульык ныркуригыт!
А-а!
Кита-ӄун мынтульычит, эплеэн мэӈин армаӈ ратвагъа?
А'тав, мынтульычит!
Опопы вайынӄэн гыръольын гатле ӄыйъогын ынкъам эвнэнриӈэвкэ лиглигыт ӄытульэтгынэт,— ӄутынэ ивнин.
Элвэтиӈэтэ чамэттаӈӈонэн ӄутынэ гатле.
Рэймэвнин, пирининэт ӄлявыля лиглигыт.
Люӈынриӈэвэ, гэмо лыгнин галгата.
Ӄытгъи панэнагты ӄлявыл, лиглигыт нинэнрыӄинэт.
Ка-а-ко, нымлегыт ынӈатал!
Ӄэйвэ-ӄун.
Гы-ыт-ым рэръэгъэ?
Гым?
Кита-ӄун гынинэт плекыт ӄыгитэгынэт.
Гитэнинэт ӄутынэ чиниткинэт плекыт ынкъам чеӈыттэтгъи: ӄытлыги култэт уйӈэ.
Ка-акомэй!
Гынан йъотыляма гатле гым гынык яачы тыркылегыт, ынкъам яатвата гынинэт култэт валята тыгтынэт.
Аны колё нымлыӄэнат ынӄэнат о'равэтльат.
Ытръэч.
Энмэн ганымытвален ытлывэ гэӈэвмиргыӄэе.
Ытлывэн ымыльэты увик гакытрэлма ӄэймитэ вальын.
Ынкъам ынан ӄонпы нэкайпыӄэн, нэнаяаӄэн паръотайӈын.
Ытлён ӄонпы пэръутэльын ынкы ярачыко, ымы этлы антокыльэн, лыгэн рэлку нытваӄэн.
Ӈэвмиргыӄэй-ым ынан нинэнтэрмэчьыӈэвӄин, ӈэвгичийву нинэнтыӄин.
Ӄутти гатваленат ӈыроргарэ йичьэмрэтти.
Ытри ӄонпы ныръэвыльэтӄинэт.
Ынкыри ӈэвгичийвут нинэтыӄин ӈэвмиргыӄэй ытлывъёта: Ынанынпычьэты ӄыӄэвигичиги!
Ӈэвмиргыӄэй нылӄытӄин.
Лыгэн ытлён пыкитльэн еп тытлепы нупынъылиӄин, ӈан нынынтоӈатӄэн.
Нырагтыӄэн, нинивӄин ытлывэ: Уйӈэ аны, нупынъылийгым!
А-а!
Ы'ръунтэтыркын!
Мэвын ы'нупынъылийгыт!
Кита, чымчальэты ӄыӄэвигичиги!
Ынпыӈэвӄэй нылӄытӄин.
Эчги ытлён наӈэнтоӄэн-ым, нупынъылиӄин, нынынтоӈӈатӄэн.
Ынӄо нырагтыӄэн.
Аны уйӈэ!
Э'тки нупынъылийгым!
Э-э!
Гынан ивкэ рытыркынэт, ы'ръунтэтыльэтыркын!
Кита, ынанытлянъёгты ӄыӄэвигичиги!
Ӈэвмиргыӄэй нынтоӄэн, нылӄытӄин.
Ынанӈэнчьа-ым ӈэвъэн нинивӄин: Ынӄэн ынпыӈэвӄэй, ӄэвигичильын ӄылпынрыгыткы!
Налпынрыгъан, ынкъам рагтыгъэ.
Ныӄамэтваӄэнат.
Эргатръок ытлывъёта ивнин: Кита, ынанынпычьэты ӄыӈэвйигичиги!
А'мын-ым ӈан нылӄытӄин ынпыӈэв.
Эчги наӈэнтоӄэн, нымӈылёӄэн.
Ӈоон, ӈоон, ӄэйӈун, ӄэвигичигъи ынпыӈэвӄэй нэмэ морыкагты тылеркын!
Вынэ ванэван, энмэн тыӈээвйигичигъэк.
Ынкъам рэӄыльу ытлывэ раӈавтыӈанӈыркын!
А-а, рэӄыльу?
Ӄаймаромчынтольо!
Ымыльо ынӄэн нинэӈээвйиӄинэт э'ӄэйичьэмрэтти ӈэвмиргыӄэе.
Ынанытлянъёгты нэмэ тыӈивынин: Ынанытлянъёгты ӄыӈээвйигичиги!
Вынэ ӄавэгеченвыӄагтэ тырэнъэӄэрэвӈынэт!
Э'нӄэтыльын энотконанрэрӄэн.
Ӈэвмиргыӄэй ныркылявӄэн, нылӄытӄин.
Ынпыӈэвӄэй ӈоон рэӄыльын, ӄылпынрыгын.
Ӄэвиигичильын ӄылпынрыгын!
Вынэ вай, ванэван мыӄэвиигичигъэк, энмэн вай тыӈээвйигичигъэк.
ӈэвысӄэтӄэй нылгынин.
Ынӈатал-ым таӈкэра нанавэръэпатын.
Ойымпъатакэчга нантаӄавынат.
Ӈанрагтатгъан.
Рэсӄиквъэт ытри ӄлеграгты.
Ёрочыкон рыпэт черитлитэ ынкъам пуйъэтэ гэӄитвилин.
Лыгэн-ым ымыльэты ярачыкон ныпуйъилгиӄэтӄин.
Уйӈэ нотайкоч эгылгывытрэткэ.
Ӄаӈокэтльан ӈэвысӄэт лёӈвакъота, ытръэч ӈырэпэтгъи.
Ынӈин ӈырапэты нытваӄэн.
Вэлер гэгитэтэ ы'вэӄучитэ ытлён.
Паръотайӈын ытлывъен черитэ, левыт-ым ӄэймэтэ ныйитыткуӄин.
Аны ӈан ынкы ӈэвысӄэт гатвален, ӄынвэр вай тъэраткоӈӈогъэ ӈрапычга.
Ынпыӈэвӄэй ымы гэйылӄэтлин.
Лыгэн ытри йылӄэтгъэт-ым, ӄлявыля паръотайӈын гылгык ыпэ рычимиръэвнин.
Рычимиръэвыплыткук, оӄӄамайӈын тиӈунин, ынкэчыку рэгъи.
Аны гэлевтытэнъэлин, лыгэн-ым гэтъэнэткулин.
Ыныкит ӈан увик нинэплыткуӄин, нъэптыткуӈин оӄӄамайӈычыко.
Ынӈатал ёрочыкон таӈйыӄӄай-ым ынан рытчынин.
Вынэ-ӄун йыӄӄайъым.
Ынӄоры ӄлявыл нынтоӄэн, нинэннэӄин мимыл оӄӄамайӈычыкойпы.
Ярак раӈӈок, ынан нинэӄэплюӄин еӄаеквэ ыльыл.
Аны ынӄо нэнагтольатӄэн!
Аны йытонэн ытри вылгыналгын, ытри ӄапарпычгыргыльыт вылгыкэркэтлыӈын, вылгэръын ынкъам лымӈэ нылгинымкыӄинэт лыгэтаӈэты ӄаӈопэральыт вылгыналгыт эвыр-ым ӄутти гаймычьыт.
Ынӄоры кынмаросӄатыльатгъэ ынкы.
Ынан кынмаросӄыткынэты ратчьавнэнат ӈэвъэнлыӄыл ынкъам ынпыӈэвӄэй.
Рылгыквылгын, кылылялгын лыгэн ынкы ынан йымэльаннэн.
Пылыткук-ым, яӈат йыръэтъюнинэт ӄоратакэчга ынкъам ръэвытъуле, ынӄоры кэттывагъэ, кынмаросӄыткынык атчьатгъэ.
Ӈэвъэнлыӄыл ныйылӄэтӄин.
Ӄлявыл-ым гапаӄатлытколен кынмаросӄыткынык, мынгыгэӈгыпы нинэвинвыгитэӄин ӈэвъэнлыӄыл йылӄыльын.
ынӄоры кэттывагъэ, кынмаросӄыткынык атчьатгъэ.
Ӈэвъэнлыӄыл ныйылӄэтӄин.
Ӄлявыл-ым гапаӄатлытколен кынмаросӄыткынык, мынгыгэӈгыпы нинэвинвыгитэӄин ӈэвъэнлыӄыл йылӄыльын.
Ӈэвъэнлыӄыл камаграгъэ, лылепгъи.
Аны ынан нинэгитэйвыӄин ёрочыкон ынкъам ы'вэӄучилӄыл.
Ынӈатал-ым таӈӄлявылё гэнъэтлин ы'вэӄуч!
Аны гэллептитлин!
Лылептилыплыткук, ӈэвысӄэтэ пынэтгыргыт рырыткунинэт, кэттывагъэ, кылылет йыпъёнэнат, рылгыквыт ымы йымнэнат.
Ынӄоры йъонэн ы'вэӄучилӄыл, а'тчьатгъэ, оммачайпынэн.
М-м-м, мачрайыӈкы, мачрайыӈкы!
Вэнлыги нэноммачайпыӄэн.
Ынӄоры-ым ӄынвэр ынӈот гъайӈавыткоӈӈолен ытлывэ: Эпэӄэй!
Эпэӄэй!
Кыеквъи ынпыӈэвӄэй.
Аны ытлён гэллепыткулин, нивӄин: Вай-вай, ынръам миӈкы мытрэмык?
Микырык вынэ вай мури мытытваркын?
Нэнаӈычвынъайӈаӄэн ытлён ӄлявыля: Ӄытэӄэмэӈысӄив-ым, энмэч мынӄамэтвамык!
Ӄун микырык-ым мытытваркын?
Микырык мытрэмык?
Аны нэнамӈылёйвыӄэн ынпыӈэвӄэе ытлывэ.
Ӄынвэр ытлывъёта вылгытконаӈӈытонэн.
Микыргин-ым?
Ан-а'м, эӄылпэ ӄытэӄэмэӈги!
Ӄун, микырык-ым мытытваркын?
Вылгытконанрэрык-ым ӈан ӄлявыл айыӈкогъэ.
Ӈэвмиргыӄэе ӄол яӈан рывэнтэннин, ынкы ынръам нытваӄэн ръэвытъул.
Нэмэ пынлёсӄэквъэ: — Аны, микырык-ым мытытваркын?
Нэмэ нычвынъайӈайвыёӄэн, вытку тэӄэмэӈгъи.
Ӄамэтвагъат.
Ӄэмиплыткук, ынпыӈэвӄэй равэръэпатъёвнэн, ынӄоры а'лярантойго рыннин.
Матальэты ытри эвиръынльэтэтгъэт, нэлгынльэтэтгъэт.
А'мын-ым ӈавъёлтэ, ынӄэн ӈээвйик лывавъёттэ, аны ныръыттъыёчаткольанӈыӄэнат, ӈавъёл нивъюуӄин: Аны ипэ гымнин ытлён ы'вэӄуч!
Ӈэвъэнэ-ым нинивӄин ы'вэӄуч: Мынрагтымык, мынрагтымык-ым!
Ынӄэн ӈэвысӄэт ӄлявыля матанэн.
Лыгэтаӈычьыӈӈогъат ытри ынкатагнэпы.
Ытръэч.
С. Колё ныгтыӈъоӄэнат, ӄол нитӄинэт ымы ванэван ныӄамэтванат.
Эмгытъэтэ ӈээккэӄэй ныӄэвиичиӄин энаральэты, ытръэч-ым ванэван ынылпынрыгъан ынкъам нырагтыӄэн эмувикэ.
Ганымытваленат ӈээккэӄэй Аӈӄакваӈав гэӈэвмиргэ Оммо.
Колё ныгтыӈъоӄэнат, ӄол нитӄинэт ымы ванэван ныӄамэтванат.
Эмгытъэтэ ӈээккэӄэй ныӄэвиичиӄин энаральэты, ытръэч-ым ванэван ынылпынрыгъан ынкъам нырагтыӄэн эмувикэ.
Ӄол рыннин ӈэвмиргыӄэе ивнин: Кита, ӈавытлывъёӄай, мыгитэсӄивын ывэран, юрэӄ пывэнӈэгъи ынкъам ӈан вэлер мынъыпывапат.
Ӈээккэӄэе вэтгыры рыннин.
Аръапавыплыткок Аӈӄакваӈав лейвыткусӄиквъи аӈӄачормэты, юрэӄ энмэн рамыргольогъа.
Нылеӄин Аӈӄакваӈав аӈӄачормыеквэ ынкъам мэрынрэӄэй нытипъэйӈэӄин.
Нэнатвыӄэн тэпъайӈама тавэмэнӈынымытвак, ымыльорык тэнӈу, эӄу нэлгыркынэт.
Нараттаӄэн ынкъам нымыргогэчеӄэн, ӄынвэр кытмыргогэчегъэ.
Тылевулӄытвитэ итгъи.
Э'чги пэлӄынтыттылеркын люур льунин ынык ы'ттъыёча йынйынӄай.
Гаӄэвъянӈолен.
Амромавӈа ӄытгъи орайынйынӄаеты.
Эймэвык льунин лыгэрайӈын, ярачыко-ым нынлетӄин пэнъёлгын, ынкы ӄача нывакъотваӄэн увильын майӈыӈавэтын.
Ӈээккэӄэе ивнин: Ивкэ гынык пэнъёлгык ӄача момавыркын.
Коргаквъэ майӈыӈавэтын ынкъам ранӄамэтвавӈынэн, ӄытлыги ытлён нъоравэтльатъолёӄэн.
Аӈӄакваӈав-ым чичеквъи, вачаӄ ытлён лёӈайылгава итгъи ынкъам иквъи: Миӈкыри рай ранымытвагъа амынан ӈэвмиргыӄэй Оммо, микынэ рэвинрэркынин кытынпавыльын.
Эӄэӈэвысӄэт о'равэтльатъолёльын иничгытэтгъи: ӈээккэкэе ванэван лыги нылгынин чиниткин увик, йэлы-ым ӈэвмиргыӄэй кэтъоркынэн.
Эӄэӈэвысӄэтэ алваӈ рытчынин аӄачемгъогыргын, энмэч ытлён мачкачьараквъэ ынкъам ивнин: Эвыр рэрэльугӈын гынин тэгӈэвмиргыӄэй, ӄынумэкэквынэт гымык льаляӈэты амалваӈ вальыт тыӈэчьыт, ӄынкыкваквынат тэкичгыт ынкъам ӄынымкэквынэт ынӈин мыкэльу, эвыт миӈкэмил тыриквыт, ынкы вытку трэтрилгыт.
Ынӄэн ымыльо рытомгавъёлӄыл ӈыронъылё.
тэкичгыт ынкъам ӄынымкэквынэт ынӈин мыкэльу, эвыт миӈкэмил тыриквыт, ынкы вытку трэтрилгыт.
Ынӄэн ымыльо рытомгавъёлӄыл ӈыронъылё.
Аӈӄакваӈав вэтгыры итгъи.
Ӄытгъи амноӈэты ынкъам тыӈачьыгэчеӈӈогъэ.
Ӄэйвэ ныгагчавӄэн ытръэч вэнлыги тъэркин румэкэвнинэт.
Йарат мэйӈымигчир инэйылгъи а'ӄаӈавысӄатчыӈа,— чемгъоӈӈогъэ ейвэлӄэй ынкъам тэргатгъэ.
Авынтэрганма люур валёмнэн пипиӄылгъэйӈэн.
Лылепыткугъи гролмакы, эвын льунинэт нымкыӄинэт пипиӄылгыт.
Ынанынпычьа пипиӄылгэ лыгъоравэтльаелымэл пынлёнэн: Иа'м нытэргатэгыт?
Аӈӄакваӈавтыӈа тывнэнат ымыльо ынин вагыргын.
Палёмтэлыплыткок ынанынпычьа пипиӄылгыӄэе ивнин: Ыннэ атэргатка, ынан мытрэвинрэтгыт.
Еп тиркытир амэчатка ымыльо тыӈэчьыт нэнумэкэвынэт.
Ӄынкалыроквын ръэт, мытрэвинрэтгыт ривлык ымыльо гэчеёт,— ивнин ынпыпипиӄылгыӄэе.
Пыкиргъэт ярак, нэтрилынэт тытлынолыӈкы ынкъам ынпыпипиӄылгыӄэе акватыӈӈок ивнин: Эвыр ралвавыркын имырэӄык, ӄыетыркын ынӈанванвэты, минкы мытльугыт тэргатыльэгыт мытръатчаркынэгыт.
Кытвалынкыӄонайгыт, пипиӄылгигыт,— ивнин ейвэлӈээккэӄэе.
Ӄээкын вак эйминнинэт ӈээккэӄэе ӈыроӄ нымэйынӄинэт пыгпыгыт, тэӈылпиттэ йыръэннинэт.
Плыткук мигчирэтык, вакъогъэ ынкъам люур йылӄэтгъи.
Еп эргыръока ӄутгъи, ӄэлюк лымӈэ еп нымкыӄинэт тэкичгыт рыкыквавъёлӄылтэ льаляӈэты.
Рывэнтэннин ывэран, льунинэт аны колё тэкичгыт.
Коолёмэй!
Лыгэн ивыплыткук, пипиӄылгыӄэй эвын ыныкӄач.
Ынӈэ эӄылгилюкэ, ӈээккэӄэй, мытрэвинрэтгыт.
Торымгогъат мигчирэтык, эӄылпэ нэчвиткунэт тэкичгыт ынкъам наймэнат энаймэёлгык.
Вэлынкыӄунэтури,— ивнинэт Аӈӄакваӈавына ынин винрэттумгыт, ынӄоры-ым рыюнэвнин пэнъёлгын.
Рыюнэвыплыткук, ывэӈӈонэн э'ӄэӈэвысӄэт.
Тэкэм ывиплыткук, пыкиргъи э'э'ӄэӈэвысӄэт, эвын гагтагновлен тэкичгэ.
Гакачьаравычгатлен: ӈээккэӄэе ымыльо ынин рэнатвавъёт гэнкуврэтэвлинэт, ымы-ым гывиплыткулин.
Ӄэмиплыткук, э'ӄэӈэвысӄэт атчьатгъэ ымы рэӄын люӈивэӈээккэӄэй.
Ейвэлӈэвин нъэлгъи ытръэсӄэв кивкив такаеӈгыргын.
Ытлён ымныкэрэт чимгъугъи мэгчератынвы.
Ӄытгъи ывэрагты, ынкы льунинэт эвын колё турмытӄыт.
Тэргатгъэ Аӈӄакваӈав эмӄылгилютэ.
Чамъам рэплыткугнинэт ымыльо ымныкэрэт кэйик ынкъам ӈан ӄырым ныльунин ӄонпы ӈэвмиргыӄэй Оммо, э'митлён рай вэчьым тэвиминӈыпэлӄэтгъи.
Еп мэрэт апъака пипиӄылгыӄэй ыныкы етгъи.
эмӄылгилютэ.
Чамъам рэплыткугнинэт ымыльо ымныкэрэт кэйик ынкъам ӈан ӄырым ныльунин ӄонпы ӈэвмиргыӄэй Оммо, э'митлён рай вэчьым тэвиминӈыпэлӄэтгъи.
Еп мэрэт апъака пипиӄылгыӄэй ыныкы етгъи.
Ынӈэ эӄылгилюкэ, моргынан мытрэвинрэтгыт.
Лыгэн морыкагты ӄъатчаркын.
накаетыёгъан.
Аӈӄакваӈавына рэннинэт мытлыӈэн майӈыпыгпыгыт ынкъам энатыёӈӈонэнат.
Гэргыръоӈӈолен, вачаӄ-ым епэчгин ыннэн кокайӈын энититкыльин.
Э'йӈэвнинэт пипиӄылгыӄэе лымӈэ ӄутти пипиӄылгыт вэнратынвы, ӄэглын-ым эӄылпэ нэплыткугъэн.
Кыеквъи э'ӄэӈэвысӄэт, лылепыткугъи гыролмакы: эвын ӈээккэӄэе ымыльо рывъёлявъет гэплыткулинэт.
Иничгитэтгъи э'ӄэӈэвысӄэт, ӄырэрыӈӈонэн ӈээккэӄэй, лывавнэн льук.
Эймэквъи каенвэты, ынкы ынан льунин мытӄытӄыльайыткынык йылӄыльын ӈээккэӄэй.
Наӄам ынръам ейвэчу лыгнин ӈээккэӄэй ынкъам рыгъевнин.
Ынӄоры тыннийгут рыннин ӈээккэӄэй эмэйӈыкыльин рэпалгытаёчгыӄай.
Ейвэлӄэе качьарэты тэйкынин тэючгыӄэй ынкъам ивнин, энмэн вэтыӄун нытрилнин ӈавмэргыӄаеты Оммона, ӄэлюк рыкуврэтэвнинэт ынин ымыльо тывъёттэ.
Э'ӄэӈэвысӄэтэ эйминнин рэпалгытаёчгыӄай, энатыёнэн имыръэтэкичгэ: мэмылытъоля, рыркатъоля, ръэвытъуле, унъэлытъуле ынкъам ивнин: Рарагтыгъа, ӄыргыгынэт ывэрат ынкъам гамгаывэрак ӄыёгынат амалваӈ вальыт тэкичгыт рэпалгытаёчгыӄайкэн.
Эйминнин ӈээккэӄэе рэпалгытаёчгыӄай ынкъам эквэтгъи.
Э'ӄэӈэвысӄэтэ рыльэтэннин ръэтэты ынкъам рымӈылявнэн, миӈкыри пэтле таӈыпкэры ярак.
рыкалыровнэнат ывэрат.
Ӈээккэӄэй рыпэт вакъогъэ эминичгытэтэ.
Эвын ымыльо мынгыткэн ывэрат гэтэӈйыръэтлинэт амалваӈ вальа аӈӄатакэчга.
Ынкатагнэпы Аӈӄакваӈав ынкъам ӈэвмиргыӄэй паагъат гытъэтык.
Таӈычьынымытваӈӈогъат.
Ытръэч.
Тэленъеп Чегтук ӄача ганымытваленат ейвэл Ролтыгыргын ытри ытчай Пэглят.
Атав а'ткэвма ганымытваленат ытри.
Рыпэт чиниткин лыгэран лёӈытвата, ганымытвата ӄэвъярачыкоӄайык, тымӈэнӈэн эӄылпэ тайкыёк выквытъоля чама нутэсӄытъуле.
Ӄол нитӄинэт амкынъылё аплыӄамэтвака гатвата, миӈкыри-ӄун Ролтыгыргын еп ныппыльэв нытваӄэн ынкъам ынныӈыттык нылвавӄэн, чама ытчай пэтле гэпэлӄэтлин, ытлён нэмыӄэй ванэван ныӄитпыльэтын ынныӈыттык.
Ӄол итгъи тэлпыгъэт тэйӈэтти, ытръэч амынан мытӄымыт пэлятгъэ ыннанъылёӈэты.
Кытчемгъогъэ ытлывэ.
Колё миӈкыри мытратвагъа?
Чимгъунин ӄытынвын энаральэты лыгъоравэтльатомгэты Чечаӈэты мытӄынво ынкъам ивнин Пэглят: Ӄэлюӄ иа'м мынъувимык аӄамэтвака, мылӄытык ӄоле энаральэты ынкъам мыванлянат вэлер киткинуӄэй мытӄэты.
Ытчая ръотавыӈӈонэн Ролтыгыргын ӄытыльын ӈэнри: Миӈкыри рэпкиргъэ ырык?
Мури уйӈэ агаканъёка, наӄам ырыкы ӄытын чекыяаӈ.
Юрэӄ вынэ ынӈин мынытва?
Ролтыгыргын вэнлыги тэнмавыӈӈогъэ ынкъам эквэтгъи.
Нылеӄин ытлён аӈӄачормыеквэ.
Люур валёмнэн гырголяйпы энмэпы гырэп.
Палёмтэлгъэ ынкъам чеӈыттэтгъи, ӄытлыги гырэп ванэван алваӈ нытвагъан, ӄытлыги ытлён ныяаӄэн гырэпык.
Лылепгъи гырголягты Ролтыгыргын ынкъам ынкы льунинэт ӈирэӄ о'равэтльаӄагтэ.
Ытри эӄылпэ паагъат типъэйӈэк, йэ'лыги нъайӈавынӈогъан ытлён ырыкы энарагченво.
Ейвэл э'нӄэтгъи, ытлён миӈкыри-ӄун ныгагчавӄэн Чечаӈэты, наӄам пэтле волӄытвэӈӈогъэ.
Ытръэч-ым о'равэтльата вэнлыги нъэйӈэвӄин ытлён.
Ӄынвэр Ролтыгыргына пынлёнэнат: Рэӄу инъэйӈэвъюркынитык?
Вытку ӄутынэ ивнин: Мури нэнӈивмык гыныкагты ынпыначга Пинэлӄутынэ.
Ытлён нынымытваӄэн ӈутку чымче, ынан э'йӈэвыйгут нэнтымык гыт.
Ейвэл валёмгъэ.
Ӄытлыги ынӄэнат о'равэтльат въэгыргыт.
Ыргынан илкэмъетыйгут нэнтыгъэн Ролтыгыргын.
Вытку илкымъетыплыткук ынан люур чичевнин: ытлён гырголятгъэ ынӄо вэтчагъэ рэӄык э'вэты вальэты.
Ӈутку въэгыргыт иквъэт: Кита ӄытлепыткугъи.
Ролтыгыргын валёмгъэ, лылепыткугъи ынкъам льунин выкватайкыё яраӈы.
Аймавма ынан люур валёмнэн ярачыкойпы алваӈ вальын ӄулиӄул: Ӄырэсӄикви, ӄырэсӄикви, Ролтыгыргын, гымнан гыт тэленъеп тъатчаркынэгыт.
Ейвэл рэсӄиквъи чоттагнэты, ынкы вытку льунин ынпыначгыӄай.
Ӄытэйкыгын гымыкы нытурӄин яраӈы, ынӈатал ынӄо гынин вагыргын нытэӈъэв трэнтыӈын.
Гынан раматаӈын гытиӈӈэвысӄэт Чечаӈкэн.
Чит Ролтыгыргын э'нӄэтгъи, ытръэч-ым рай ярак а'тчаркын ынпэвыльыӄэй ытчай Пэглят.
Юрэӄ ынык тэлпыгъи мытӄымыт ынкъам ытлён раӄамэтваӈыркын, — чимгъугъи Ролтыгыргын ынкъам вэтгыры вагъэ.
Пэтле ытлён моогъэ мигчирэтык, тараӈык.
Лыги пэтле ынан тэйкынин яраӈы.
Ынӈатал тэӈу лыгнин яраӈы ынпыначга, ынкъам э'йӈэвнин ейвэл вулӄытвик ӄамэтванво.
Ӄамэтвама ынпыначга ивнин, энмэн рай Чечаӈык нынымытваӄэй чавчыв Пымо.
Ынин варкын ӈинчьэн ӈээкык, ынӈатал гытиӈӈэв — нынны ынин Кымъыӈэ.
Ытлён ратвагъа ӄитпыӈэвъэну чама таӈытльано.
Рывалёматыплыткок ынпыначгын, ейвэл чит тэнмавыӈӈогъэ, ытръэч-ым Пиӈэлӄутынэ а'рэнэн ынкъам ытлён ивнин: плекыт.
Ролтыгыргына йымнэнат турэвиръыт.
Авэръэпыплыткок колё таӈпэраӈӈогъэ.
Коргаквъэ ынпыначгын ынкъам ы'ттъык пууръу рыйипаннэнат ӈирэӄ и'гыт.
Акватыӈӈок Пиӈэлӄутынэ ивнин ейвэл: Чечаӈык пыкирыльигыт нараягнагыт гымык ӈэранчакэтта.
Ытри ривыркыт гыныкы, энмэн ӄыматагынат ытри.
Ытръэч-ым гынан ынӈэ ытри лыги элгыкэ, лыгэн вэтгыры ӄылеркын лыгэрагты Пымона.
Ӈэнку ръатчаркын гынин ӈэвъэнылӄыл.
Иӈӄун авнаалёмка, тырэйылгыт гыныкы гымнин гырэп.
Гырэпык рээн гыт пэтле рэпкиргъэ Чечаӈыльэты.
Ынӄэн гырэп равалёмнэн Кымъыӈэнэ ынкъам нараягнагыт гыт.
Эге, ӄоро гынин гырэп,— иквъи Ролтыгыргын ынкъам типъэйӈгъи.
Люур нэмэ пэнинэк нъэлгъи, нэмэ пэнин аӈӄачормыен чама энмыеквэн.
Энмык рымагты Чечаӈыльэнат лыгэрат ынкъам этъо яанэн ынпыначгэн гырэп.
Гырэп ынин навалёмгъан ӈэранчакэтта ынкъам чавчывэна ӈээккэтэ Кымъыӈэнэ.
Ыттъыёл ягнагъат ӈирэӄ чакэттыт, нэнвилгъэн магляльын ынкъам нъайӈавыӈӈон Ролтыгыргын ырык ярагты, ытръэч-ым ытлён э'нӄэтгъи, амын эквэтгъи рымагтэты.
Люур льунин ынанъяачы вальын лыгэран.
Ынкы нылӄотытваӄэн элгыкэрыльын ӈэвысӄэтӄэй.
Пыкэрыӈӈома ейвэл, люур ӈытогъэ ярайпы ӈэвысӄэтин ытлыгын.
Винрэннин Ролтыгыргын илгытвы и'ныт, ынӄо э'йӈэвнин ралкочыкогты.
Рэӄыльигыт пыкиргъи?
Гымнан траматаӈыркын гынин ӈинчьэн ӈээкык.
Э'тки нымкыӄинэт гэетлинэт ӈэвынрильу гымык ӈааккагты, ытръэч-ым ымыльо уйӈэ вагъат.
Иа'м-ым?
Ынӄэн-ӄун ымыльо нинэнчимгъувӄинэт.
Миӈкыри?
Нивӄин ытлён ынӄэнына ытлён вытку ӈэвъэну рэнъэлгъэ, эвыт микынэ рэнпэлӄувӈынин тайкавма.
Эплеэн-ым, гымнан мытантэнмыӈгъан,— иквъи Ролтыгыргын.
О'тчой гэтэйкэвлинэт ытри Кымъыӈэ ынкъам Ролтыгыргын.
Ӄынвэр ролтытвэӈӈогъэ ӈэвысӄэт ынкъам ӄынвэр паагъэ.
Чикинъэ, еп аӄэргыръоӈӈока Ролтыгыргын ынкъам Кымъыӈэ тэнмавыӈӈогъат Чагтогты.
Ытлыгэ йылнинэт ырыкы тылянвэты ынантаӈычьыт тэйӈэтти: ӄоратакэчгыт.
Пэтле пыкиргъэт ытри ярагты.
Ытчая Пэтлятына йъонэнат пыкирыльыт ынин ытлеӈи ынкъам ӈэвъэн.
Ынкатагнэпы ытри ӄонпы тагнымытваӈӈогъат, ванэван ӈыроргатрэ, энмэч нымкыргэри, ганананама Ролтыгыргынэн ынкъам Кымъыӈэн.
Ытръэч.
Ганымытваленат ӈирэӄ а'ачекыт — эрмэчьыт.
Ынӈатал ныгтытомгыльатӄэнат ытри.
Ытри вай ынӈин гатомгыльатыӈӈоленат.
Ӄол итгъи Эрмэчьын нотагты ӄытгъи.
Ынан льунинэт о'равэтльат пойгыльатыльыт.
Э'ӄэльэ нинэнрыӄин ӄонпы ыннэн о'равэтльан.
Ытлён ынӈатал галвавыӈӈолен, ӄымэк-ым ныпэӄэттатӄэн.
Эвыр-ым нъыпэӄэтатын айылгыкэ о'равэтльан, лыгэн эвыт нъынмынэн э'ӄэльэ.
Эрмэчьынэ пиринин чиниткин пойгын ынкъам кытгынтатгъэ ырыкаӈӄачагты.
Ӄытвэчагэ гымык яаленӄӄач ынкъам яалейпы эймэвыльыт ӄынмыткоркынат!
Ыргинэт пойгыт ӄынур лыгэн ярано нъэлгъэт, аӄаймавкы ырыкы, эймэвыльыт лыгэн эвыр нынмыӄэнат.
Эрмэчьэ нэнатынпыӄэнат э'ӄэльыт ынкъам ынык гыргоча нинэнитлитӄинэт ыяагты.
Ытри эрмэлтэтгъэт.
Эрмэчьын пынлёгъэ: Микигыт?
Иа'м амгынан ныпойгыльатэгыт?
Э'ми гынин тумгыт?
Гым Тиркытэгнигым!
Уйӈэ гым этумгыкыльигым, амгымнан вальэгым, ымы-ым ытлыгын ынкъам ытля уйӈэ.
Гым тумгу ӄинэлгыги, мынтумгыльэтыркын, ӄынур-ым ытленъюмури.
Мынрагты!
Ӄырым вынэ мыпэлягыт!
Эрмэчьэ мынга пиринин Тиркытэгын ынкъам ярагты эквэтгъи.
Тылянвык вай люур нэмэ напэнрынат э'ӄэльэ.
Рытрилнин тумгытум Эрмэчьэ нотасӄыткынэты ынкъам камлелы ляйвыӈӈогъэ ынык ӄача.
Э'ӄэльэ ынӈатал нырэпириӈӄин Тиркытэгын, наӄам нылвавӄэн, ӄоныры Эрмэчьэ эймэвыльыт нэнанмыткоӄэнат.
ынык ӄача.
Э'ӄэльэ ынӈатал нырэпириӈӄин Тиркытэгын, наӄам нылвавӄэн, ӄоныры Эрмэчьэ эймэвыльыт нэнанмыткоӄэнат.
Маравыплыткок Эрмэчьын ынӈатал гэпэнъивэтлин, рыпэт нылылякавральатӄэн.
Ынан нэмэ пиринин тумгытум, мэткиит рилгиннин.
Ярак ытлён пыкиргъи апаӄатля, тумгытум люгнинтэ рыннин нутэк, алымы Тиркытэгын уйӈэ авъегыргыка гэнъэтлин.
Ӄынвэр Тиркытэгын тылямалявыӈӈогъэ.
Ивкэ ынӈатал ӈаргыногты мынторкын, ытръэч ӄутык тылвавыркын.
Эрмэчьэ пиринин ытлён ынкъам ӈаргын налгыткынык рывакъовнэн.
Тиркытэгын пэтле ӈаргын ыннанъылёк мэлеквъи, ярагты чинит рэсӄиквъи.
Тумгытум, гым тымэлеквъэк, ӄыкоргаквэ!
Эрмэчьын ынӈатал гакоргавлен малявыльэты томгэты.
Ӄол итгъи Тиркытэгын нотагты ӄытгъи ынкьам ынкы льунин ӈэвысӄэтӄэй.
Ӈэвысӄэтӄэйигыт, гымнан гыт мылгыгыт.
Варкын гымнин тумгытум, ӄыгитэгын, юрэӄ ынык ярагты нъылӄытын.
Ытлён уйӈэ эӈэвкыльин.
Чамъам гым гынан ринэлгыгъэ, ытлыгэ ӄырым нинэйылын гыныкы, ымы гыныгтомгэты.
Миӈкыри-ым этъопэл тъыпиригыт гымнан?
Чамъам, тивыркынигыт!
Ярак пыкирык, Тиркытэгын пыннэквъи, ванэван нывэтгавын Эрмэчьык рээн.
Ытлён рэӄи, иа'м пыннытваркын гыт?
Игыр гымнан нутэк тыльун ӈэвысӄэтӄэй.
Нивӄин, энмэн чамъам гымнан трэлгыӈын, ытлён ӄырым ытлыгэ гымыкы ныйылнин.
Эргатык мыныгтын кынмал, эвыр ы'лгу лыӈыркын!
Эвыр-ым эйылкэ нэрэнтыӈын, ымыльо мынынмытконат ынкъам ӈэвысӄэтӄэй мынпирин эвытлым мынынгынтэвэтын.
Инъэ ытри тэнмавыӈӈогъат.
Нэпиринэтт тиӈурти, пойгыт ынкъам валят.
Эквэтгъэт.
Ӄынвэр-ым нымным ынӈатал нытэӈӄин вытрэтгъи.
О'равэтльамкийӈын ӈаргын нытваӄэн.
Ӄытлыги, ынӄэн нытэнмавӄэнат рачвыӈынвэты.
Мэӈин ынанъянотыльо ритгъэ ынкъам ы'ттъыёл рэпкиры, ынӄэнына ӈэвысӄэтӄэй ӈэву рэпиригнин.
Мэӈӄокэнаторэ?
Ранӈытатык ӈанӄо?
Микынти тури?
Гым Эрмэчьигым!
Ӈанӄо тыетык рырагтанво ӈэвысӄэтӄэй гымыгтомгэты!
Гым-ым энмэн Тиркытэгнигым, ӈанӄо тыетык пэрэнво ӈэвысӄэтӄэй.
Эйылкэ рэнтыӈыткы, мытрэнгынтэвэнӈын, эвыр рэвэлеркылентык морыкы — ымыльо мытранмытконтык!
Валёмтык!
рэвэлеркылентык морыкы — ымыльо мытранмытконтык!
Валёмтык!
Ӈэвысӄэтӄэе а'ачек лыгэн эвыр льунэӈу элкылнин.
мытранмынтык, эвыр-ым ы'ттъыёча рэпкирыӈытык, ӈэвысӄэтӄэй тургин!
Моогъат рачвыӈкы.
О'равэтльат ымыльо пэлятгъат яал.
Ы'ттъыёл пыкиргъи Тиркытэгын, ынӄоры — Эрмэчьын.
Ынӈатал гагтыкоргавлен Эрмэчьын, эвыр Тиркытэгын ы'ттъыёча пыкиргъи.
Ӈээкык гымнин тургин!
Игыр мурык ӄыткиквытык.
Эрмэчьэ гымнин ынпычьын ӈээкык э'птэ нылгынин.
Эргатык ӈэлвыл ӈанко мынагтатын ынкъам мынычвин: чывипыт мургин, чывипыт тургин, ынкъам ӄырагтытык.
Игыр-ым ымыльо гэчевкы мынытваркын, мынымлявыркын, мыныгрэпыркын ынкъам мынчаёркын.
Инъэ ынӈин итгъэт.
Эквэтгъэт ярагты тумгыт, наӄам ымыльо гаӈавма.
Ыргинэт о'ратыӈӈогъат нэнэнэт.
Галяӈӈогъат гивиӈитти, нымкыӄин нантыеватыӈӈогъан, томгыльатгыргын-ым ванэван, миӈкыри-ӄун ынӄэн а'ӄантыеватын вальын, ынӈатал нъомрыӄэн.
Ытръэч.
Нынымытваӄэнат эмнуӈкы чавчыв Пэутэн ынкъам ӈэвъэн Ваалӈавыт.
Нынымытваӄэнат ытри колё а'ткэвма, ытръэч коргыӄавыт ройыръык — ныппылюӄинэт нэнэнэт: экык ынкъам ӈээкык.
Эккэӄэй, ӄэйвэ эмэйӈыкыльин, эквырга-ым мэчынкы нытвэтчатваӄэн ынкъам ытлыгырык гэтэнынныӈлин Тэркынтоно, наӄам-ым ӈээкык еп люнтэнынныӈыльын, миӈкыри-ӄун еп нырулӄин ынкъам ымыӈ нылвавӄэн ынанчинит вакъотвак.
Ӄолетъылё Пэутэн ныторвыӈӄэн чоттагнык, ӈэвъэнэ-ым ёроӈы нинэтэӈтэйкыӄин, люур ыргынан навалёмын э'йӈэвыткульын экык: Ӄыгитэгыткы, мэӈин ининигъи ӈайыӈӄачайпы, ытлён морыкы рэмкыльу етыркын.
Пэутэнэ ымыӈ левыт лёӈынгырголява ытръэч анӈэнагты иквъи: Мури айъокыльыморэ, миӈкыри-ӄун ӈочьыморэ.
Экык-ым ныченрыгчатӄэн, ӄэйыӄын вак нэмэ ӄулильэтгъи: Атэй, эӄылпэ ӄынтогъэ ынкъам ӄыгитэгынэт, малӄырымэн ыннэн ӄынур муульын.
Пэутэн лываквъэ ярачыко вак, лылепыткугъи ӈаргыногты: Тивыркынигыт, микынэ мури лёнйъольыморэ.
Ынӄэн гынан льуркынэт чиниткинэт рилвыт, ынкъам ӄынур льуркынэт микынти етыльыт.
Ӄэйвэ, ӄэйвэ, вэлер ӄытлепыткуги!
Лылепыткугъи Пэутэн ынкъам пыннэквъи.
Кэтэм ярагъет ныгагчавӄэнат о'равэтльат, колё нымкыргэри, рыпэт илгэмнуӈ гувъэлетлин.
Ынӄэн э'ӄэльыт,— иквъи ытлён ынкъам ӄулильэннин ӈэвъэн, — чымче э'ӄэльыт, эӄылпэ ӄынтэнмаквын орвэръын акватынвэты, мытрэгынтэквъэ.
Ӈытосӄычатгъэ Ваалӈавыт ярачыкойпы, льунинэт энмэч э'ӄэльыт нэймэвӄинэт, эӄылпэ тэнаӈаӈӈонэн оргоор, рывакъовнэн ӈээкык орвыӄайык.
Пэутэнэ пиринин пойгын, аккагты йылнин ырыт гарынныкома ынкъам рывакъовнэн экык чакэттык ӄача, иӈӄун йатыляма нъынрыркынин чакэттыӄай мынга.
Пэутэн нылеӄин ы'ттъыёл, ӈэвъэн яалеӈӄач.
Ръэт гатвален аӈӄак араргыеквэ.
Нэльунэт ытри э'ӄэльэ ынкъам наркыляӈӈонат.
Э'квырга-ым чавчыват ныйыӄъэв нылеӄинэт, э'ӄэльыт пэлятыӈӈогъат.
нъэлгъи.
Ы'вэӄучитэ ивнин ӈэвъэн: Гым лёӈылвавыӈӈота.
Ытръэч томавык йэтылек,— иквъи Ваалӈавыт.
Пырнин гыргочаӈкэр, ытръэч эвычаӈкэра нъэлгъи ынкъам вакъогъэ ываӄочорвык.
Эквэтгъэт рымагтэты, люур у'рэквъэт э'ӄэльыт ынкъам накамлелтаӈӈонат.
Чемгъоӈӈогъэ Пэутэн, ынӈатал э'ӄэльыт лыгичымче, ынкъам ратвагъа этчымарав.
Ынан пирисӄыченнин ръысӄываляйӈын ынкъам тымнэн ӈэвъэн гаӈааккама, экык-ым ивнин: Мури ӄлявылморэ, наранмымык маравма, ӈэвысӄэтти-ым нэрэпириӈынэт э'ӄэльэ, ыргынан мури э'ӄу нэрэлгымык, мачыргынан ытри нувъинэт ы'ттъыёл мурык.
Лявтынгырголяквъэ Пэутэн, льунинэт э'ӄэльыт вэтчатвальыт гролмакы.
Ӄэйыӄын вак валёмнэн ыргин очоч ивыльын: Э'ткиӈигыт гыт, ымыльэты ройыръын тымын.
Гитэнин ытлён чавчывата, льунин: ымыльэты понтасӄын гэйпылин пылвынта, ымыӈ левтык ныӄэлпэраӄэн пылвынтыкъале, э'квырга-ым люнчеӈӈыттэтыльын ынкъам татлыгнэн: Ӈэвъэн гаӈааккама тынмынат ейвэчу эмылгэ.
Мури нанъынмымык торгынан, ытри а'ткэвма нъытванат.
Мури гаккама вэлер ӄлявылморэ, мачморгынан мытрэтэвиминӈыгъэ.
Ӄытлыги тури ӈирэтури.
Гымнан люнльутэ гынин экык.
Ытлён орвыӄайык варкын.
Опопы мынмарав.
Ытръэч ӄычимгъуги рэӄэ гыт рэвириӈэтгъэ: пойга эвытлым ырытэ?
Лыгэн эвыр рэӄирвэ, кит-кит-ым въик агаргыкэгты.
Мэчынкы гым ныпойгыльатэгым ынкъам тытэгъэӈыркын въик ытръэч ӄынур пойгымляльэгым.
Ытръэч тивыркынигыт: ынӈэ апэляка гымнин экык, нэмыӄэй ӄынмыгын ынкъам ӄымайынлягын гымык ӄача.
Ынӈин трэнтыӈын, гынык рывъёлявыгъет,— татлыӈыткогъэ, э'ӄэльын ынкъам пэнрынэн Пэутэн.
Ытри могъат пойгыльатык, ныпойгынпэлявлятӄэнат, наӄам лёӈпойгымлята, ытръэч ныпойгыльатӄэнат.
Пэутэн айылгыка ныпойгыльатӄэн, ытръэч-ым э'ӄэльын нымлыӄэн, пылвынта ытлён нинэтэӈэйпыӄин.
Горатваленат пойгыльатык.
Галгомавлен э'ӄэльын, ынкъам пойгыльанма ринтынин пылвынтыкъале.
Эчги экъэликэ нъэлгъи, чавчыв иничгытэтгъи: э'ӄэльын лыплявтыльын.
Эвиӈан ытлён ынпыӈ вальын гымык,— чимгъугъи Пэутэн, ынкы ӄынур армаӈ нъэлгъи пойгыльатгыргын, этъо этчараӈ нъэлгъи.
Вэнлыги э'ӄэльын нэрмэлтэтӄин.
Ынкы лылепыткугъи орвыӄайгыпы Тэркынто, льунин эӈъэлетыльын ытлыгын ынкъам пиринин ырыт ынкъам гэтачьыткоӈӈогъэ лыплявтыльэты а'ӄальэты.
Эвыр вай э'ӄэльын кавэты о'раӈэнӄаеты тылигъи, ырыткугъи ытлён ынкъам рыпыткэвнин эмгынунлылек.
Мутлымул таӈколё пыльыльэтгъи льолӄылеты, ытлён лывавыӈӈогъэ ӄэйыӄин пойгыльатык.
Ынкы ивнин Пэутэн: Колё мытэтчыпойгымаравмык, гынан-ым гым инэмлытйигъи, гымнан нымкыӄин мутлымул тынтымӈэвын, ӄырымэвын ӄэйыӄын мыпойгыльатык.
Этлы гымнан гыт мымлытйигыт, нэмлытйигыт гыт гымыкэккэтэ.
Ынӈатал гаргыргын въик ӈэнӄайгыпы.
Гым горатвайгым вак, рыпэт лыплявтыльэгым, нымкыче гапэнрыткойгым торыгнотагты, ӄонпы нэналватэгым, ымыльо найылгавӄэнат.
Мачынан нынтогъан гынин экык ёройпы ынкъам нэнатаӈынмыгъан, иӈӄун эвнэтэвиминӈыкэ.
Ӈотӄэнат пылвынтавэръыт ынкъам пойгын ӄыйылгынэт ыныкы.
Мэчынкы ынан пэрэёлӄылтэ.
Ытлён ратвагъа армаӄлявылё.
Гымнин экык еп ныппылюӄин ынкъам тотъэты вальын, гымнан чинит мынмыгыт, ытръэч вэчьым гагчавыркын въик, гынин атын авъкэгты вальын, мэчынкы рэмэлеквъэ гыт.
Ратан, нымкыӄин мутлымул тынтымӈэвын ынкъам тъэнӄэркын лыги лынъёк гамгао'равэтльарык, энмэн гымнан атын тыпиригъэн ныппылёӈэнӄайгыпы, ыргынан гым экэвку нэрэтчыгым, опопы ӄэнанмыгъэ.
Ии, гымнан гыт мынмыгыт.
Ытръэч гынинэт имыръэнутэт рапэлянӈыт гынык.
Гымык эккэтэ ӄырым ныпирининэт.
Мургин ынӈин вальын вагыргын: этлы эпирикыльинэт ръэнутэт тумгин.
Пэутэнэ рыгырголявнэн пойгын ынкъам тынпынэн понтасӄык э'ӄэльын, эвыр ынкы ытлён пэӄэттатгъэ.
Нэльугъэн э'ӄэльэ пэӄэттыльын ыргин очоч ынкъам ытри гынтэквъэт имымиӈкыри.
Пэутэнэ кыленин э'ӄэльин вэтгав, гулювлин увик э'ӄэльин Туӈитльэк, чымче панэнальынвык ӈэвъэнык ынкъам ӈээккэк.
Лыгипэтле эмнуӈыльэ лыги нэтчыгъэн эналватгыргын чавчывэн, ынкъам Тоӈэ'тльагты пыкэрыӈӈогъат аӈӄальыт.
Ыргынан нанъяӄэнат Пэутэн ынкъам ынин экык Тэркынто, чама ныкоргавӄэнат, энмэн лыгъоравэтльваратык нытваӄэнат чиниткинэт эрмэчьыт.
ынкъам Тоӈэ'тльагты пыкэрыӈӈогъат аӈӄальыт.
Ыргынан нанъяӄэнат Пэутэн ынкъам ынин экык Тэркынто, чама ныкоргавӄэнат, энмэн лыгъоравэтльваратык нытваӄэнат чиниткинэт эрмэчьыт.
Ытръэч.
С. Вэлвин нынны — Ӄъуркыл, риӄукин-ым — Нутэӈэвыт.
Ытри нытваӄэнат ыннанрак, ытръэч амъянра ёрот.
Гатваленат ыннанрак Ӄъуркыл ынкъам Нутэӈэвыт.
Вэлвин нынны — Ӄъуркыл, риӄукин-ым — Нутэӈэвыт.
Ытри нытваӄэнат ыннанрак, ытръэч амъянра ёрот.
Ӄол итгъи чикинъэ Ӄъуркыл эквэтгъи пэчыгэленвэты.
Аны колё горатвален тылек.
Ӄынвэр льунин гытгын ынкъам гытгыткынатгъэ.
Тэйкынин а'нэлёкаргылгын, йытонэн аӄын ынкъам а'нэлёмгогъэ.
Горатвален а'тчак, э'квырга тэӈуйӈэ нытваӄэн.
Амгынонъылёръома люур ыннэн ыннээн гывагъэ.
Наӄам колё нымэйыӈӄин, нитчыӄин.
Ыннээн тэӈоткома, люур мэӈин тэргыткольын валёмнэн, наӄам ӄырымэн лыгэтэргыӄолеӄол.
Йытомгонэн ӄытлыги, кальанананачгын!
Наӄам аны нытэргыръочгатӄэн!
Эӄылпэ вынэ ӄынэнръэлеттурэв!
Вэлвэ эӄылпэ рыръэлеттурэвнин.
Ӈачгыувэӄӄачайпы йытонэнат лыгинныт, кимгиӈыт.
Мыраӈувэӄӄачайпы йытонэнат кычавтэ, ӄэтат ынкъам нучут.
Вэтлы лыгэн имтимич вагъэ.
Ӈанӄын нэмэ рынинин ынкъам нэмэ пэнинэк ёнэн, ынӄо рагтакватгъэ.
Пыкиринэӈу ярак, лыгэн ранмэпы винвынъылинин имыт, ынӄо вытку ытлён тытлепы рэсӄиквъи.
Вэнлыги Нутэӈэвытынэ йыӈонэн ынныткэн ынкъам иквъи: Кы-кэ вы-нэ!
Мэӈко таӈынныткэръоркын!
Этъым аны ӄэйвэ,— иквъи Ӄъуркыл.
Ӈутинныкитэ рэӄокалгын нылвавӄэн йылӄэтык.
Ӄынвэр йымнэн кэркэр ынкъам тэӈэвыргыргыкэ ӈытогъэ.
Льунинэт винвыт вэлвин ынкъам эквэтгъи вэнвыеквэ.
Еп вусӄымчыку пыкиргъи гытгык, а'нэлёӈӈогъэ.
Эчги нэмэ высӄавыӈӈогъэ, люур нэмэ итчетгъи а'нэлёёчгын, лыгэн тэӈойвыӈӈонэн.
Эчги рэтчаӄавыӈӈонэн, люур тэргыӄолеӄол валёмнэн: О-ок-ко-о-ой!
Нэнанатчыӈатӄэнат тэӈимыръэнутэт Ӄъуркылынэ!
Амъаӄакоргава ярагты кытгынтыпкэргъэ рывэтгаватыӈӈонэн Ӄъуркыл: Ытлён рэӄыркын вырэнынъэӄэрэвыркын?
Нутэӈэвыт эмъэӄэпэӈъивэтэ рыпэт нылвавӄэн вэтгавкы.
Эргатык чикинъэ валвийӈын нэмэ чейвыткугъи амноӈэты.
Колё аны горатвален тылек, ӄынвэр высӄавыӈӈогъэ.
Рылгъэ ёрочыкогты, лыгэн эвын ынкы авынральын — ӈэвысӄэт ӈытогъэ.
Колё аны черитӄыльу ярачыкон, рыпэт лымӈылык а'ӄатвыӈ.
Ынкы вэтлы чемгъоӈӈогъэ: Аны миӈкы ытлён тыпкирык?
Колё аны нымэйыӈӄин ёроӈы?
Нилгыӄин ёрочыкон?
Лыгэн ынӈин чимгъуплыткук, люур ӄэмэӈы ръылинин ӈэвысӄэтэ тэӈимырэӄэ йыръыльын: пэлӄумрэтэ, ыннэ, ӄоратъоля, ылвэтъуле, майъолята.
Валвыйӈын колё аны гаӄамэтвален, эчги таӈпаагъэ, люур ӈэвысӄэтэ э'йӈэвнин: Мэй!
Рэмкыльигыт, аныӄун ӄинэгитэги!
Ӄъуркыл у'рэквъи чьоогыргэпы.
Льунин ӈэвысӄэт колё э'ӄэтъымыльын, камчалявтыльын, экыттэлеткыльин, иръын гэчимиръэтлин, плекыт кыямылӄогты нэнаяӄэнат.
Ынраӄ выткукин мэӈӄокэн ӈэвысӄэт тыльуркын, колё пылытъымыльын, ныгтинӄин, — ӈытома иквъи валвыйӈын.
Ӄытрирэмич илюльэтгъэт, вэтлы рарагтыӈыӈогъэ.
Ӈэвысӄэтэ эръывтычгын тэнйыръэннин тэӈимырэӄэ, миӈкыри-ӄун ыныграк тэӈимыръэнут нытваӄэн.
Мэйӈимтильын валвыйӈын ярак пыкиргъи, нэмэ рытрилнин имыт, ръылинин ранмэпы, ынӄо рэсӄиквъи тытлепы.
Нэмэ Нутэӈэвытынэ пынлёнэн: Мэӈӄо ытлён таӈтакэчгыткэта?
Вэтлы татлыӈыткогъэ: Этъыманы ӄэйвэ.
Ынкы Нутэӈэвыт ныкитэ вэнвэпыгъэ.
Пыкиргъи ярак, авынральа лёӈынвэтгавата, люӈгитэтэ рыннини рэмкыльын.
Нутэӈэвыт рылгъэ ёрочыкогты ынкъам чемгъовэтгавыӈӈогъэ: У'-у'-у'!
Вэнъым черитӄыльу яраӈы!
наӄам ытръэч ӄэмэчыку нытваӄэнат тэкичгытъул ынкъам майъолятъол.
Нутэӈэвыт иквъи: Алымы колё нымкыӄин тэкичгын, авынральын-ым ныпичьыӄин.
Эчги Нутэӈэвытынэ кунин ӄэмэйыръын, ӈэвысӄэтэ ивнин: Мэй, рэмкыльыӈэв, ӄинэгитэ!
Нутэӈэвыт у'рэквъи: У'-у'!
У'-у'!
Ытлён аны ръэӈэвысӄэт тыльуркын, вэнъым эгтиӈкыльин, выльиӈыткыльу ынкъам иръын гэчимиръэтлин!
Лыгэн ынӈин ивыплыткук, ӈэвысӄэт паагъэ путурэк.
Нутэӈэвыт ӈытогъэ, лылепыткугъи, льунин амынан ынкы нытваӄэн пипиӄылгыӄэй.
Ӄынвэр Нутэӈэвыт пэлӄынтэтгъи ченэтрагты.
Пыкиринэӈу Нутэӈэвытынэ ивнин: Ӄъуркыл!
Тэӈимыръэнут вэрэрынво нинэлгигыт?
Ӄъуркылынэ татлыгнэн: Вэнъым авалёмкыльэгыт, вырэрынъаӄаравыльатыркын!
Нэмэ эргатык чикинъэ вэтлы ораы'ттъыёлягты чейвыткугъи.
Горатвален тылек, ӄынвэр льунин майӈыярайӈын.
Яраӈы уйӈэ атытлыкыльэн, мэсӄэеӄын лылепыткугъи, вытку ынкы тыттэтгъи расӄыткынэты, лылепгъи рыногыргэпы, люур льунин чоттагнык майӈыӈалвыльийӈын.
Ынкы валвыйӈын чемгъовэтгавыӈӈогъэ: А'мын миӈкыри ивкэ мырыткуркын?
Ӄынвэр чимгъугъи: ынанмыӄычьыӄай пээчвакӄай чиӈкъэтывэнин.
Пээчвакӄай лыгэн въигъи.
Вэтлы тэгрэтгъи ралкочыкогты, авэтываӄ пэнрынэн пээчвакӄай, ринтынин ӈаргыногты, рэлӄынтонэн, ынӄо имтинин ярагты.
Ярак пыкирык нэмэ ранмэпы ръылинин, ынӄо тытлепы рэсӄиквъи.
Нутэӈэвытынэ пынлёнэн: Ӄъуркыл!
Мэӈко таӈычьыткэркын?
Ӄъуркылынэ татлыгнэн: Вынэ нэмэ пытъайвэ вырэрынъаӄавыльатыркын.
Ынӈатал-ым вэлвэ гынрыру гэлгылин эвкэтыльын рэӄокалгын.
Э'квырга-ым ӄынвэр Ӄъуркыл йылӄэтгъи.
Нэмэ Нутэӈэвыт вэнвэпыгъэ.
Нэмыӄэй ынан льунин майӈыӈалвыльийӈын чоттагнык.
Рэнолыӈкы ӈавэтын нывакъотваӄэн.
Риӄукэтэ чымэетэ галяльын майӈычымӈы чиӈкъэтывэнин.
Ӈавэтын ытръэч иквъи: Ӈотӄэнат въиткуркыт.
Ынӄо ӈавэтынва въильын чымӈы ринтынин ӈаргыногты.
Ынӈин энвэнӈыкэ имтинин чымӈы риӄукэтэ.
Э'квырга-ым эмтэйпык лывавнэн, ӄынвэр вулӄэквъи.
Рэӄокалгын люур ӄолентогъэ: Мэй!
Авынральэгыт, ӄинэвинрэтги эмтэйпык!
Авынральа очнэн: Э-эй!
Эченур илкэ ӄэнъатчагэ!
Ынан ытръэч ӈытогты пиринин выквэпойгын ынкъам эмчимгъутэ нычимгъуӄин: Чемэт ынӄэната айвэнрэт ныгрыткуӄинэт.
Йъонэн рэӄокалгын илкэ вэтчатвальын, тэӈытръэттэгын лявтэпы кыплынэн.
Рэӄокалгын кэгытрэтгъи, ымыӈ люӈӄулильэтэ итгъи.
Ӈавэтынва аймак ратвынэн ралкогты.
Нутэӈэвытӄэй эвын кагытрынтогъэ, уйӈэ аймак, наӄам кытрэл ынин гэпнутлин.
Еп тытлепы Ӄъуркыл ивнин: итгъи.
Ӈавэтынва аймак ратвынэн ралкогты.
Нутэӈэвытӄэй эвын кагытрынтогъэ, уйӈэ аймак, наӄам кытрэл ынин гэпнутлин.
Еп тытлепы Ӄъуркыл ивнин: Тэӈимыръэнут вэрэрынво нинэлгигыт, аныӄун ӄыгитэгын гымнин кытрэл.
Ӄъуркылынэ ивнин: А'мын-ым авалёмкыльэгыт, алымы тивыркынигыт.
Ынан пытъэвэ!
Ынкатагнэпы Нутэӈэвыт паагъэ винвэ эквэтык.
Ытръэч.
С. Ӄол рыннин Пычиӄимтильынэ пынлёнэн Ӄъуркыл: Энмэн ганымытваленат ыннэннымык Пычиӄимтильын эвыр Ӄъуркыл.
Ӄол рыннин Пычиӄимтильынэ пынлёнэн Ӄъуркыл: Гыто рэръэгъэ чавчыварамкэты ӈэвытлепгичик?
Ако вынэ ӄэйвэ!
Титъэм мынъэквэт?
Вынэ лыгэн-ым эргатык чикинъэ, эченур мэлычьыт гакаӈъёт мынъянат,— ивнин Пычиӄимтильынэ.
Эргатык чикинъэ ӄорагыркэгъат.
Эквэтгъэт.
Ӄъуркыл ныянотыльатӄэн, ӄынвэр мыльурэгъи.
Пычиӄимтил, аны гынръаӄ ӄыянотгъэ,— нинивӄин Ӄъуркылынэ.
Пычиӄимтильын янотыӈой, печасӄэвнэн Ӄъуркыл.
Пыкиргъи чавчыварамкыӄ амгынотъылё, Ӄъуркыл-ым пыкиргъи вытку эмгынунныкитэ.
Пыкиргъи Ӄъуркыл эвын гагтъаӄанӈэнавлен.
Пынлёнэнат авынральыт: Э'мъим вай Пычиӄимтильын?
Авынральа никвъэн: Ӈаан-ым, ӈаан рэлку.
Ӄъуркыл у'рэквъи ёрочыкогты ынкъам иквъи: Пычиӄимтил, ӈоты ӄорат ӄынлегынэт!
Ӄэлюӄ-ым нэмыӄэй вытку тыпкирык,— ивнин Пычиӄимтильынэ.
А'ачека нэнленэт ӄорат Ӄъуркыльин ӈалвыльэты.
Эргатык ынпыначгын-авынральын иквъи: Мэӈин вэчьым нъымалытватын?
Люур эмынину Ӄъуркыл: Гым, гым, гым!
Эченур-ым мынгыткэн пырэрэмыт нэнъытэйкынэт.
Нэтэйкынэт мынгыткэн пырэрэмыт.
Ӄъуркыл эквэтгъи.
Мэчичьу аймыльа ӈэвысӄэтэ ныльуӄин лынкыгиӈкы пырэрэмульын Ӄъуркыл.
Лыгэн пырэрэмыт кунинэт, рагтыгъэ.
Расӄэвма нивӄин: Ӄэлюӄ-ым, миӈкыри мынынтын майӈыкывӈаргынэн.
Эргатык кыеквъэт— тэпэнинэтэ нылгэёатӄэн.
Нэмэ ынпыначгын иквъи: Мэӈин вэчьым нъымалытватын?
Вынэ а'тав гымо,— иквъи Пычиӄимтильын,— эченур ӄэплюльын иръын нэнъытэйкын.
Нэтэйкын ӄэплюльын иръын.
Эргатык инъэ Пычиӄимтильын э'э'гты эквэтгъи, таӄъо лыгнин эвыленолгын.
И'и'н янот пылвынтывылпата вылпаткойвынэн, ынӄо пылвынтывагрэля вэгыткуйвынин ынкъам ынӄо пылвынтытэвичгэ тивъювнин.
Пылыткук, панэнагты ӄытгъи.
Расӄэвма ёрочыкогты ы'ръэ тымӈъатав иквъи Пычиӄимтильын: Ӄэлюӄ-ым, миӈкыри мынынтын майӈыкывӈаргынэн.
Кыеквъэт — эвын гылгитэвмэлетлин, таӈайъыткынка гэнъэтлин.
Нэмэ ынпыначгын пынлёгъэ: Мэӈин вэчьым нъырэӈгилин?
Ӄъуркыл нэмэ эмынину: Гым, гым, гым!
Ӄъуркыл гэкэӈэ рэӈгилигъи.
Льунинэт пэтыралӄаӈытэвыр ӈэлвыльин пэтыраӈъёлгын.
Эмӄэлелвынэ нивӄин.
Нотӄэн мэлтэнрэӈыльын?
Люур ы'ттъаймак льунин, чамэттанэн, ӄэгнэвнин.
Оток, тынпыткэвын!
Укка-ко-о-о-о, тылвугъ-э-эк!
Ы'ттъаймак тиӈэнэгнин орвык.
Ярак пыкэрыӈӈок, ӈинӄэгти ягнагъат.
Ипэ мэӈин нивын: Гымнан тырэлылюӈын, гымнан тырайвоӈын, гымнан тыръанвоӈын, гымнан тырайвоӈын!
Колёмэй ӈотӄэнат ӈинӄэгти эмтэӈытъуле нытэйӈэтӄинэт,— нываӈэйпыӄэн ырыкы Ӄъуркыл чама нинупынъылиӄинэт.
Э'рыкут ӈэвысӄэтэ нэтрыткусӄивын эвыргээръын, ӄытлыги ы'ттъаймак.
Лыгэн нэнинтысӄивын.
Ӄъуркыл рэсӄиквъи ынкъам эвыӈӈой авынральэты: Вынэ итык эвын лыгэылвачгын тынмын чама таӈраӈгыргын тыльун.
Эргатык ялгытгъат.
Ӄъуркыл ныянрагакаӈыльатӄэн, муульык ы'тъоча нылеӄин.
П'этыралӄаӈынвык, ы'лматкынык вакъогъэ, лыгэн-ым нылгитэгыттэмӈыӄин.
Янотыльын муульын нинивӄин: Вайыӈката, вай вайыӈката!
Вэнлыги муульыт галягъат, миӈкыри а'ӄаравэвыӈ вальын, колё пэтыралӄаӈынвыткыльо, пэтыраӈыльын.
Нэмэ эргатык ынпыначгын иквъи: Мэӈин вэчьым нъырэӈгилин?
Вынэ а'тав-ым гымо,— иквъи Пычиӄимтильын.
Кыевкы рэӈгилиэквэтгъи.
Лыгитэн рэӈыльын равэвынвылӄыл льунин чама лыгиылвылю тымнэн.
Тинэӈэгнин лыгиылвылю ынкъам эквэтгъи.
Пыкиргъи.
Колё гакоргавленат.
Ӈэвысӄэтэ рыпанма лыгиылвылю, Ӄъуркыл ӄымэк нупыткуӄин ӈойӈык.
Еп увэнпыма Ӄъуркыл йылӄэ найъон.
Йылӄыӈӈок Пычиӄимтильын ивнин: Пычиӄимтил, эвыр ӄамэтваӈӈок ӄинэныгъеквъи.
Кыеквъи Ӄъуркыл эвын гэӄэмиплыткулинэт.
Йэливэн пынлёгъэ: Микынъэм ӈойӈык рунин?
Ако гымнан,— иквъи Пычиӄимтильын, алымы ынан люӈнульын.
Колё гэпичыгэргэтлин Ӄъуркыл.
Иа'м инэныгъевкыльигыт?
Ӄэлюӄ-ым, нивигым тэӈычьэтыркын йылӄэтык, эвнэныгъевкэ.
Иа'м-ым инэкырвиръэмэткыльигыт?
Миӈкы-ым нивигым ӄэлюӄ трэнытъылевӈын,— ивнин Пычиӄимтильынэ.
Ӄун иа'м-ым энатынпысӄычаткыльэгыт?
этъо йаӄолентогъэ Ӄъуркыл.
Миӈкы-ым нивигым, ӄэлюӄ тылетумгын мынмын,— татлыгнэн Пычиӄимтильынэ.
Ӄынвэр авъеткынка нъэлгъи Ӄъуркыл.
Ынпыначга ивнинэт ӈэвысӄэтти: Ӄээӄын вынэ ӄувитык, ӄол ӄораӈойӈын ӄыпатгыткы, ынкъам Ӄъуркыл ныӄамэтван.
Лыгэн-ым Ӄъуркыл чемгъорратаквъэ.
Ӄэмиплыткук йылӄъэтгъэт.
Кыевкы ялгытгъат.
Равэвын колё тэӈэкээкыльин, чама лыгитэӈрэӈыльын.
Ӄол итгъи ынпыначгын иквъи Пычэӄэмтэльына эвыр Ӄъоркылына: Вынэ ӄэйвэ ӄырагтыркынэтык, йъарат яральыт а'тгъоӈӈогъат чама пэгчиӈэтыркыт.
Лыгэн-ым ӈавынрагтатгъат Пычиӄимтильын ымы Ӄъуркыл.
Пыкирык ӈавынйытраквъат.
Пычиӄимтильын ытльата ивнин: Гымо йытро ӄинэлгытык, эченур лыгэӄылпэ ӄытратгытык, ӄинэнпэтгытык, ӄэнапатгытык ынкъам лыгэӄылпэ ӄинэнутык.
Лыгэн-ым ынӈин нэнтын.
Ытръэч тэкэм увэма Пычиӄимтильин ӈэвъэн энарагты гэлӄытлин.
Люур кукэйыръын ваӈэйпыӈӈой: ӈэвъэн энарагты гэлӄытлин.
Люур кукэйыръын ваӈэйпыӈӈой: Вай-вай, ынанывэкӄалягты тититыркын!
Пычиӄимтильин ӈэвъэн эӄылпэ рагтыгъэ, рычвачгынлевнэнат эръэт, нэмэ энарагты ӄытгъи.
Аплоратвака кукэйыръын нэмэ ваӈэйпыӈӈой: Вай-вай тыгтэтэркын!
Кытгынтыльатгъэ Пычиӄимтильынин ӈэвъэн эӄылпэ йыпэнинэт эръэт, лыгэӄылпэ нэнунэт.
Тагнымытваӈӈогъат Пычиӄимтильынти эвыр Ӄъуркылынти.
Ытръэч.
Тэленъеп гатваленат лыгэрак ӈирэк ы'ттъыӄэгти ынкъам ӈирэк ӈэвысӄэтти.
Рэлку нытваӄэнат ӈэвысӄэтти, ы'ттъыӄэгти-ым — ӈаргын, райвачык, миӈкыри акытыйгаткыльэн ӈэнку.
Ӄол итык ы'ттъыӄэгти ныпычвэтгавӄэнат.
Ыннэн нивӄин: Гыт миӈкыри нытвайгыт?
Гым итык нытэӈъэв.
Гынин-ым миӈкыри вальын ӈавэтын?
Тэгнытэӈӄин, инэгынритыльын ӈэвысӄэт.
Гым нэнатаӈынӄамэтвавӄэн гымык авынральа.
Лыгэн-ым ӄонпы нэнаныпалговӄэн, ымы нылгинытэӈъэв нытапаӈӄэн.
Лыгэн эвыт миӈкыри ымы нэнайколятӄэн, лыгэн тэгнытэӈӄин гымнин инэгынритыльын.
Лыгэн нынтойгым-ым, кит-кит ӄээӄын норатвайгым эвыт гымнин ӈавэтын нъатгоӈӈоӄэн, нэвыӈӈокэн.
Э'митлён гымнин ы'ттъыӄэй?
Лыгэн-ым тэгнытэӈӄин, тэӈимырэӄэ нэнанӄамэтвавӄэн, рыпэт гымнан ӄонпы лыгъылгу нинэлгигым, — ынкъам пынлёнэн ы'ттъытумгын.
Миӈкэмил гынин инэгынритыльын вальын?
А'мын, гымнин итык лыгъэ'ткиӈ!
Э-э, миӈкыри-ым вальын, миӈкыри нынтигыт?
Лыгэн-ым нэналпынрыӄэн ӄулин-ым лыгэн нинэнинтысӄивӄинэт рэлюйыръыт, гымнан вытку оратвак нинэпирийгым.
Лыгъэткиӈ гымнин инэгынритыльын!
Чама лыгэн нинэннэсӄычетӄин.
Лыгэн аны э'ткиӈ, аныӄун-ым гымнин левыт ӄыгитэгын, лыгэн тэӈэмкинутӄыльу гитлин, чама нэнагтыркыплыӄэн.
Ы'ттъытумгэ нинивӄин: А'мын, а'нӄагыргын ынӈин вальын инэгынритыльын!
Нывэтгавчетӄэнат ы'ттъыт райвачы.
Э'ткиӈ ӈэвысӄэт гавалёмлен вэтгавчерыльэты ы'ттъыӄаеты, каргэпы гэтлеплин.
Льунинэт, ӄытлыги ы'ттъыӄэгти нывэтгавӄэнат.
Лыгэн кытгынтынтогъэ, пэнрынэнат.
Ӈэвысӄэт нивӄин: Оо, митив микынти, ӄытлыги ӄолё ы'ттъиӈыт нывэтгавчетӄэнат, Митив микынти о'равэтльат нывэтгавӄэнат!
Гынтэквъэт ы'ттъыӄэгти.
Нотагты ӄытгъэт, нэмэ ынкы вэтгавыӈӈогъат.
Ӄутынэ ынӄэн таӈэтынвыльа ы'ттъыӄэе нинивӄин: Аны, мынрагтыркын!
Аны, гьм э'тки ӄырым, ӄэйвэвын нотагты трэлӄыты.
Аны, ӄэйӈун гымнин ӈавэтын лыгъатгъоӈӈогъэ, ӄэйӈун ивыркин.
Лыгимиӈкыри гымнин ы'ттъыӄэй ӄытгъи.
Э'тки лыгэн тэгнытэӈӄин, лыгэн трайъоӈын.
Ынръам ӄол нивӄин ы'ттъыӄэй: Ынӈатал-ым гым ӄырымэвын, э'тки лыгэн опопы мылейвыткуркын!
Ӄол-ым рагтыгъэ.
Эвын нотайпы пыкиргъи, нэнанвэтгавӄэн ӈавэтынва, нинивӄин: Ытлён мэӈӄо етгъи?
Эвын ы'ттъын таӈавэтгавка гэнъэтлин, лыгэн галвавыӈӈолен вэтгавкы.
Ынӄэн гэнгэргэвлинэт, ӄэлюк вэтгавчетыльыт ӈаргын.
Ынӄатагнэпы ы'ттъыт ӄонпы авэтгавка гэнъэтлинэт.
Ытръэч.
Ӄол итгъэт и'ны, кэйӈын, ӄэпэр ынкъам рэӄокалгын елырачвыӈгъат: мэӈин армаӈ, гыттапыӈ, энъыӈ вальын.
Гым ынӈатал нэрмэйгым!
Гымык армаӈ вальын уйӈэ, гым ымыльорык айылго нэлгыркынигым!
Гым-ым нымлегым ынкъам нинъигым!
Чама ынӈатал ныгыттэпигым!
Люур вай рэӄокалгын иквъи: Гыт и'гигыт ынӈатал ы'ръэ йыръэтгъи, гынык энъыӈ вальын варкын!
Мэӈин?
Энмэн нилгыӄин, ивлывилюльын мэлёталгын, гынан чамъам райъоӈын!
Гым-ым ынӈатал ныгыттэпигым ынкъам ралечетык гым гэйгулетигым, тури чамъам ынӈин нъиттык!
Гым наӄам эрмэкыльигым, инъыкыльигым ынкъам тотъэты вальэгым,— пыннэты иквъи рэӄокалгын.
Ӄэглынангэт тотъэты вальэгыт!
Турык армаӈ вальын варкын, ынӈатал нэрмэӄин ынкъам кыгыттэпӄин, наӄам инъыкыльын, вачак нарайъонтык.
Гыт ы'ръунтэтыркын уйӈэ гымык армаӈ вальын,— ӄулильэтгъи кэйӈын.
Ӄыйъогын гынан ынкъам ӄымӈылёгын!
Трайъоӈын ынкъам трамӈылёӈын!
Кэйӈын о'равэтльагты ӄытгъи.
Тыляма ынан льунин ӈэлвыл.
Ӈэлвылекы ӄача о'равэтльан нытваӄэн.
Кэйӈын о'равэтльагты аймавыӈӈогъэ.
Люур вай о'равэтльата пиринин оттылгын ынкъам ӄымчучьын ыныкагты рытыӈӈонэн.
гэчеӈыттэтлин.
Гынтэквъи.
Пыкэрыӈӈок тумгык, ынин увик тъылыӈӈогъэ ынкъам мотлынтоӈӈогъэ.
Ытлён ӄынӈатыӈӈогьэ.
тъылыӈӈогъэ ынкъам мотлынтоӈӈогъэ.
Ытлён ӄынӈатыӈӈогьэ.
Ы'мто?
О'равэтльан таляйвыгъан эвытлым ынан наталяйвыгыт,— пынлёгъэ рэӄокалгын.
оттылгын-ым люур пыткынтэтгъи ынкъам гымык увикик ръэиргъи.
Ынӈатал увик тъылыркын!
И-и-и!
Наӄамлым гымнан трэтэмъюӈӈын о'равэтльан, эвыр раялгынӈыт маеты трэлӄыты ынкъам ымыльо тэйӈэт ыргин трэнуӈын!
Ынӈатал чамъам маеты рэлӄыты!
Гыт нылгэнайылгэгыт.
Эвыр маеты рэпкиры, чамъам ынӄоры рэквэты.
Гым инивыркын!
Гыттапы гым вальэгым о'равэтльак!
Ӄэпэр маеты эквэтгъи.
Майык пыкирык, ытлён эймэквъи, чит рычимиръэвыркынин энаръэёчгын, люур вай яалгыткак ръэнут иргъи.
Ынӈатал гэнтъылевлин ӄэпэр.
Чеӈыттэ рыпэт-ым гаӄолентолен.
Чит-ым вай гынтэвыркын, ытръэч-ым лываквъэ: рэӄык вай гаквален.
Ытлён ӄытлыги уткучьык гаквален.
Тумгэ навалёмын ӄулиӄул.
Ръэгъи ӄэпэр ӄулильэтыркын?
Ӄэпэр энмэч чамъам рэеты морыкагты, пылвынтыйыкырга нэйгун,— иквъи рэӄокалгын.
иквъи и'ны.
Ӈэнку раӄамэтва, ӈутку-ым пыкирык рэвъигъэ.
Рэӄын иквъи?
Ръэнут валёмын — ынӄэн лыги ӄылгыркын.
И'ны эквэтгъи.
Тылянвык льунин аймак.
Ынӈатал и'ны гакоргавлен тайӈатэты.
Ӄамэтваӈӈогъэ ынкъам нивӄин: Амайылга, о'равэтльата пэлянэн гымыкы нычачаӄэн тэйӈэт.
Ӄамэтваплыткогъэ, томгэты ӄытгъи.
рэӄокалгын.
Ынӈатал тыгтыӄамэтвак!
Нытанчачаӄэн тэкичгын гымыкы о'равэтльата амайылга гапэлялен.
Ӄээӄын вак и'ны мутлыгрэлгъи ынкъам паагъэ выенток.
Кэйӈын ы'лёӈэт галяк нэмыӄэй въигъи.
Трэнуӈын кэйӈын, и'ны-ым раӄыл.
Ынӈатал колё ныгыттэйгым!
О'равэтльан ынанармачьын ынкъам ынангыттапычьын.
Ытръэч.
Энмэн ганымытваленат умӄы ынкъам валвыйӈин.
Колё чит нытэӈъэв нытумгыльэтӄинэт, ӄонпы кынмал нивиниӄинэт, тымъёттэ кынмал нычвиӄинэт.
Чымче ырык ӄача ганымытвален чинит емыгчыку рэӄокалгын.
Ытлён ырык рээн этумгыльэткыльин эмивнэтык ырыкы.
Вачаӄ-ым ӄонпы вэнлыги винвэ яалеӈӄач ырык нылеӄин ынкъам нинэгичиӄинэт пэлятыльыт рупытти.
Ытръэч-ым ӄонпы амлымӈэнак яалеӈӄач умӄык ынкъам вэлвык, ытлён чемгъоӈӈогъэ.
Како нымкъэв ытри ныӄамэтваӄэнат.
Ӄынвэр-ым а'рэк лывавнэн пилгытэгъеӄ.
Чимгъунин, миӈкыри этъопэл рымаравык умӄы ытри валвыйӈын.
А'тчанэн валвыйӈын ынкъам ивнин: Леӈытэӄ гыт илкыльигыт, иа'м эльукэ рытыркын, миӈкыри умӄэтэ тымыплыткок гынник ымыльэты тэкичгын ынкъам мытӄымыт нинэнуӄинэт, пууръу амынан ыттъымыт гыныкы нэнапэляӄэнат.
Гагтычемгъолен валвыйӈын, валёмнэн рэӄокалгын ынкъам янра эвэнэӈӈогъэ.
Эвыт умӄэтэ нинэльуӄин мэмыл, валвыйӈын эӄылпэ ныгаглычамэтаткоӄэн.
Мэмыля эвытӄэй нинэльуӄин увпэральын валвыйӈын гэлыткынык ынкъам эӄылпэ намэчатӄэн ванвык, нанӈатӄэн.
Умӄы уйӈэ нытваӄэн.
Амӄынъылёӈэт ынӈин этыӈогъэ.
Ӄынвэр анӈэнайпыгъэ умӄы ынкъам ивнин тумгытум: Раӄылӄыл ынӈин вальын винрэттумгын, миӈкыри а'нӄагыргын инъэтэткыльин эвэнэма,— ынкъам рынэнин валвыйӈын.
Чичевнин валвыйӈа ы'ръунтэтыльын рэӄокалгын ынкъам чимгъугъи, миӈкыри ытлён нынъымӈычвынавнэн.
чамэттаткольын мэмылеты, ытлён эӄылпэ нэймэвысӄычетӄин ынкъам риле ныпэгляръоӄэн, авэтываӄ ныӄулилыръуӄин.
Плыткук вытку нунтымэвӄин, рэӄокалгын-ым уйӈыльын нэквэтӄин.
Колё риӄукэтэ нэнаанӈэнаётасӄычатӄэн галяльын валвыйӈын.
Ытръэч-ым умӄы паагъэ тумгыльэтык ынык рээн.
Валвыйӈын амынан нъэлгъи.
Ынан ӄонпы нэнакэтъоӄэн тэленъепкин томгыльатгыргын умӄэк рээн, ытръэч-ым пэнинэкин вагыргын чамъам рыпэлӄынтэвык.
Ынӈин эмпичивиринӈэ, валвыйӈа рытымӈэвнэн ы'лгутумгытум умӄы.
Ыт'ръэч.
Ганымытвален чинит ельарачыко ӄол аромкыльэн йильэӄэй.
Еп тиркытир у'рэвкэ ытлён энмэч нывакъотваӄэн тынопыткынык ынкъам нывъэюӄин.
Кол итгъи ыныкы эймэквъи мэлёталгын ынкъам пынлёнэн: Ръэнут ипэ гынан ы'лгу нинэлгигыт рук?
Йильэӄэй иквъи: Гымнан ипэ ы'лгу кинэлгигым въэгти ынкъам мигмигыт.
Милютэтэ ивнин: Эплеэн ӄырэтгынэт ынкъам ӄынкалыроквынат миӈкыри вальыт гынин ы'лгу лынъёттэ въэгти ынкъам мигмигыт!
Йильэйил эӄылпэ въайӈытагъэ ынкъам мэгмэгынтагъэ ельарачыкогты.
Милютэтэ таагнэнат ратъёттэ, вэты гачачальатлен, рыпэт ымыльо рунинэт.
Плыткук йильэӄэе пынлёнэн мэлёталгын: Гынан-ым ръэнутэт ы'лгу гэлгэ?
Гымнан-ым ы'лгу нинэлгигым итӄилгын.
Наӄам ӄэналпынрыгэ нэмыӄэй.
Пиӈкугъи мэлёталгын ёмромкычыкогты ынкъам э'йӈэвнин йильэил, иӈӄун нытаагнэн ынин ы'лгытэйӈэт.
Тааӈыплыткок йильэтэ ивнин мэлёталгын: Гыт э'ткиӈигыт милютэйгыт, гынин тэйӈэт э'ткиӈ.
Э'э'тгъи мэлёталгын ынкъам пэнрынэн йильэйил, ытръэч-ым ытлён рэсӄивысӄычетгъи ченэтъельарачыкогты.
Коргаквъэ мэлёталгын: колё рычеӈыттэвнин йильэйил ынкъам выква рыныматыӈӈонэн йильин тытыл ынӄо чемгъоӈӈогъэ.
Тырэныгъюлеквыт гыт, энаральыӄаегыт, ӄээӄын аӄамэтвака ратвагъа, алваӈ равэтгавыӈӈогъа.
Люур йильэӄэй алвайпы у'рэквъи ынкъам танӈыткоӈӈогъэ.
Ӄытлыги, а'мын гыт чама тотъэты вальэгыт, колё эчимгъукыльигыт чинит левтэ.
Ӄыгитэгын, лымынкы варъоркыт гымнинэт ӈытогыргыт чама расӄэквыргыт.
Ынӈин йильэӄэе рыпэлӄувнин мэлёталгын.
Ытръэч.
С. Гымнан гавалёмлен мэргэпы, миргэ-ым гавалёмлен ыныгмэргэпы.
Ынӄэн гатвален ынӈатал тэленъеп.
Гымнан гавалёмлен мэргэпы, миргэ-ым гавалёмлен ыныгмэргэпы.
Тэленъеп гатвален ынӈатал нэрмэӄин о'равэтльан, энмэн Тэмыл.
Ынӈатал нэрмэӄин, рыпэт-ым ӈэгти ынкъам умкыт нинэнчимиръэвӄинэт ӄонпакота ыннэнрылгэ, наӄам ынӈатал пытэрмэчьыӈӄин рольянвэты.
Нэнаталяйвыӄэнат о'равэтльат ынкъам нэнэнэвнаӄэнат, эвыр ръэнут таӈпэральын нинэльуӄин.
Тэмыл ганымытвален гытльата эмнуӈкы, ӄэлюӄ ытлён нычимгъуӄин.
Гымнин армагыргын нэрэтульэнӈын о'равэтльата ынкъам гым тырэрулытвигъэ.
Ӄол рыннин ытльата ивнин: Тэмыл, вай-ым мури уйӈэ эмытӄыкэ мытнъэлыркын, ээк пиӈкуркын.
Тэмыл тэнмавыӈӈогъэ эвэнэнвэты.
Ытля ивнин: Вэтыӄун ӄонпыӈ ӄыгитэркын гилгилык гыргоча вальын аӈатлыӈын, иӈӄун эвнэрэткэ нитын.
Варкын эрмэчьын гымык армаӈ вальын, ей ныппылюӄин, энмэн Вэлвылевыт.
Ынкъам Тэмыл ивинисӄиквъи.
Ынӈатал Вэлвылевыт айылго нинэлгыӄин.
Вэлвылевыт гъурэтлин элек гытгык ӄача ынкъам амӈыроотгэвэльо имтильу нинэнтыӄинэт амӈырооткэн кэйӈыт ынкъам умӄэт.
Кэтэм эвыр Тэмыл ивинигъи, нэмыӄэй Вэлвылевыт гивинилин.
А'мын-ым люут Тэмыл ытри Вэлвылевыт льувылгыгъэт тылянвык.
А'мын етти, о'равэтльайгыт!
Микигыт ынкъам мэӈӄокэнайгыт?
Вэлвылевыт ынӈатал гэчеӈыттэтлин льук Тэмыл.
Ӄытлыги Тэмыл ынӈатал нымэйыӈӄин, ӈэйык майыӈкы вальын.
Ии, энмэн вай гым Вэлвылевтигым, нынымытвайгым Въэӈкы.
Гыт-ым микигыт?
Ынӈатал-ым валёмык нынны Вэлвылевыт, Тэмыл гаӄолентолен эмчеӈыттэ.
Ынӄоры-ым чемгъоӈӈогъэ ытлён, миӈкыри тымык о'равэтльан, ынык мыкыӈ вальын.
Мынувичвэт, мэӈин армаӈ вальын гыт эвытлым гым,— иквъи — Тэмыл.
Рэӄувичвэт мытрувичвэнӈын ынкъам мытрэрэӄыркын?
а'тчаӈӈогъэ плыткульын Тэмыл.
Мэй, Вэлвылевыт, э'митлёнайгыт, миӈкы варкын?
Пылӄэтгъи Вэлвылевыт, гым эрмэчьу тыриты ымнотаеквэк.
Гым вай ӈотӄэнайгым, люӈынпылӄэвэ инэнтыгъи!
Гэчеӈыттэтлин ынӈатал Тэмыл, валёмык ӄулиӄул эрмэчьин, эмчеӈыттэтэ Тэмыл нывиврэльэтӄин, ӄынур ӄэвъяма.
Ынраӄ-ым гым мымгок, юрэӄ гым нырулигым,— иквъи Вэлвылевыт.
Вэлвылевыт моогъэ.
Аӈӄы майӈайычгатыӈӈогъэ ёо'ръогъэ ынкъам гилгил рэӈаӈӈогъэ.
Майӈаӈӄакэн гилгил ымыльо чимиръэтгъи.
Вэлвылевыт тылякавранчета нитӄин Тэмылына ынкъам ытлён рыриӈэвнин мэмлеты, кымэк ынӈатал пылӄэтгъи.
Онмын, нъытвагъан аӈӄы, ытлён нъыпылӄэтын, ытръэч-ым Тэмыл ӈэйык майыӈкы вальын, люӈпылӄэтэ итгъи.
А'мын ратан опопы увичвэтык, гыт нэрмэйгыт, гымык армаӈ вальэгыт, наӄам чамъам рэнанмыгъа гынан, гымнин егтэл чамъам рэльуӈын,— иквъи Тэмыл, ынӄоры-ым ытлён рагтыгъэ, эвиръыт рыпъавысӄэвнэнат.
Вэлвылевыт-ым ивинигъи ӄээӄын ынкъам рагтыгъэ, имтитэ рыннинэт ӄонъачгынкэн мэмылтэ ынкъам чымӄык э'мэтэ — мынгыткэн.
Тылянвык нэмэ льунин эмрэчьын Тэмыл, иквъи: Мынгыткэн гивиӈит галяк нэмэ мынльутылгымык ынкъам мэӈин эрмэчьу рапэляты, ынӄэн этынво ратвагъа нутэйиквик лыгъо'равэтльанотак.
Вэлвылевыт иквъи: Мынгыткэн гивит галяк гым юрэӄ тырэрултывигъэ,— ынӈин ивыплыткук, амалвагты эквэтгъэт.
Мынгыткэн гивиӈитти Вэлвылевыт нымлявӄэн: ӈэгти тэнлымынкыри нинэривлыӄинэт ынкъам алвагты нинэнльэтэтӄинэт ытри.
Ынӈатал чит нымэйыӈӄин Кончан Вэлвылевтынэ чывинин ынкъам ривлынин ӄол Въэӈэты ынкъам пэлянэн ӈэнку.
Въэӈкы варкыт энмыт, ривле рытъёттэ ынӄэнына эрмэчьэ.
Кончан игыр варкын, ӄынур рэӄэ гэчвилин.
Ынӈатал никвыӄин, ытръэч-ым кытыйга ынкъам эйычгитэ рычимэвыркынин.
Вэлвылевыт ынӈатал гэрмэвлин, рыпэт-ым иръыт ынинэт ынкъам ӄонагтэ нытъайытчаӄэнат вакъок.
Ынӈин галягъат мынгыткэн гивиӈитти.
Вэлвылевыт тэнмавыӈӈогъэ тылянвэты, тайкавынвэты.
ягталгыргын.
Вэлвылевтынэ чамъам рэнанмы, чамъам ытлён ринъэтэты, гым ынӈатал тэчьэтык ынкъам тэрмэвык!
Ӄынвэр-ым льувылгыгъэт ытри — ӈирэӄ эрмэчьыт лыгъоравэтльанотакэнат.
А'мын етти, Вэвылевтигыт!
Ӄикви.
Кух-кух!
Гымнин лылет, ӄынур пипиӄылгин.
А'мын-ым ии, Тэмыл, нанӄа ричитыльигыт, амӄамэтвата вальэгыт ынкъам тэрмэчьыӈэ рольянвэты!
Ынӈатал Тэмыл ганӈэнайпылен, ымыльэты ытлён челгатгъэ ынкъам вэвральатыӈӈогъэ.
Вэлвылевыт чайпатгъэ тэныткынык ынкъам тайкавымгогъэ, чаёплыткок.
Эмнуӈыльэ нывалёмӄэн, ръэнут выргыргыльын аӈӄачормэпы, вай-ым люур нутэсӄын вэвральатыӈӈогъэ.
Ынӄэн нытэйкэвӄинэт ӈирэӄ эмрэчьыт лыгъо'равэтльанотакэнат.
Тэмыл иквъи: А'мын опопы мынпаӈъэвӈыто, мытомавмык!
Вэлвылевыт татлыӈыткогъэ: Мынпанъэвӈыто, ынӄоры-ым нэмэ мынымгомык.
Ынӈатал ӈаргынэн номычьатӄэн ӄытлыги-ым вай гакыткытръолен, наӄам тэйкэвкы гамголенат гынунльэлеӈкы.
Тэӈлымынкы пыриӈэмъетӄинэт галгат, ӈайыткынык гэлгылин ы'льыл.
Вэлвылевтынэ льунин пипиӄылгын Кончак ӄача вальын.
Тэмыл ивнин: Ӈаанкэн пипиӄылгын льуркын эвытлым ванэван?
Тэмыл у'рэӈэнри нытлепӄин, наӄам ванэван ръэнут ныльунин.
Ытлён ытръэч нычимгъуӄин.
Миӈкыри мыӄамэтвасӄэвык.
Наӄам иквъи: А'мын, виин ратан тэйкэвык, мынпаӈъэвӈыто, чама-ым мынрэлюуръэнмык, чама-ым мынрагтымык, мынъйылӄысӄивмык киткит.
Ынӈин ивыплыткук, ымыльо эквэтгъэт амалвагты.
Ӈирэӄ эрмэчьыт йылӄэтчыӄиквъэт ярагты.
Вэлвылевтынэ льунин пипиӄылгын мэмлыткынык альэкатык лывавыӈӈольын.
Пиринин пипиӄылгын ынкъам ёнэн къэличыку, рырагтаннэн.
Ярак пыкирык, Вэлвылевыт йылӄэтгъи ӈыроӄ ы'лёӈэт, ынӈатал гэпэӈъивэтлин.
Кыеквъи ынкъам ӄамэтвагъэ.
Ынӄоры-ым ытлён тэнмавыӈӈогъэ тайкавынвэты, наӄам-ым аӈӄаткынык а'ӄатайкавкы гэнъэтлин, нылгыӄин ы'льыл ынкъам гилгил.
Люур вай мэӈӄо ӄулиӄул Вэлвылевтынэ валёмнэн.
Миӈкыри гыт тэнмавыркын, Вэлвылевыт?
Вэлвылевтынэ ӄырэрӈӈонэн о'равэтльан вэтгавыльын, наӄам нэналвавӄэн льук.
Вай гым гыныгкъэличыку тытваркын, ӄэнагтогэ ынкъам мынинъэйвыгыт, эвыт ратвыӈын, рэӄысӄивыркын нотагты.
Вэлвылевтынэ ымальо тывнэн, ныръэӄин ытлён.
Пипиӄылгэ ивнин, энмэн чамъам ытлён ринъэтэты тэйкэвкы, иквъи: Раволӄытвэӈӈогъа ынкъам гитгилык рэвытрэты аӈатлыӈын — ынӄэн егтэл Тэмылын.
Эвыр мэчыӈкы рагтыӈын, гыт рэрмэлтэты.
Ынӄэн ивыплыткук, пипиӄылгын эквэтгъи ярагты.
Вэлвылевыт-ым нычимгъуӄин, миӈкыри пирик аӈатлыӈын, и'йъик вальын.
Ынан тэйкынин ынӈатал нымэйыӈӄин ынкъам нивлыӄин чаат.
Тэйкыплыткук, ӈытогъэ ярайпы ынкъам чит кынъуркынин аӈатлыӈын, ытръэч-ым чивмылтэтгъи чаат.
Рыйылгэннин ынкъам нэмэ гырнин аӈатлыӈын, люур вай тэкэм кынъунин, тиӈунин ынкъам ёнэн ратрочыко.
Тэмэл-ым гэйылӄэтлин мынгыткэн ы'лёӈэт.
А'мын гэетигым, Тэмыл!
Рэӄэ ытлён гыт гэричитигыт?
Тэмыл, ӄытлыги, нанӄа гэричитлин ынкъам мытлыӈча ганкавравлен нанӄын увикик камлелы.
Вэлвылевтынэ йытонэн аӈатлыӈын ынкъам ынкэната рычемавыӈӈонэн выквылгын.
Тэмыл въэӈӈок, ныкавранчеръоӄэн тэнлымынкыри.
Ӄынвэр, вай чыӈатгъэ аӈатлыӈын.
Лыгэн пэӄэтатгъэ, къэли эчгэтатгъэ аӈӄаткынэты ынкъам илиру нъэлгъи.
Чинит ытлён ынкэн ӈэю нъэлгъи.
Ёо'ръоӈӈок ынкы ӄонпыӈ ныйӈэръуӄин, алымы эмнуӈкы ванэван ныёа'тын.
Въэӈык ӄача ӈэгны Тэмыл варкын ынкъам эчгэттатыльын къэли, ынӄэн илиру гэнъэтлин.
ванэван ныёа'тын.
Въэӈык ӄача ӈэгны Тэмыл варкын ынкъам эчгэттатыльын къэли, ынӄэн илиру гэнъэтлин.
Ӈотӄэн вагыргын гатвален ынӈатал тэленъеп.
Ынпыначга вэчьым лыги.
Ытръэч.
Энмэн ынӄэн колё тэленъеп гатвален, рыпэт варата энмэч гантыгэватлен.
рыпэт рырагтатык налвавын.
Энатрынэн выква рочгыльыт, въиткуръугъэт ымыльо.
Ынкъам ынкатагнэпы нытваӄэн ынӄэн янраквылгын Инчьувик ӄача.
Ытлён ӄынур гынритыльу нитӄин агнок.
Энмэн Равыквын.
Ытръэч.
С. Нытваӄэн ыннэн яраӈы вээмчурмык ӄача.
Рэмкын мыӈэӈӈогъэ.
Нымӈиӄинэт, ныӄамэтваӄэнат.
Люур пыкиргъи магляльын.
Авынральыт эмпичгэ ы'ръыйылӄэтгъэт.
Рэсӄиквъи рэмкыльын чоттагнэты.
Ӄырым микынэ нивын.
А'мын етти!
Ымыльо ныйылӄэтӄинэт, наӄам ырык ӄача ӄэмэт ыпаттакэчга йырыльыт.
Ыллён ынӈатал-ым колё нычачаткэӄэнат.
Ивыпэтгъи рэмкыльын, лыгэн аӄамэтвака ӈытогъэ.
Тэленъеп ынӄэн гатвален.
Нытваӄэн ыннэн яраӈы вээмчурмык ӄача.
Рэмкын мыӈэӈӈогъэ.
Нымӈиӄинэт, ныӄамэтваӄэнат.
Люур пыкиргъи магляльын.
Авынральыт эмпичгэ ы'ръыйылӄэтгъэт.
Рэсӄиквъи рэмкыльын чоттагнэты.
Ӄырым микынэ нивын.
А'мын етти!
Ымыльо ныйылӄэтӄинэт, наӄам ырык ӄача ӄэмэт ыпаттакэчга йырыльыт.
Ыллён ынӈатал-ым колё нычачаткэӄэнат.
Ивыпэтгъи рэмкыльын, лыгэн аӄамэтвака ӈытогъэ.
А'мын рэӄыльигым ӈотӄо тытагъак, — чимгъугъи рэмкыльын,— мачынан выкво нитынэт ӈотӄэнат пэчгыо'равэтльат,— вакъогъэ орвыткынык ынкъам эквэтгъи.
Яраӈы-ым майӈыпырӄано нъэлгъи.
Ынкатагнэпы ынӄэн пырӄапыр Рапырӄано налгыӈӈогъан.
Ытръэч.
С. ӈэйӄэй энмэн-ым лыгэталянъяпкэтагнэты нынныльын Ӈавъанпэнрывылгын.
Ынӄэн тэленъеп гатвален.
Ынкы ӈэйӄэйык чит нымнымӄэй чавчыван нытваӄэн.
Энмэн нувичвэтӄинэт ӈинӄэгти, тылямарава этыӈӈогъат.
Ӄынвэр ӄол нантэргавын.
Ытльата елёӈӈонэн.
Ынкы ымыльо моогъат.
Аны эмӈэвысӄэтти гамаравръоленат, гэвъивылгыръэлинэт, гэйилюлинэт чиниткинэт ӈинӄэгти.
Ӄынвэр, тымытковылгыткогъат.
Тэӈыннэн ынпыӈэвӄэй гэгнулин.
Пыкиргъэт ӄлявылтэ, эвын таӈамрылтэлё ёрочыко, тэӈэммутлю чоттагынтэ.
Ынӄэн ынкъам ыргин маравваны гэтэныннылин Ӈавъанпэнрывылгынво.
Ытръэч.
С. Ӄол итгъи чавчывата ивнин ӈэвъэн: Кита мынъялгынмык нотатагнэты.
Ӄытэйкыгын кытмайӈыпэнъёлгын.
Яраӈы ӄынчимэвыркын, ӄэйвэтыркын ӄынур.
Ӄутынэ пэнъёлгын нинэтэйкыӄин, ӄол эӄылпэ яраӈчемавыркын.
Эӄылпэ ӄорагыркэгъат.
Кэтэм ынкы ӈылгыльеквэ эквэтгъэт гырголягты, ӄынур-ым нымэйыӈӄин пэтыръэтъеквэ нылеӄинэт ынӄэн ӈылгылыткыната.
Ывэӄучитэ ӈэвъэн ивнин: Ынӈатал гыльота, ӄэйвэ, нотагты рэлгитэгъеӈгъэ ыӈӈэ атаалгылятка.
Вэнлыги гырголятык, таалгылятгъэ.
Тэврит тылпъигъэт ынкъам ӄотычга иргъэт нотасӄэты.
Ынӈин томгатгъэ ӈэгны Таврэпэлян.
Ытръэч.
Кэйӈэ ынанмайӈычавчыв нинэлӄырирӄин амраӄаанӈаӈа.
Кэйӈэ льунин ӈэлвыл колё нымкыӄин.
Кэйӈэ йъонэн ӈэлвылкин этын, нывакъотваӄэн.
Чавчывата ивнин: Етти!
Ии, тыетык!
Чавчывата пынлёнэн: Рэӄысӄиквъи?
Кэйӈэ татлыгнэн: Вай-ым гым ныраӄаанӈаӈэгым.
Чавчывата ивнин: Эвыр-ым рараӄаанӈаӈыркын, игыр гымнин ӈэлвыл ӄыгынритгын ы’лё ынкъам чымӄык мыйылгыт ӈэлвыл.
Кэйӈэ очнэн: Ээй, вынэ мыгынритын!
Чавчывата ивнин: Виин гым мрагтык!
Эчги тиркытир рэмэчивтылетгъэ, ӈэлвыл ӄынрагтатгын!
Кэйӈэ ивнин: Миӈкы-м яраӈы варкын?
Чавчывата татлыгнэн: Ӈоонко ӄэнъевчыку.
Кэйӈэ чавчыв ивнин: Таам, вынэ ӄылеркын ярагты, ынан ӈэлвыл трэгынритыркын!
Чавчыв рагтыгъэ.
Кэйӈын ӈэлвыльык пэлятгъэ.
Кит-кит мачволкытвэӈӈогъэ, ӈэлвыл аммана тагъяӈыӈогъэ.
Кэйӈэ ӄэйвэ чеэкэй нинэрэнтыӈӄин, вэнлии авынраномакавӈэты манаӈчергъэ.
Ӄынвэр кэйӈын анӈэнайпыгъэ.
Ӄораӈы лыгэн чымче рытчыё нэнамӈылёйвыӄэн: Ытлён ръэнут ӄыритйивыркыниткы?
Ӄынвэр ӄулилыръугъи: Ытлёнӈын ӈэлвыл ръэгъи?
Наӄам ымыӈ вэлер пынлёк гаалёма!
Ынӈэ тивыркынэт.
Ръэнут ӄыритйивыркыниткы?
Лыгэн и’мпычейвыткуръуркыт, вэлер гататлыӈыткота!
Кынвэр ӈэлвыл пэлянэн, чавчыв ярак вальын йъонэн.
Пыкиргъи.
Чавчывата пынлёнэн: Ӈэлвыл э’ми?
Кэйӈэ татлыгнэн: Анны тытаӈылвавын румэкэвык.
Лыгэн гытэквэтгъи, маӈанчергъэ.
Ытлён ръэнут нылӄыриркин?
Наӄамымыӈ пынлёк вэлер гататлыӈыткота.
Ӄэйвэ нэнамӈылёйгым; Ръэнут ӄыритйивыркыниткы?
Лыгэн авъеткынка ныкымъыгилиръуӄинэт!
Чавчывата ивнин: Каакомэй ынръам, иа’м пэлян ӈэлвыл?
Э’рыкур раӄаанӈаӈыркын!
Кэйӈын айычгырэтчальатыӈогъэ: Мэй, мэй!
Эчену ынӈэ энанмыка!
Чавчывата ивнин: Эӄуликэ!
Кэйӈын ӄулильыръугъи: Оккой, анны энанмыркын!
Ӄынвэр чавчывата кытгынтыпэнрынэн.
Кэйӈын гынтэквъи: Оккоймэй.
Ӄытлыги чавчываварат йъарат аӄаварат!
О’равэтльата рырынгиивнин кэйӈын.
О’равэтльата ивнин: Етти!
Ии!
Кэйӈэ пынлёнэн: Ръапыӈыл?
О’равэтльата татлыгнэн: А’м, уйӈэ.
Гынин-ым ръапыӈыл?
Кэйӈэ татлыгнэн: А’м, ытръэч-ым пэтле трэйылӄэтгъэ.
Миӈкри-м пэтле ръылетгъэ.
О’равэтльата пынлёнэн: Титэ-м рэгъеквъэ?
Кыткытык.
О’равэтльата ивнин: Ынӄэн игыр рэйылӄэтгъэ, вытку кыткытык рэгъеквъэ?
Ии, миӈкри-м гым ымльаляӈэт ныйылӄэтигым.
О’равэтльата ивнин: О’тчоймэй, ынӈатал-ым нурэйылӄигыт!
Гым ытрэч ныкитэ ныйылӄэтигым, эргыръок ныгъевигым.
Гыт-ым, кынур въильигыт, ымльаляӈэт ныйылӄэтигыт!
Кэйӈын урэйылӄык курык ӈыркычаквъэ, льоӈатчыӈатэты эквэтгъи.
О’равэтльан нутэк ныйылӄэтӄин.
Кэйӈэ йылӄыльын катамтылянво лыгнин.
Кэйӈэ йыӈотконэн.
Йыӈоткок кыеквъи о’равэтльан.
Лыгэн илюкэ нытваӄэн о’равэтльан эмъэӄэлиӈэ.
Кэйӈэ эмтэйпынэн о’равэтльан арычгытвальын.
Эквэтгъи кэйӈын, нинимтиӄин о’равэтльан.
Эмтэма о’равэтльан милгэтгъи.
Кэйӈын рыгрыгык йынымнэн.
Рыгрыг кэйӈин ӈылетылетгъи.
Кэйӈэ эмтэё о’равэтльан ринтысӄивнин.
Кэйӈын мэмлеты и’рэгъи.
Мимлык чыпъылетгъи, ӈыленӈылет рыпиӈкувнин.
Чыпъынтогъэ, ӄулилыругъи: Оккоймэй, чаӈыттыгыргын!
Мытив гэвъилин!
О’равэтльата тъарыгнэн: Вэлер ӄун гынан-ым a’м раӄычгааркын!
Гынтаквыргэгыт, йылӄынвык рагэлечгааркын гымыкы!
Кэйӈэ э’йӈэвнин о’равэтльан: Мэй, тумгытом, ӄыетги!
О’равэтльан ӄытгъи.
Кэйӈэ ивнин: Ынӈатал-ым тычеӈыттэтык.
Конпыӈ игыр ӈоткатагнэпы ӄырым ымыӈ оттылгын мынрэӄэвыркын, э’тки гынтаквыргын!
О’равэтльата ивнин: Э’тки!
Ымыӈ гым конпыӈ тымчек нутэк йылӄэтык!
Кэйӈэ ивнин: Таам, вынэ мылеркын!
О’равэтльата ивнин: Ии, вынэ ӄылеркын!
Вэлер чиниткинэт увикит мытынымчеквылгынэт!
Тыӈэскын ныӄаарэркэн гытгак.
Йъороръогъэ, наӄам эӄэвиръыльын, ӄэвъяӈӈогъэ.
Кайӈыран льунин, ынкы рэсӄиквъи.
Кэйӈын рагтыгъэ.
Яраӈы йыӈоткойвыӈонэн, чама гыролмэвыӈонэн.
Ӄынвэр рылгъэ.
Тыӈэскын кыпчевнэн, эвиръыт тъаётчайвынэнат.
Ӄынвэр Тыӈэскынэ ивнин: А’мын тъылгыргэгыт!
Кэйӈын ӄулильыругъи: Каакомэй, иа’м гынмыеп ивкэ!
Кэйӈэ пынлёнэн: Мэӈко етгъи?
Тыӈэсӄынэ татлыгнэн: Ӄаарэтльэгым, эмӄивъетэ ӈутку тырэсӄивык.
Кэйӈэ ивнин: Ээ, опопы-м гымыг рээн ӄыльэлеӈитги.
Ытрэч-ым вай гым ымльаляӈэт ныйылӄэтигым.
Тыӈэскынэ очнэн: Ээ, мачынан-ым ымыӈ гым трэйылӄылетыркын.
Кэйӈэ ивнин: Эченур-ым ынӈэ рыйиткутэ инэныгъевкэ, лыгэн выква эвытлым уттэ левтык ӄэнаркыплыркын.
Йылӄэтгъэт.
Тыӈэсӄынэ йылӄыльын кэйӈын мэрынрэӄэй рыгрыкгыпы рыеткоӈӈонэн.
Кэйӈын ӄутысӄычетгъи: Оккоймэй, ръэнут етгъи?
Вэчьым кэлы?
Тыӈэсӄынэ ивнин: Мэй, аны гымнан тынйиткугыт.
Кэйӈэ ивнин: Гынтаквыргэгыт, иа’м рыйиткутэ инэныгъевыркын!
Нэмэ йылӄэтгъэт.
Ӄолетъылё нэмэ рыгъявыӈонэн кэйӈын Тыӈэсӄынэ.
Выквылгын пиринин, левтык кыплынэн кэйӈын.
Эвыр-ым кэйӈын валёмгъэ.
Ивнин: Рэръэӈыркын?
Тыӈэсӄынэ татлыгнэн: Трарагтыӈыркын.
Кэйӈэ ивнин: Ии, опопы ӄырагтыгэ.
Ӈутку ӈэйык рымагты гынин яральыт варкыт.
Рагтыгъэ Тыӈэсӄын.
Пыкиргъи ярак.
Гаӄолема нокватпэнрыгъан, намӈылён: Миӈкы нытвайгыт?
Кэйӈык рээн нытвайгым Кэйңын ынкъам о’равэтльат О’равэтльат рэлку нытваӄэнат.
Люур кэйӈын рэсӄиквъи.
О’равэтльата кытгынтыпэнрынэн, оммачайпынэн.
Рынэнин ӈаргыновты, рытайкаватыӈонэн.
Кэйӈэ о’равэтльан рыпирӄынин ранмыткынык.
Рэлку вальа о’равэтльата ралкойпы тынпынэн пойга рэнмык тынупэтыльын.
Мытив кэйӈын, ӄытлыги о’равэтльан.
Катам нанӄык тынпынэн.
О’равэтльан тынпыё тъылкамаграръогъэ: Иикыккаа!
Йъэлии гым энанмыркын!
Кэйӈын и’рэгъи.
Кытгынтынтогъэ тынпыткольын ралкойпы.
Эвын гэвъилин о’равэтльан, тынпыё нанкык.
Кэйӈын льунин и’рэмйыльын ралкойпы тынпыткольа.
А’йӈавъевыӈонэн: Мэй, ӄыетги!
Кэйӈын энмэч гэвъилин!
Ынӄо-м гитэнин въэтвальын о’равэтльан.
Ӄулилыругъи: Ӄаӄамэй, мытив кэйӈын тытынпын, ӄытлыги о’равэтльан!
Э’рыкур нычимгъуйгым кэйӈын тытынпын, ӄытлыги о’равэтльан!
Ӄол а’ачек колё никвыӄин, наӄам мачтотъэты вальын.
Ӄол рыннин, ытлыгэ кэйӈыгилийгут рыннин.
Ынӄэн а’ачек кэйӈыгилигъи.
Ынкъо-м чемгъотваӈӈогъэ.
Ӄынвэр иквъи: Китаӄун-ым мымӈылёнат ӈуткэкинэт эвыр рантоӈыт!
Ӄол йильэӄэй ӈытогъэ.
Пынлёнэн: Мэй, гыт кэйӈигыт?
Йильэӄэй еп туръэйӈэвкы авынъайӈаровты рылысӄычатгъэ: Чи-к-к-к!
О’равэтльан лыгэн иквъи: Каакомэй, вэлер гататлыӈыткота, йъэлии тэнӈу инэлгыгъи!
Нэмэ ӄол ӈытогъэ.
Нэмэ пынлёнэн: Йильэқ’эй рылысӄычатгъэ авынъайӈаровты: Чи-к-к-к!
Ӄынвэр а’ачекычгын кытгынтакватгъэ.
Акватэты иквъи: Каакомэй, ынръам кэйӈэ тэнӈу нэлгыркынигым!
Опопы мырагтыгъак!
Ярак пыкиргъи.
Ытлыгэ пынлёнэн: А’мто, кэйӈын тымын?
Эккэтэ татлыгнэн: Ванэван, э’тки, кэйӈыт тылвавынат пынлёк.
Пынлёк йъэлии тэнӈу нылгигым.
Ытлыгэ ивнин: Каакомэй, мэвын пынлёта ӄынмыгын кэйӈын!
Эккэтэ ивнин: Аны миӈкри-м, гымнан кэйӈын эйгулеткэ.
Ынкъам ынӄэната нэнамӈылёйгым эмрэйгуленӈэ.
Наӄам пынлёк-ым йъэлии нытлысӄычатӄэнат, наӄам гым тэнӈу нылгигым.
Ытлыгэ ивнин: Вынэӈын, ӄыпаа кэйӈыгилик.
Яйвачгыргэгыт, кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыльэгыт кэйӈук!
Эккэтэ пынлёнэн: кэйӈэ тэнӈу нэлгыркынигыт!
Юрэӄ ымыӈ пипиӄылгэ тэнӈу нэрэлгыгыт, лывавыльэгыт кэйӈук!
Эккэтэ пынлёнэн: Ынръам ръэнут пипиӄылгын?
Ытлыгэ ивнин: Каакомэй, ынръам ӄэйвэ гэчимгъуйгыт?
Ымыӈ пипиӄылгын эйгулеткэ!
Эккэтэ ивнин: Китаӄун-ым нэмэ мыкэйӈыгилик!
Ытлыгэ ивнин: Вынэ чамъам рэкэйӈу, миӈкри-м ымыӈ пипикылгын еп гэмо лыӈыркын!
Эккэтэ ивнин: Итык-ым вэлер мыпипиӄылгыгилик!
Ытлыгэ татлыгнэн: Ээ, китаӄун-ым ӄыпипиӄылгыгили!
Экык пипикылгыгилигъи.
Нылеӄин ӄэнъевӄэйык гырголягты, кэйӈын льунин.
Чамэтанэн, чымчеӄэй рытчынин.
Ӄэгнэвнин, тымнэн.
Йъонэн, нинэгрулмыӄин.
Ӄынвэр ӄулилыръугъи: Колёмэй, нымэйыӈӄин пипиӄылгын!
Ынӄо-м ынӈин энвэнӈыкэ рэмтэйпыӈыӈонэн.
Лывавнэн эмтэйпык.
Ӄынвэр пэлянэн.
Акватэты иквъи: Колёмэй пэпэӄылгычгын нитчыӄин!
Ярак пыкиргъи.
Ытлыгэ пынлёнэн: А’мто, пипиӄылгын тымын?
Эккэтэ татлыгнэн: Ии, тынмын, кытъаткэ тылвавын эмтэйпык—колё Нитчыӄин, ӄоныры колё нымэйыӈӄин, ӄынур маёлгын!
Нитчыӄин, ӄоныры колё нымэйыӈӄин, ӄынур маёлгын!
Ытлыгэ ивнин: Ынръам ынӄэн ӄэйвэ, этлы ӄинэтэмъюӈ?
Алымы пипиӄылгын гымнан ымыӈ яатрылга тъынилгитын!
Эккэтэ ивнин: Аны колё нымэйыӈӄин, наӄам колё ӄэргыльычгын, ӄынур ныглёльычгын.
Ымыӈ гыткачгыт нъомӄэнайӈыт, ымыӈ у’муттык омыӈ вальычгыт!
Ытлыгэ ивнин: Вынэ ынӄэн инэтэмъюнйивыркын!
Гымнан люнльутэ тынтын гынник у’муттымил омгыткаяальын!
Эккэтэ ивнин: Ивкэ ӄун-ым мынйъогъан, ынкъам ӄыльугын!
Найъогъан.
Пыкиргъэт тымкайӈык.
Ытлыгэ экык ивнин: Каакомэй, вынэ ӄырымэн пипиӄылгын, вай кэйӈын!
Экык иквъи: Каакомэй, наӄам нивӄинэт.
Кэйӈын ымыӈ ӈэйык майыӈы'ӈ валmын.
Ытлыгэ ивнин: Вынэ ӈоткэн кэйӈын, игыр ӄыйгулетгын!
Эккэтэ очнэн: Ии, вынэ игыр тыйгулетын кайӈычгын.
Ытрэч-ым пипиӄылгын тытчын эйгулеткэ.
Итык кэйӈын тыйгулетын!
Кэйӈын нэнвэнӈыгъэн ынкъам нанрагтатын.
Ярак пыкирык, эккэтэ ытлыгын ивнин: А’мын ръэтитэ пипиӄылгын трэйгуленӈын?
Ытлыгэ татлыгнэн: Ӄырым игыр, ыннэнныкитэ ӄыйгулетгын пипиӄылгын !
Эккэтэ очнэн: Ээ, итык-ым раӄылӄыл эвнэйгулеткэ.
Ӄоныры-м лыгэн итык ӄырым вэтгавтомго мылгын.
Ӄэйӈун йъэлии тэнӈу рэналгыӈогъа!
Ӄынур айвэ кэйӈэ, лыгэн итык ӈыркычгыргын Пипиӄылгық’эй чавчывалявтыткынык Чавчывачга ӈэргэрык ы’лё ӈэлвыл яргыткынык нинэнлийвыӄин.
Пипиӄылгыӄэе йъонэн.
Чавчывачгын нытвэтчатваӄэн.
Пипиӄылгыӄэе яалейпы чамэтаннэн, ынӄо-м чавчывайӈык гыткаеквэ тыттэтгъи, лявтыткынык вакъогъэ.
Чавчывачга гэмо нинэлгыӄин ыныкаткынык вальын пипиӄылгыӄэй.
Пипиӄылгыӄэе лявтыткынгыпы пынлёнэн: А’мто, нитчигым?
Чавчывачгын пынлёк лыгэн ӈалгылегты лылепыткуръугъи.
Чавчывачгын эквэтгъи ӈалвылыӈӄачагты.
Пипиӄылгыӄэй ынык лявтыткынык нывакъотвӄэн.
Пипиӄылгыӄэе нэмэ пынлёнэн: А’мто, еп эпэӈъивэткэ?
Чавчывачгын пынлёк лыгэн яалегты таалгылятысӄычатгъэ.
Ынӄо-м иквъи: Ытлён ръэнут вэтгавчерыркын?
Пипиӄылгыӄэе ивнин: Ӄоо, ытлён ръэнут?
Ӄынвэр чавчывачгын авынӄолельыровты гыролмыс-ӄагтыткольатыӈогъэ: Мэй, мэй, мэй!
Ытлён тырэӄыркын?
Ръэнут вэтгавчерыркын?
Пипиӄылгыӄэй кэӈкэлетгъи чавчывачгэпы, ынӄо-м чавчывачгык ы’ттъыёча вэтчагъэ.
Ынӄо-м чавчывачгын ивнин: Ытлён рэӄыркын, ӄулильыльэтыркын?
Чавчывачгын вэтчасӄычатгъэ, наӄам ӄымэк нытлепинтыӄэтӄин лылептилыльэтык.
Ынӄо-м равэтгавӈыӈогъэ: Вай-ым э-э-э-э.
аны вай-ым э-э-э-э.
Пипиӄылгыӄэе ивнин: Аны, эӄылпэ ӄывэтгавыркын!
Чавчывачгын пиӈкусӄычетгъи, ынӄо-м нэмэ равэтгавӈыӈогъэ: Мэй, вай-ым, вай-ым э-э-э-э.
ӄыпалёмтэл, ытлён мэӈин э-э-э-э.
у’риӈан ныръэӄин?
Ӄынвэр пипиӄылгыӄэе кытгынтыпэчасӄэвнэн.
Акватэты иквъи: Каакомэй- ынръам гэръэлин чавчывачгын ёргымтакычгын!
Чавчывачгын ынкы тымӈамынан панэна нырамӈылтэлӈыльатӄэн: Э-э-э-э.
ытлён вай ръэнут э-э-э-э.
Ӄынвэр эквэтгъи.
Акватэты иквъи: Э’тки, опопы ӄырым мытвын!
Ӄаарэтльан колё гэлгипэнъ'ивэтлин.
Яраӈӄачагты пэлӄынтэтгъи, нылвавӄэн тылек.
Ӄынвэр вакогъэ.
Люур тилмытил льунин риӈэмъетыльын.
Э’йӈэвнин: Риӈэнэӈ, ӄыетги!
Тилмытил ӄытгъи.
Ӄаарэтльаята ивнин: Ръапыӈыл?
А’м уйӈэ.
Тилмэ ивнин: Гынин-ым ръапыӈыл?
Ӄаарэтльата татлыгнэн: А’м ытрэч-ым гыт гымнан ивкэ риӈэнэӈэну мылгыркынигыт!
Тилмэ татлыгнэн: Эвыр-ым тэгъеӈу ринэлгыркын, риӈэнэӈэну ӄинэлгыги!
Ӄаарэтльата ивнин: Кытъаткэ, миӈкы травакъогъа?
Тилмэ татлыгнэн: Этыӄун ӄэлелвынчыку чамъам?
Ӄаарэтльата ивнин: Вынэ, мэчынкы!
Китаӄун мравакъоӈгъак!
Тилмэ йыкыргын рааӈкавнэн.
Ӄаарэтльан о’равэтльан ратлыӈылятыӈогъэ тэлмыйыкыргэпы.
Лываквъэ рылык.
Тилмытил чимгъугъи.
Ынӄо-м иквъи: Китаӄун, ынръам гыткагты ӄинэнрэтги!
Ӄаарэтлmfн иквъи: Ээ, вынэ ӄэйвэ!
Гыткагты инэнрэтгъи ӄаарэтльан, тилмэ рыриӈэвнин.
Тилмэ рэӈамъянма ӄаарэтлmfн нэнамӈылёӄэн: Миӈкэтэ мынлеркын?
Ӄаарэтльата нинэныгйивэтӄин: Ӈоткэн вээм гырголягты.
Ынръам ынӄэн ръэнут?
Татлыгнэнат: Вай-ым гымнин риӈэнэӈ!
Ынык вэтгавма тилмытил риӈэгъи.
Вэтгавыплыткок гитэнин тилмытил, эвын уйӈэ.
Ӄулилыръугъи: Оой-оой, э’ми гымнин риӈэнэӈ?
Миӈкы атчыгъэ?
Ӄырэтъевыӈонэн гамгатымкыгэӈгыпы.
Наӄам ныӄулильыръуӄин: Э’митлёнайгыт гымнинэйгыт риӈэнэӈэйгыт?
Ымныкэрэт ӄыриннин тымкыгэӈгыпы.
Ӄынвэр лыгипэӈъивэтгъи.
Рагтыгъэ, йылӄэтгъи.
Кыевкы намӈылёгъан: Э’ми гынин риӈэнэӈ?
Ивнинэт: Ръэриӈэнэӈ?
Никвъэн: Айвэ-ым гынин еткин.
Татлыгнэнат: Наӄам-ым айвэ рэӄэ етгъи гыт?
Ивнинэт: Ӄун уйӈэ гымнин риӈэнэӈ!
Рэӄыльэтыркынитык пынлёльатыркынэтык!
Ээ, а’м раӄылӄыл, ӄоныры-м ӄырымэн риӈэнэӈ, ынӄэн тэлмычгын!
Риӈэнэӈ пылвынтэн, микынэ а’ӄанчемавкы вальын ымыӈ мъэмитэ!
Тилмытил-ым ымыӈ уттэ кыплык рэлевтычимэты!
Тыӈэлӄут ваамъеквэ ныгалгагэлеӄэн.
Риӈэнэӈ выргыргыӈогъэ.
Палёмтэлыӈогъэ Тыӈэлӄут.
Гырголягты лылепгъи.
Ынык гыргоча риӈэнэӈ ныриӈэмъетӄин.
Льунин, иквъи: А’мын тытэӈэт, ръанотайӈын?
Наӄам э’йӈэръуркын.
А’мын тытэӈэт энанмыркын!
А’тав ӈутку мыпирӄык.
Ынкы пирӄын.
Эчги амэчатгъэ риӈэнэӈ, Тыӈэлӄут иквъи: Ӄэйвитык амэчатгъэ, вачаӄ-ым эӄылпэ мрагтыркын.
Кытъаткэ вэчьым миӈкы атчыгъэ.
Ӄэйвэ-м мачынан мрагтыркын.
Ынан эвыр рэнапэнрыӈогъа, мыӄулильыръук.
Юрэӄ тъагтатын ӄулитэ!
Эквэтъи ярагты.
Пыкиргъи ярак, пыӈылтэлыӈогъэ: Гымнан игыр тыльун ынӈатал-ым нымэйыӈӄин тэлмычгын!
Наӄам колё ныӄулильыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
тэлмычгын!
Наӄам колё ныӄулильыръуӄин!
Вэлер-ым тыпкирык!
Йъарат гынмыл нылгиегтэлӄылгилюйгым, нивигым—игыр-ым тывъиркын!
Ытлыгэ ивнин: Ӄэйвэ гэчимгъуйгыт?
Риӈэнэӈ тилму рытчын!
Тыӈэлӄутынэ ивнин: Эвӈан риӈэнэӈ?
Ытлыгэ татлыгнэн: Ии, игыр ӄыйгулетгын ынӄэн риӈэнэӈ!
Тыӈэлӄут тэнӈысӄиквъи: А-а-а-а!
Какамэй, риӈэнэӈ э’ӄэлиӈу тытчын!
Игыр-ым тыйгулетын риӈэнэӈ.
Ӄонпыӈ игыр ӈоткатагнэпы ӄырым э’ӄэлиӈу мылгыӈон риӈэнэӈ!
Чавчывата ванэван ныгынриннин льэлеӈкы ӈэлвыл.
Ӄынвэр ыныкӄач нымытвальын о’равэтльан иквъи: Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыльэты ӄытгъи эргыръок.
Ӄаачыкойпы ляйвыма льунин о’равэтльан нинэвэнӈэтӄин.
Йъонэн.
Инэвэнӈыльэ ванэван ныльунин ыныкы тылельын чавчыв.
Чавчывата пыкиринэӈу ивнин: Оой, унмыӈан-ым иа’м ынӄэн тымын!
Инэвэнӈыльэ ивнин: Эӄуликэ, гынтаквыргэгыт, энмэч ӄывинрэтыркын инэвэнӈэтык!
Чавчывата ивнин: Ээй, вынэ мынвинрэтгыт,ытрэч-ым иа’м рэквыт тымын унмыӈан-ым?
Инэвэнӈыльэ ивнин: Миӈкри-м нивигым—ынкъам нымчен, мачынан ӈотӄэнмынмыгъан.
Ынкъам нынпаавнэн эмӈэлвыл рытык.
Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым у’риӈан и’ны варкын, ынӄэн майӈыа’ӄалеӈгыргын.
Нымкыӄин ӄораӈы ранмыткоӈынэн Ныгыттэӄин Тэленъеп ӄол о’равэтльан ганымытвален.
Колё ныгыттэӄин, чама колё ныръыӄин!
Ынкъам лыгэн Тэмъюӈыткуръэну нылгыӄин.
Ытлён ӄол итгъи нылеӄин ваамгырголягты.
Киткит ныйӈэтӄин.
Ӄол о’равэтльан рырынгиивнин.
Тэмъюӈыткуръэнэ пынлёнэн: Миӈкри нылейгыт?
Вай-ым ныгынникгилийгым.
Тэмъюӈыткуръэнэ ивнин: Ӈотӄэн ваамӄалетлы ӄэквэтги!
Ӈутинвээмык эвыча гыныкы нъатчаӄэн тыльун кэйӈын.
Гынникгилильэ ивнин: Вэчьым инэтэмъюӈыркын?
Тэмъюӈыткуръэнэ ивнин: Аны, ванэван мытэмъюӈгыт!
Тэмъюӈыткуръэнэ пынлёнэн: Гынан гымнин нынны лыги?
Гынникгилильэ татлыгнэн: Ванэван!
Тэмъюӈыткуръэнэ ивнин: Наӄам-ым иа’м мэтиву инэлгыркын?
Гынникгилильэ ивнин: Ээ, вынэ гынин нынны гымнан лыги!
Тэмъюӈыткуръэнэ пынлёнэн: Микигым-ым?
Гынникгилильэ татлыгнэн: Ынӄэн-ым Тэмъюӈыткуръэйгыт!
Тэмъюӈыткуръы э’ӄэчьусӄычеквъи, вэвральатыӈогъэ.
Ӄынвэр иквъи: Ытлён рэӄын ивыркын?
Ӈыркычгыргэгыт!
Титэ гэйгулетлин гымнин нынны?
Гынникгилильэ татлыгнэн: Ынӄэн-ым тычичевыркынигыт—рэтэмъюӈыткуӈыркын гымыкы!
Тэмъюӈыткуръы еп аплывэтгавка гынтэквъи.
Лыгэн акватэты иквъи: Колёмэй ынръам, о’равэтльан кывчемгольын!
Гынникгилильэ гынтэвтылельын нинивӄин: Каакомэй!
Ынръам гэръэлин о’равэтльан?
Колёмэй танӈаквыргын!
А-а-а-а!
А’мын эналваквъэ тэмъюӈкы!
Ӄол рэмкычигъи рамкэты.
Пыкиргъи рэмкык.
Никвъэн: Етти!
Ии!
Намӈылёгъан: Ръапыӈыл?
А’м, ытръэч-ым гым нычимгъуйгым: этъым гым гамгъоравэтльак гыттаӈ вальэгым.
Ӄутиинэ ивнин: Нырэӄын-ым мынгыттэчит, эргатык нэмэ ӄыетги.
Эченур ӈачыӈкэн ръэт ятэты ӄыркылегын.
Гыттакалыръольын рагтыгъэ.
Эргатык ӄытгъи гэкэӈэ.
Ӈачыӈкэн ръэт кыленин.
Ръэтык льунин калеплякылгыкай.
Ынкы ныпэрӄытваӄэн гыттакалыръоё.
Рычичьэтыплыткунин пылякылгыӄай гыттакалыръольа, эквэтгъи.
Пэрӄытвальа ынкы, пылякылгыӄай эӄылпэ рыльэтэннин ӄолеръэтэты, нэмэ ынкы пирӄыгъи.
Гыттакалыръольа нэмэ льунин пэнин пылякылгыӄай ӄолеръэтык.
Льунэӈу ӄулильыръугъи: нэмэ льунин пэнин пылякылгыӄай ӄолеръэтык.
Льунэӈу ӄулильыръугъи: Каакомэй, гынмылкинын тантакалгын!
Вынэ мыгтын гынмылкин ӈотӄэнына такалго!
Йыннэн чейвэ, ӄаат ынкы вуннинэт.
Пэрӄытвальа ӄаат рыгынтэвэннинэт.
Пыляӈӈытальын каагты ӄытгъи.
Ӄаат уйӈэ, наӄам йытъё пылякылгыкай лывавнэн льук.
Кулильыръугъи: Каакомэй, колё ныгыттэӄин о’равэтльан!
Иа’м тивын.
Гамгъоравэтльак гыттаӈ вальэгым!
Лыгэн итык аӄаака тынъэлык!
Ръэтгымнэн ӄаангынтаватыльын.
Ярак нытваӄэн йъонэн.
Ӄаангынтаватыльа пынлёнэн: Гыттакалырольа айвэкэнына ивнин: Ынӈатал-ым ныгыттэйгыт.
Пылекэ аӄаака рытчыткуркын!
Каангынтаватыльа ивнин: Чейвэ ӄырагтыгэ, ӄырым ӄаат мыйылгыт.
Чеӈэт-ым гыт чинит рэгыттэчинӈыгъи!
Чейвэ рагтыгъэ гыттакалырольын.
Ынӄэн гатвален тэленъеп аӄалыльанма.
Ӄол о’равэтльан ӄонпыӈ э’ӄэльэ ванэван ы’нынрэӄэвын.
Ытръэч нымӈылёӄэн, ынӄо-м ныпэляӄэн.
Э’кэльэ льук нымӈылёӄэн: Микигыт?
Нэнататлыӈӄэнат: О’мйъаяӄэгым.
Нэмэ нымӈылёӄэн: Нырэӄигыт?
Нэнататлыӈӄэнат: Ныкымъырэрэйгым.
Ынӄо-м ныпэляӄэн.
Ӄол рыннин кымъылгын колё нымкыӄин румэкэвнин.
Ынӄо-м кымъынчыку рытыӈонэнат.
Э’кэльыт рырынгиивнинэт ӄликкин.
Намӈылёан: Микигыт?
Татлыгнэнат: О’мйъаяӄэгым.
Нэмэ намӈылёгъан: Нырэӄигыт?
Татлыгнэнат: Иръын нинэмлюйгым.
Ивнинэт: Ивкэӄун-ым, ӄыетгытык, гымнин мымлыт торыкы мынкалыровынат.
Э’ӄэльыыт ӄытгъэт.
Кымъымкын кымъынчыку рытъёт рыкалыровнэнат.
Э’ӄэльыт гынтэквъэт еп эплыгитзкэ кымъыт.
Гынтавакватэты иквъэт: Колёмэй, мэйӈымымлыльын!
О’мйъаяӄына тэнӈу рытчынинэт: А-а-а-а!
А’мын колё э’ӄэльыт тынчеӈыттэвынэт!
А’мын эвӈан кывчемгъольэгым — эмрэӄу-м э’ӄэльыт мынъэӄэлиӈэвынэт!
Ынӄо-м нэмэ кымъыгэлеӈӈогъэ.
Пипиӄылгыӄэй льунин, пиринин.
Эквэтгъи, пипиӄылгыӄэй нинэнрыӄин.
Нэмэ ыннэн рырынгиивнин э’ӄэльын.
Льунэӈу э’ӄэльын, О’мйъаяӄ вакъосӄычатгъэ.
Э’нныкагыргын ы’ръымлёӈӈонэн.
Э’кэльэ пынлёнэн: Микигыт?
О’мйъаяӄэгым.
Э’ӄэльэ пынлёнэн: Нырэӄигыт?
Вай-ым колё гэмымлынӈэйгым, иръын нинэмлюйгым.
О’мйъаяӄына ивнин: Ивкэӄун-ым ӄыетги, гымнин мымыл ӄыльугын!
Э’ӄэльын ӄытгъи.
О’мйъаяӄына ивнин: Ӄилкымъет!
Э’ӄэльын илкымъетгъи.
О’мйъаяӄына э’ӄэльин мынгыӄач пиринин.
Пипиӄылгыӄэй почьачыковты ёнэн.
Э’ӄэльын ы’сӄагтыткоръогъэ, ӄулильыръугъи: Мэй, мэй!
Мымлычгын, мымлычгын!
Гарыглен, гарыглен!
Ӄынвэр пипиӄылгыӄэй ратрочыко нъэлгъи.
Э’ӄэльын пытӄылым ӄулильыръугъи: Колёмэй, ръанотайӈын ратрочыко нъэлгъи, нъэлгъи!
Ытлён у’риӈан тыръэгъэк!
О’мйъаяӄына тэнӈу рытчынин: А-а-а-а!
Ымыӈ мымлык ролыӈ вальын э’ӄэльын!
Ӄынвэр э’ӄэльэ пиринин пипиӄылгыӄэй ратрочыкойпы лейвыльын.
Ынръам мынгык юуткугъи пипиӄылгыӄэй.
Ӄынвэр э’ӄэльын гынтэквъи, ынӈин пипиӄылгыӄэй мынгык ёоткотвагты.
О’мйъаяӄына гынтэвтылельын э’йӈэвнин: Мэй, ӄыетги!
Гымнин мымлычгын мыгтын гынык мынгэпы!
Э’ӄэльын пэлӄынтэтгъи, панэна пипиӄылгыӄэй мынгык ныйготкотваӄэн.
Э’ӄэльин мынгытлыӈын гэнмутлытъыръувлин пипиӄылгыӄэе.
О’мйъаяӄына йымнин пипиӄылгыӄэй а’ӄальымынгэпы.
Ынӄо-м э’ӄэльын гынтэквъи.
Гынтавтыляма нивӄин: Колёмэй, эрвыванныльын мымлычгын!
О’мйъаяӄына тэнӈу нинэлгыӄин гынтэвтылельын: А-а-а-а!
А’мын вытку тыльун о’равэтльан вэнъым ынан тотъэты вальын!
Наӄам вэнъым ынан нырулӄин!
Валвыйӈа льунин эчьытъул ӄорэн, мэчнымэйыӈӄин, о’равэтльэн раратъё.
Авынтанӈыткольатэты пиринин: А-а-а-а, кок-кок-кок!
А’мын вэлынкыӄун трэчьытъулюльэты!
Оттыткынэты рыльэтэннин, ынкы роӈӈонэн.
Тыргук амӄынлывавкы роо тэнӈу нинэтчыӄин: А-а-а-а, колёмэй, ынръам ачьыйӈын ныгтыӄэн!
А-а-а-а, кок-кок-кок!
А’мын вэлынкыӄун микынэ гымыкы гапэлялен!
Ятъёлӄая э’йӈэръульын валёмнэн, чамэтанэн.
Эчги валвыйӈык ванвык уттык ынкэгиӈкы нъэлгъи, э’йӈэскыченнин: Эй!
Валвыйӈын эмчеӈыттэтэ рыпэт гароома эрэтгъи.
Араттыляма ныӄулильыръуӄин: Кок-кок-кок!
Ынръам poo ръэгъи?
Ятъёлӄай авынӄолельыровты гынтэквъи: Ооккоймэй!
Ооккоймэй!
Валвыйӈын эрэтык рыпэт гъылчыкутлин.
Ы’лчыкойпы ӄутгъи.
Ятъёлӄай и’рэмйылтыльын льунин, а’йӈавъевыӈонэн: Роо, ӄыетги!
Ынӄо-м риӈэгъи.
Рэӈамъянма нивӄин: Какамэй, ынръам роо гынтэквъи!
Пипиӄылгыӄэй тымкыгэӈгыпы нылейвыӄин.
Пипиӄылгыӄэе льунин валвыйӈын, э’йӈэвнин: Апай, ӄыетги, мымлюгыт!
Ӄытгъи валвыйӈын.
Пипиӄылгыӄэе мымлёӈӈонэн.
Мымлёма йылӄэтгъи валвыйӈын.
Лыгэн йылӄэтгъи валвыйӈын, льулӄыл кэлийвынин пипиӄылгыӄэе валвыйӈэн вылӄэ.
Льулӄыл кэлийвыплыткунин, эквэтгъи пипиӄылгыӄэй.
Йылӄыльын пэлянэн валвыйӈын.
Кыеквъи валвыйӈын, ӄулильыръугъи: Кок-кок, э’ми пипиӄылгыӄэй?
Ынӄо-м риӈэгъи валвыйӈын вээмык гыргоча.
Рэӈамъянма нинэгитэӄин мимыл.
Льунин чиниткин выйилвыйил мимлычыку.
Ӄулильыръугъи: Ынръам мэӈин?
Китаӄун мыйъон!
Йъонэн чиниткин выйилвыйил.
А’йӈавъевыӈонэн чиниткин выйилвыйил: Мэй, ӄыетги!
Ӄынвэр мэчэлкылнин: Ынръам мэлгымнин выйилвыйил!
Ӄынвэр тэӈэлкылнин.
Ӄулильыръугъи: Вынэ, ӄэйвэ гымнин выйилвыйил!
Чемэт ынӄэната пипиӄылгыӄэй гынтэквъи льукэлиткыльуйгым э’ӄэлиӈу эмлыӈэ!
Пчиӄэтэ ӈээкык ивнин: Ӄаймыгэ!
Ӈээккэтэ ивнин: Мэмлеты трэкувлытку.
Ытльата ивнин: Омкэты ӄинэнрэтги!
Чамъам тринэнрэтгъэ — умкыт рэлпиӈыт.
О’мромкэты ӄинэнрэтги!
Трамынгытаргъа.
Ытльата ивнин: Ӄылейпыгэ!
Лилит рэчимэнӈыт.
Тититэ ӄыннигынэт!
Титиӈы рэмлегъэ.
У’мтитэ ӄыннигынэт!
Трэрылгэюпы.
Ӄывэлепыгэ!
Вэлывэл рэквгъэ.
Ытльата ивнин: Ынӈатал-ым нъэнӄэйгыт!
Ӄырымэнайгыт эвӈан гымнинэйгыт ӈээккэйгыт!
Ӈээккэтэ ивнин: Евъев, маймыгъак, гынинэйгым ӈээккэйгым.
Кэйӈын ваамӄалетлы нылеӄин.
Челгырэӄокалгын ралӄаӈынвык йъонэн ныталёӄэн.
Пыкиринэӈу кэйӈэ пынлёнэн челгырэӄокалгын: Нырэӄигыт?
Челгырэӄокалга татлыгнэн: Вай-ым ныталёйгым.
Кэйӈэ очнэн: Ээ!
Ынӄо-м челгырэӄокалгын ивнин: А’м вынэ, виин мынымӈылтэлыркын!
Кэйӈэ ивнин: Янор гым мымӈылтэлык!
Кэйӈын мгогъэ пыӈылтэлык: Ӄол титык,а’ачеко вама ӄэнъевӄэйык гырголягты нылейгым.
Эчги крыткынык тынъэлык, люур рэвымрэв катам тантэӈӈок риӈэсӄычетгъи!
Аны колё гэчеӈыттэтигым!
Рыпэт-ым эмчеӈыттэтэ ы’сӄагтатык ӄу-лиӈэйык рымагты тирык!
Челгырэӄокалгын энэчгытыльатыӈогъэ: О’тчоймэй, а’мын ныеэпиӈкуйгыт!
Кэйӈын нивӄин: Ии, э’тки-м а’ачеко вама гамлытвэйгым.
Кэйӈын иквъи: А’м гым ратанӈавӈэн, гынръам!
Челгырэӄокалгын мгогъэ пыӈылтэлык: Аны гым ‘ол титык йыӈэчыку нылейгым яргыеквэ.
Пипиӄылгыӄэй тынрынгиивын.
Аны ынръам иниквъи.
Гымнин магны ӈоонко ӈайгытолыӈкы варкын, колё мыгтэкичгыльын!
Тэкичгыт ӄынусӄиквынэт!
Эвыр-ым гым амраӄамэтваӈа ӈайгытолгэты тылӄытык.
Аны ынръам ӄликкин ы’лёӈэт тымагрэрык.
Ӄэйвэ ӈэвэӄ ы’лё, ныкитэ нэнарэрэгым.
Аны ӄынвэр ӈайгытолгын энарэрыльатык тынмэрвэтын.
Ӄынвэр тынпаавын ӄырирык.
Аны колё гэпэӈъивэтигым магрэрык!
Аны ӄэлюӄ-ым рыпэт ӈайгытолгын энарэрыльатык гыргочагнотасӄын уйӈэ тытчын.
Лыгэн ръылӄылю тытчын.
Ынӄэн ӈайгытолгын кытур тыльун.
Вытку киткит нымэчвъэйининиӄин.
Вай алымы ӈирэӄӄликкин гивиӈит галягъэ панэна ръылкыльын.
Челгырэӄокалга кэйӈын ивнин: А’м гым тыплыткук!
Кэйӈэ ивнин: Ээ, а’м ратанӈавӈэн!
Энмэч мынлеркын!
Челгырэӄокалга ивнин: Ии, вынэ мынлеркын!
Амъянра эквэтгъэт.
Ӄэпэр майык нытваӄэн.
Йъонэн челгырэӄокалга.
Челгырэӄокалга пынлёнэн ӄэпэр: Нырэӄигыт?
Ӄэпэрэ татлыгнэн: О’равэтльэн магтэ нинэнчичьэтигым.
плеэн ӈутку ръэнутэт гапэляленат.
Челгырэӄокалга ивнин: Ынӈатал-ым гыт нытульигыт!
Ӄэпэрэ ивнин: Ръэнут-ым тытульэтын?
Челгырэӄокалга татлыгнэн: Ынӄэн-ым игыр нытульэтигыт, тыйъогыт майык!
Ӄэпэр тульык курык ӈыркычаквъэ, гынтэквъи.
Челгырэӄокалга гынтэвтылельын нинивӄин: Ӄапатчыӈын тольарайӈын!
Ӄол итгъи кытэпалгыӄай вылтумкыӄэнъев гырголягты эквэтгъи.
Кырыткынык нъэлгъи, вэтчагъэ, нытлепыткуӄин ӈалгыл ӄанъяврочгылгэты.
Люур кэйӈын льунин ӄыргочыкойпы илюльыльын.
Нинэгитэӄин.
Ӄынвэр таӈъора нъэлгъи.
Кытэпалгыӄай эмӄэлелвынэ нивӄин: Ынръам о’равэтльэн ёройӈын оонъыгэлеӈӈоэ.
Ӄынвэр иквъи: Китаӄун мыйъон.
Нэнайъоӄэн, нэначамэтаӄэн.
Эчги чымче рытчынин, пирӄыгъи умкыгиӈкы, ынӄо нинэвинвыгитэӄин.
Ӄынвэр кэйӈын кытэпалгыӄайык чымчеӄэй нъэлггъи.
Кытэпалгыӄай тэнӈысӄиквъи: А-а-а-а!
Ёройӈын!
Кэйӈын чеӈыттэтык авынӄолельыровты ы’сӄагтыткоръогъэ: Каакомэй, ёройӈын, ёройӈын!
Нэмэ кэйӈын чайвыткоӈӈогъэ.
Кытзпалгыӄая нэмэ э’йӈэсӄыченнин: Мэй, гыткалыёройӈын!
Кэйӈын ӄулильыръугъи: Мэй, гыткалгыйӈын!
Ӄынвэр кэйӈын емгымгыёгъэ, умкыт нинэгитэсӄычетйивыӄинэт ынкъам чиниткинэт гыткат.
Ынко-м ум-кыкэгти пынлёйвыӈонэнат: Мэй, ръаёроӈы?
Э’ми ёроӈы, миӈкы варкын?
Кытэпалгыӄая ивнин: Ӈотӄэн!
Кэйӈын рычеӈыттэвнин.
Авъаӄ!
Ӈотӄэн!
Кытэпалгыӄая тэнӈу рытчынин кэйӈын: А-а-а-а!
Ёройӈын нычеӈыттыӄин!
Кэйӈын гынтэквъи авынӄолельыровты: Оккоймэй, ёройӈын!
Кытэпалгыӄая тэнӈу рытчынин: А-а-а-а!
А’мын ёройӈын нычеӈыттыӄин!
Кэйӈын амэчатгъэ.
Кытэпалгыӄай паагъэ тэнӈыткук, эмӄэлелвынэ нивӄин: Какамэй, эвӈан о’равэтльат чаӈыттыёрольыт!
Наӄам ымыӈ вэнъым мэйӈыӄулильын ёрочгын.
Наӄам ымыӈ мэлюунъульын.
А’мын ӄэйвэ этлы мырэтыляк, выткукин гэӄулилин ёроӈы тыльун!
ымыӈ мэлюунъульын.
А’мын ӄэйвэ этлы мырэтыляк, выткукин гэӄулилин ёроӈы тыльун!
Ӄынвэр эквэтгъи.
Акватэты иквъи: Э’тки, юрэӄ нэмэ трэльуӈын.
Опопы мылеркын, э’тки паӈъэквыргын тэнӈыткук!
Кэйӈын омкычыкойпы нылейвыӄин.
Вопӄата льунин, йъонэн мэрынрэӄэй.
Эчги чымчеӄэй рытчынин, э’йӈэвнин: Мэй, ӄыетги!
Кэйӈын рычеӈыттэвнин.
Кэйӈын чеӈыттэтык ы’сӄагтатгъэ.
Ынръам э’нныпаӄытвэтлягъэ.
Левыт нутэсӄык инэпгъи.
Кэйӈын нырэчымгунтэнӈыӄин, нылвавӄэн.
Вопӄы нытэнӈыткуӄин: А-а-а-а!
Ынръам кэйӈын нутэсӄык ратлыӈыркын!
Кэйӈын ымъылёӈэт нырэчымгунтэнӈыльэтӄин.
Ӄынвэр вопӄата йъонэн.
Налгыӈойӈыӄайгыпы пиринин, ынӄо тиӈусӄыченнин.
Налгыӈойӈыӄай рыльыпэннин.
Лыгэн кэйӈын налгыӈойӈынльыпаннэн вопӄата.
Гынтэквъи вопӄы омкычыковты.
Ынӄо гэтаӈңонэн кэйӈын рэчымгунтэнӈыльын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыльэтык.
Нытэлгыльэтӄин.
Вопӄата пынлёнэн: кэйӈын рэчымгунтэнӈыльын.
Кэйӈын ӄынвэр волӄытвэӈӈок чымгъунтэтгъи.
Вопӄата йъонэн.
Кэйӈын гэлгипэӈъивэтлин рэчымгъунтэнӈыльэтык.
Нытэлгыльэтӄин.
Вопӄата пынлёнэн: Ынръам рэӄыркын?
Иа’м тэлгыльэтыркын?
Кэйӈэ татлыгнэн: Аны вай-ым игыр ӈотко омкычыкойпы нылейгым ынръам люур микынэ инъэйӈэквъи.
Ынръам ынкы колё тычеӈыттэтык, рыпэт тъысӄагтатык.
Ынӄо-м ытлён микынэ инимпытиӈусӄычетгъи, рыпэт левыт нотасӄычыковты рытлыӈаннэн.
Ынӄо-м ынръам ытлён микынэ чит инэвинрэтыркын левыт йыток, нутэсӄык энапытвальын.
Ынръам налгыӈойӈыӄайгыпы инэпиригъи.
Ынръам налгыӈойӈыӄай рылыпъэннин.
Ынӄо-м миӈкри рыгынтэвэннин налгыӈойӈын.
Ӄымэл гым игыр анал-гыӈойӈыка тытваӈӈогъак.
Вынэ игыр ӄонпыӈ ӄымчеги омкычыкойпы лейвык!
Ытлён ӄынвэр эвилюкэ нэрэтчыгыт, вилют нэрэнчыпъыткувӈынэт!
Кэйӈэ ивнин: Мэӈко-м мылейвыркын?
Вопӄата татлыгнэн: Таӈамӈагъеквэ ӄылейвыркын.
Кэйӈэ ивнин: Ӄэйвэ ӄырым мыкувлыткук ӈагъеквэ лейвык?
Вопӄата татлыгнэн: Кырым!
Кэйӈэ ивнин: А’мын рээн-ым кытэпат э’ткиӈыт!
Наранмыгым!
Вопӄата ивнин: Ээ, вынэ ӄэйвэ.
Опопы эвыр мэӈко ӄылейвыркын!
Кэйӈэ ивнин: Опопы мынлеркын!
Вопӄата очнэн: Ии, вынэ мынлеркын.
Эквэтгъэт амъянра.
Кэйӈын ытри эмчьачокалгын гэтумгэвлинэт.
Ӄонпыӈ нырачвыӈӄэнат.
Ӄонпыӈ имчьэчукэтэ нэнапэчайвыӄэн кэйӈын.
Кэйӈын пэчайвык нылгэӈыркылятӄэн.
Имчьэчукэтэ ӈыркылятыльын тэнӈу нинэлгыӄин: А-а-а-а !
А’мын нимпэйгыт!
Алымы колё нымэйӈигыт, вачаӄ ӄонпыӈ тыпэчайвыркынэгыт!
Ӄынвэр, ӄол рыннин, кэйӈэ эмчьачокалгын ивнин: Кита-ым ынръам тэйкэвэ мынинмык!
Эплеэн, ринэнрулылтэвы!
Имчьэчукэтэ ивнин: Оккой, э’тки чамъам, нырулигым!
Кэйӈэ ивнин: Аны мачынан, эплеэн мэӈин армаӈ вальын!
Имчьэчукэтэ ивнин: Туук, китаӄун-ым мынтэйкэвмык!
Тэйкэквъэт.
Имчьэчукэтэ кэйӈын янотгытката рыгрыкгыпы пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: пиринин ынкъам ринтынин.
Ӈайыткынык рирэннин.
Кэйӈын тъылкамаграръогъэ: Иикыккая, эмчачьокалгыӄай яйвачгыргыӄай, нэрмэӄинэӄэй!
Имчьэчукэтэ э’йӈэвнин: Мэй, ӄыетги!
Кэйӈын ӄытгъи эмчьачокагты, натӄатӄэн.
Имчьэчукэтэ тэнӈу нинэлгыӄин: А-а-а-а!
Кайӈычгын нылгэныролӄэначгын!
Кэйӈэ ивнин: Аны энанӈыркылявыркын, эӄуликэ!
Имчьэчукэтэ нэмэ пиринин кэйӈын вэлёйпы, ринтынин гытгэты.
Кэйӈын гынонгытгык иргъи.
Ӄулильыръугъи: У-у-у-у!
А’мын эккагыргын, тэӈимчьэчукэӄэй!
Имчьэчукэтэ тэнӈу рытчынин: А-а-а-а!
А’мын ынывмич кэйӈын эчерикэ рэнъэлгъэ!
Кэйӈын гычормэты тэвыльатгъэ.
Тэвыльанма нытэнӈыткуӄин: А-а-а-а!
А’мын эмчьачокалгыӄай нэрмэӄин!
Кэйӈын ӈыпэгъи гычормэты.
Имчьэчукэтэ ивнин: Каакомэй, а’мын колё лыгэтампэратвэй!
Кэйӈэ ивнин: Эвӈан тытампэратвэк?
Имчьэчукэтэ татлыгнэн: Аны, колё вэнну тылгыркынигыт, гынывмич тампэратвэй!
Кэйӈэ ивнин: Вачаӄ-ым мылеркын, гымнин кэйӈытумгыт мылӄырирынэт!
Гатампэратвэёченайгым!
Имчьэчукэтэ ивнин: Ии, вынэ ӄылеркын, вэлер тынтампэратватгыт.
Эмчьачокалгын ӄачгыпоттычыкойпы ӈытогъэ.
Эквэтгъи ваамӄалетлы.
Равыльэӈӄай рырынгиивнин.
Имчьэчукэтэ ивнин: Ынръам гыт маӈэнвараткэнайгыт?
Равыльэӈвараткэнайгым.
Гыт-ым маӈэнвараткэнайгыт?
Эмчьачоквараткэнайгым.
Равыльэӈа эмчьачокалгын ивнин: Каакомэй ынръам!
Гынин налгыӈойӈын нувӄин, наӄам увик нилгыӄин!
Имчьэчукэтэ гитэнин налгыӈойӈын ынкъам иквъи: Каакомэй ынръам!
Налгыӈойӈын гэръэлин!
Чит нилгыӄин?
Ии, алым-ым чит нилгыӄин.
Равыльэӈа пынлёнэн: Гэмо лыӈын увъэлетыльын?
Имчьэчукэтэ татлыгнэн: Алым-ым гынмыл нилгыӄин!
Нэмэ равыльэӈа эмчьачокалгын ивнин: Каакомэй ынръам!
Гынин увик нилгыӄин, наӄам налгыӈойӈын нувӄин!
Имчьэчукэтэ гитэнин увик, ӄулильыръугъи: Каакомэй ынръам, иа’м тилгэтык?
Равыльэӈа пынлёнэн: Лыги люӈылгэ рытын, титэ илгэтгъи?
Имчьэчукэтэ татлыгнэн: Алым-ым айвэ нувигым!
Равыльэӈа ивнин: Каакомэй, ӄоныры ынръам гэрэӄигыт, ымыӈ лылет нувӄинэт!
Эмчьачокалгын ӄулильыръугъи: Оккоймэй, ытлён тыръэгъэк?
Иа’м увик алваӈ нъэлылетыркын?
Равыльэӈа ивнин: Ӄэйвэ гэчимгъуйгыт?
Алымы эвын ынӈин вальэгыт нилгигыт, ымыӈ налгыӈойӈын эвын ынӈин вальын!
Эмчьачокалгын гынтэквъи.
Акватэты иквъи: Ытлён тыръэгъэк?
Равыльэӈа гынтэвтылельын нинивӄин: А’мын-ым ытлён, гымык яральэты тратвыгыт!
Кэйӈын ытри вопӄы рынгивигъэт.
Кэйӈэ ивнин: Каакомэй, етти!
Ии, тыетгъэк!
Кэйӈэ чиниткин увик гитэнин.
Ынӄо-м вопӄан.
Ынӄо-м иквъи: Каакомэй, ынръам иа’м амалваӈ вальыморэ?
Вопӄата ивнин: Ръэнут-ым алваӈ вальын?
Кэйӈэ татлыгнэн: Ынӄэн-ым гынык левтык гэнӈэлинэт оттычгыт, наӄам гымык уйӈэ!
Вопӄата гитэнин чиниткин увик ынкъам левыт.
Ынӄо-м кэйӈын гитэнин.
Иквъи: Каакомэй, кээглынангэт ынръам гэръэмури?
Кэйӈэ ивнин: Ӄоныры ымыльо алваӈ валыт рыгрыгыт, гыткат.
Лыгэн-ым ымыльо.
Кэйӈэ ивнин: Китаӄун мынэквэнмык чеэкэй!
Юрэӄ мэӈин мыныльун ынкъам мынымӈылён.
Эквэтгъэт.
Кытэпалгын нэнрынгиивын.
Кытэпата пынлёнэнат: Ныръэтури?
Кэйӈэ татлыгнэн: Вай-ым мури иа’м амалваӈ вальыморэ?
Ынкъам ынӄэната нымӈылёгэлеморэ.
Ынӄо-м кэйӈэ кытэпалгын гитэнин ынкъам иквъи: Ӄоныры ымыӈ гыт алваӈ вальэгыт!
Кытэпата ивнин: Иа’м алваӈ вальэгым?
Кэйӈэ татлыгнэн: Ынӄэн-ым гынык левтык гэнӈэлинэт ӈирэӄ о’моттычгыт.
Наӄам гымнин уйӈэ.
Ынръам вопӄан-ым ымыӈ левтык гэнӈэлинэт вырымкоттычгыт.
Кытэпалгын иквъи: Каакомэй, ынръам ӄэглынангэт иа’м амалваӈ вальыморэ?
Кэйӈэ ивнинэт: Китаӄун-ым мынчимгъумык, юрэӄ мыныкэтъон, иа’м амалваӈ вальыморэ.
Кытэпалгын гынтэквъи.
Лыгэн иквъи: Э’тки, гым чамъам трэчимгъу!
Ымыӈ вопӄы гынтэквъи.
Лыгэн иквъи: Э’тки, ымыӈ гым чамъам трэчимгъу!
Кэйӈын ынкы гыролмакы ы’сӄагтыткольатыӈогъэ наӄам ныӄулильыръуӄин: Каакомэй, ынръам тумгыт ръэгъэт?
Майӈычемгъомачы иа’м гынтэквъэт?
Вопӄы ваамъеквэ нылеӄин.
Ӄэпэрэ э’йӈэвнин: Ельой, ӄыетги!
Вопӄы кытгъи.
Ӄэпэрэ пынлёнэн: Ръапыӈыл?
А’м уйӈэ!
Гынин-ым ръапыӈыл?
Ӄэпэрэ татлыгнэн: А’м, ытръэч-ым нычимгъуйгым ивкэ ӈирэмури гыткат мынылпууръыркынэт!
Гымръам эквыгытката тъитык!
Вопӄата ивнин: Кытъаткэ-м, миӈкри мыныгтынэт ыпытвальыт гыткат?
Ӄэпэрэ татлыгнэн: Аны о’равэтльат-ым мынылӄырирынэт.
Ыргин валят варкыт, ы’нычвинэт гыткат.
Гынин гыткат гымык ы’ныйпатынат.
Гымнин гыткат гынык ы’ныйпатынат.
Вопӄата ивнин: Аны, рээн-ым наранмымык о’равэтльата.
Гым роолӄылё наранмыгым.
Гыт-ым нэлгын вилю эмрэлгыӈэ.
Ӄэпэр чимгъугъи, ынӄо-м иквъи: Вынэ ӄэйвэ, оккой наранмымык!
Чама гымнин гыткат гыто тытчынэт.
Йъэлыги о’равэтльамайык тульэтык ирвывэгычьыт!
Вопӄата татлыгнэн: Ымыӈ-ым гымнин гыткат гыто тылгыркынэт: и’гэ кылыльэтык иквычьыт гынтэвык.
Ӄэпэрэ ивнин: Вынэ ӄэйвэ, эвнэлпууръыкэ мынынтынэт гыткат.
Таам, мынлеркын!
Кэйӈын маёлгыткынык нытвэтчатваӄэн.
Йильэқ’эй вээмык никвичиӄин.
Йильэӄэе кэйӈын льунин вэтчатвальын.
Э’йӈэвнин: Мэй, ӄыетги!
Кэйӈын ӄытгъи.
Йильэӄэе ивнин: Ынӈатал-ым гыныкы гымнин нымэйыӈӄин вэтгав варкын.
Кэйӈэ ивнин: Ръавэтгав?
Вай-ым гым нычимгъуйгым, ивкэ ӈирэмури ярат мынылпууръыркынэт.
Кэйӈэ ивнин: Нырэӄын-ым, ярат мынылпууръынэт.
Кэйӈэ пынлёнэн: Миӈкы-м гынин яраӈы варкын?
Йильэӄэе татлыгнэн: Ӈоонко-м, маёлгыткынык.
Йильэӄэе ивнин: Гынин-ым миӈкы варкын?
Кэйӈэ татлыгнэн: Ӈоонко-м, и’ннук варкын.
Йильэкэе ивнин: Таам, вынэ гым мылеркын гынык рагты.
Гым-нин яраӈы гынан ӄыпиригын!
Эквэтгъэт амъянра, кэйӈын ельараггы ӄытгъи, йильэӄэй — кайӈырагты.
Йильэӄэй кайӈырак пыкиринэӈу рылгъэ.
Ӈалгыл яраӄалтэ нинэгитэӄинэт, нивӄин: А’мын колё яраӈы нымэйыӈӄин тыльун!
Ынӈатал-ым нымэльэв тытваӈӈок!
Кэйӈын ельарак лываквъэ рылык.
Ӄынвэр йъонэн йильэӄэй.
Йильэӄэе ивнин: Раӈӈытай?
Кэйӈэ татлыгнэн: Тылвавык рылык гыныграк.
Йильэӄэе ивнин: Ы’рунтээркын!
Наӄам гым тытлык гыныграк!
Кэйӈэ ивнин: Вынэ, ымыӈ-ым еӄааӄ тылвавын рытлыӈатык!
Йильэӄэе ивнин: Китаӄун-ым мынынмэйӈычитэвынэт гынин еӄааӄ ытри гымнин увик!
Йильэӄэй кайӈыеӄаткынык арычгатгъэ.
Ынӄо-м иквъи: Каакомэй, эвӈан вэнъым гым ныппылюйгым?
Ымыӈ гынык еӄак мыӄыӈ вальэгым!
Ынръам гэрэӄигым?
Йильэӄэе кэйӈын ивнин: Вынэ, опопы ярат эвнэлпууръыкэ мынынтынэт.
Йъарат миӈкы ратваӈӈогъа!
Таам, энмэч мылеркын ярагты.
Кэйӈэ ивнин: Ии, вынэ ӄылеркын!
Милютэтэ льунин и’гин тымъё кытэпалгын.
Ынӄэн ыпатыӈонэн.
Риӄукэтэ йъонэн нувиӄин.
Милютэтэ ивнин.
Етти!
Ии, тыетык!
Риӄукэтэ пынлёнэн: Миӈкри тымын кытэпалгын?
Милютэтэ татлыгнэн: Лыгэн-ым тычамэтгъан ынкъам эчги тыпкэрыӈок тыӄулильыръук!
Ынкы чеӈыттэтык въигъи.
Риӄукэтэ ивнин: Вынэ ӄинэныйгулев ынкъам э’птэ гымнан мынмын кытэпалгын!
Милютэтэ татлыгнэн: Лыгэн-ым мэрынрэӄэй ӄычамэтагын, эвыр тэн- чымче рэтчыӈын, вэты ӄун]ым нымэйӈъэв ӄыӄулильыръугъи!
чымче рэтчыӈын, вэты ӄун]ым нымэйӈъэв ӄыӄулильыръугъи!
Риӄукэтэ очнэн: Ээй, вынэ мыгтэпгэлек!
Рэӄокалгын кытэпгэлегъэ.
Кытэпалгын льунин.
Чамэтаннэн, эчги чымче рытчынин, ӄулильыръугъи.
Кытэпалгын и’рэгъи.
Рэӄокалгын мэлётагты пэлӄынтэтгъи.
Рэӄокалгын милютэк пыкиргъи.
Милютэтэ пынлёнэн: А’мто, кытэпалгын тымын?
Риӄукэтэ татлыгнэн: Тылвавын тымык!
Ӄэйвэ тыӄулильыръук, люӈвъитэ итгъи, йъэлии и’рэгъи!
Милютэтэ пынлёнэн: Гынтэвтылельын ванэван рэӄын ӄиквын?
Риӄукэтэ татлыгнэн: Ванэван.
Милютэтэ ивнин: Ӄоныры вэнъым тотъэты вальэгыт!
Ымыӈ кытэпалгын тымык лывавын!
Иа’м гынтэвтылельын ивкэ рытын.
Евъев, евъев!
Ынкы эвын нъывъин!
Рэӄокалгын мэлётагты э’ӄэлиӈэ гынтэквъи.
Гынтавакватэты иквъи: Оккоймэй!
Юрэӄ ымыӈ гым рычеӈыттэвэ рэнанмы!
Пипи’кылгыӄэй тымкыгэӈгыпы нылейвыӄин.
Йильэӄэй нъэйӈэръуӄин маёлгыткынгыпы.
Пипиӄылгыӄэе валёмнэн э’йӈэръульын, тымкыткынык вакъогъэ.
Э’йӈэвнин: Ынъев, ӄыетги!
Йильэқ’эй ӄытгъи.
Пипиӄылгыӄзе ивнин: Етти!
Ии, тыетык!
Пипиӄылгыӄэе ивнин: Ивкэ чеэкэй мынытваркын ынкъам мыныкэйӈыгилиркын?
Э’тки, а’ӄалеӈгыргын кэйӈын!
Йъэлии мури наранмымык!
Пипиӄылгыӄэе татлыгнэн: Аны, ынан-ым мынрэгыттэӈын, митъэ ныппылюмури, мынчамэтан ынкъам эмвэгылкуйвэ мынранмыӈын.
Йильэқ’эй чимгъугъи ынкъам иквъи: Вынэ ӄэйвэ ынӈин мынинмык Кэйӈыгилигъэт, кэйӈын нэльун.
Начамэтан.
Эчги пыкэрыӈогъат, пипиӄылгыӄэй иквъи: Кэйӈыгилигъэт, кэйӈын нэльун.
Начамэтан.
Эчги пыкэрыӈогъат, пипиӄылгыӄэй иквъи: Оккоймэй, ӄытлыги емгымгыгыргын!
Йильэӄэе татлыгнэн: Ӄун гынмыл-ым тивыркынигыт—а’ӄалеӈгыргын!
Кэйӈэ валёмнэнат вэтгавыльыт.
Пэнрынэнат, ивнинэт: Тынуркынитык!
Никвъэн: Апай, ивкэӄун мыниквыт, ӄыпалёмтэл!
Гыт уйӈэ эмымлыкэ?
Татлыгнэнат: Вынэ ӄэйвэ, колё гэмымлигым!
Вынэ мынымлюгыт!
Ээй, вынэ ӄинэмлюгытык!
Намлёӈӈогъан.
Мылёма йылӄэтгъи.
Эчги йылӄэтгъи, пипиӄылгыӄэе йильэӄэй ивнин: Китаӄун лыляйпы мынвэгылкуйвын!
Юрэӄ мынынмын!
Нэвэгылкуйвын лыляйпы, нэтленпыткынтэтйивын.
Нэнмутлытыръувын лыляйпы.
Въигъи кэйӈын.
Нивӄинэт: А’мын, колё нэрмэмури — кэйӈын мытынмын!
Вынэ ӄонпыӈ чеэкэй мынытваркын ынкъам ынӈин ӄонпыӈ мынынмыркынат кэйӈыт.
Вэлынкыӄун, тэчьыкэйң’уқ!
Кэйӈын омкычыкойпы нылейвыӄин.
Риӄукэтэ э’йӈэвнин: Апай, ӄыетги!
Кэйӈын ӄытгъи.
Кэйӈэ рэӄокалгын пынлёнэн: Гынан-ым ръэнут э’ӄэлиӈу нинэлгигыт?
Риӄукэтэ татлыгнэн: А’м, ытрэч-ым гымнан э’ӄэлиӈу нинэлгигым о’равэтльат.
Миӈкри-м рыпэт ойвалчыӈыт ныпэгляӄэнат!
Кэйӈэ ивнин: Гымнан ванэван э’ӄэлиӈу мылгынэт о’равэтльат.
Ытръэч гымнан э’ӄэлиӈу нинэлгигым рэвымрэвыт.
Миӈкри-момкыгэӈгыпы риӈэсӄычетыльын тантэӈӈок гынтаквыргын!
Рикуӄэтэ ивнин: Гымыкы ӄырымэн рэвымрэв а’ӄалеӈгыргын.
Гымнан ыннанъылё нэнанмэгым мынгыткэн рэвымрэвыт.
Кэйӈэ рэӄокалгын ивнин: Китаӄун-ым амъянра мынылӄырирынэт.
Гынан ӄылӄыриргынэт рэвымрэвыт, гымнан — о’равэтльат.
Эплеэн, микынэ ранмыӈынэн!
Эквэтгъэт амъянра.
Рэӄокалгын рэвымрэквилигъи, кэйӈын о’равэтльагэлегъэ.
О’равэтльата кэйӈын пэнрыткольын нэлӄэгнэвйивын, амкарго нэтчын.
Ӄынвэр кэйӈын гынтэквъи.
Риӄукэтэ тымнэн ӄликкин рэвымрэв.
А’тчаӈӈогъэ кайӈэты.
Кэйӈын пыкиргъи риӄукэк мутлытӄыльу.
Кэйӈэ ивнин: Ӄэглынангэт о’равэтльат вэнъым ынан мыкуйвэтльэт!
Рэӄокалгын ивнин: Гыт уйӈэ эвъянвыайка?
Риӄукэтэ татлыгнэн: Ӄэйвэ-м выквыӈытгылявӄай варкын.
Риӄукэтэ пэнъёлгын увинтыльэннин, выквыт пэнъёлгычыко ёйвынэнат.
Выквыт гылетгъэт.
Кэйӈын ивнин: Ӄарычгатгэ!
Кэйӈын арычгатгъэ.
Риӄукэтэ гылвыквыт атынвычыко ёйвынэнат.
Кэйӈын эмтъыле нывитыткуӄин.
Рэӄокалгын нивӄин: Вэлынкыӄун тэчьыкэйӈуркын!
Кэйӈэ нинивкин: А’а?
Рэӄын нивигыт?
Риӄукэтэ нэнататлыӈӄэн: Въигъи кэйӈын.
Рэӄокалгын лыгэпэчыкоргаквъэ.
Нивӄин: А’мын, како вэлынкыӄун тэчьыкэйӈук!
А’мын-ым ытлён, мэң’ин энъың’ ратвагъа!
И’гэ мэлёталгын ивнин: Милютэтэ ивнин: Китаӄун-ым мынрачвыӈ!
И’гэ ивнин: Евъев, янор тумгыт ныетынэт!
Пыкиргъэт кэйӈын ытри ӄэпэр тумгык.
Пыкиринэӈу ӄэпэрэ кэйӈын ивнин: Ынӈатал-ым нурэйылӄигыт, уйӈэ лымӈэ гыныгмил йылӄыяальын.
Ытръэч гыт ымльаляӈэт ныйылӄэтигыт!
Кэйӈэ кэпэр ивнин: Китаӄун-ым мынрачвыӈ!
Ӄэпэрэ ивнин: Евъев, янор мынумэкэт!
Эвын-ым мынрачвыӈ!
Умкыгиӈкы пирӄырэйгым, эплеэн рэнапэчайвынтык!
Тумгэ нивын: Туук, мынрачвыӈ!
Рачвыӈгат.
Ӈэгны накавран.
Мэлёталгын ынан ыттыёл ярак пыкирги.
И’ны—вулкытвик, кэпэр — ныкитэ, кэйӈын — вытку эргатык ы’лё.
Мэлёталгын нэргавкэн, тумгыт нинивкинэт: Ытрэч гымнин гыткат нинъыӄинэт!
Э’рыкур и’ны нивӄин.
Нимпэйгыт!
Ӄытлыги ытлён чинит нимпэӄин!
Пипиӄылгыӄэе нинэлӄырирӄин мэлёталгын.
Энмэн ынан энъычьыӈ гэмгэгынникык мэлёталгын.
Пипиӄылгыӄэй нивӄин: Эвыр трэльуӈын мэлёталгын, эвын-ым мынрачвыӈавын!
Пипиӄылгыӄэе льунин мэлёталгын, э’йӈэвнин: Мэй, ӄыетги!
Мэлёталгын ӄытгъи.
Пипиӄылгыӄэе ивнин: Ръапыӈыл?
А’м уйӈэ.
Милютэтэ ивнин: Гынин-ым ръапыӈыл?
Пипиӄылгыӄэе татлыгнэн: А’м ытрэч-ым гым нычимгъуйгым, ивкэ ӈирэмури мынрачвыӈ.
Ымыльо гымнан льоо нивӄин.
Мэлёталгын колё нинъыӄин!
И’ны нивӄин, ынкъам кэйӈын, ынкъам ӄутти.
Милютэтэ татлыгнэн: Ии, итык-ым ӄэйвэ, тэнъеп микынэ энапэчайвыка инэнтыркын.
Ымыӈ-ым гынан ӄырым ӄэнапэчайвыэ, энмэч-ым итык еп акванма трапэлягыт!
Пипиӄылгыӄэе ивнин: Китаӄун-ым мынрачвыӈ!
Ӈаанӄэн ӈан маёлгын мынкавран!
Рачвыӈгъат.
Пипиӄылгыӄэй акватэты янотгъэ.
Пипиӄылгыӄэй лыгэн турэквэтэ тымкыгиӈкы пирӄысӄычьэтгъи.
Мэлёталгын-ым лыгэн кавранвэты нылгийӄыръилеӄин, нивӄин: Этъым энапэлягъэ, эмрэӄу-м э’ми тынтымӈэвын!
Пипиӄылгыӄэй-ым лыгэн пэрӄынвэпы пэлӄынтэтгъи ванвэты, ынӄо а’тчаӈӈонэн мэлёталгын.
Мэлёталгын таӈконпыӈ гэйӄыръилелин.
Эчги мэлёталгын пыӄэрыӈогъэ пипиӄылгыӄэйык, пипиӄылгыӄэе тэнӈу рытчынин: А-а-а-а!
Каакомэй, вэным ынан нимпэйгыт!
Еп турэквэтэ тыпэлягыт!
Милютэтэ ивнин: Китаӄун, нэмэ мынрачвыӈ, гым мыянотык акватэты!
Нэмэ рачвыӈгъат.
Нэмэ пипиӄылгыӄэй турэквэтэ тымкыгиӈкы пирӄыгъи.
Пэрӄытыляма мэлёталгын ивнин: Вай, вай, тыгаляркынэгыт!
Мэлёталгын эмрэйӄыръилеӈэ рыпэт гилкымъетлин.
Нэмэ пипиӄылгыӄэй пэрӄынвэпы лыгэн ванвэты ӄытгъи.
Мэлёталгын ининигъи эмрэйӄыръилеӈэ, рыпэт йыкыргын ганааӈкавлен.
Пипиӄылгыӄэе тэнӈу рытчынин: А-а-а-а!
Эмпамэлёталгын, эмимпэтэ рыпэт йыкыргын рааӈкавнэн!
Пыкиргъи мэлёталгын, гэлгипэӈъивэтлин.
Иквъи: Колёмэй, ынӈатал-ым тыпэӈъивэтык!
Пипиӄылгыӄэе нинивӄин: А’мын ӄоныры вэнъым нимпэйгыт!
Еп турэквэтэ тыгалягыт, ӄэйвэ галяӈӈок тиквыт.
Вай, вай, тыгаляркынэгыт!
Вэнлии эналвавэ галявэрэӈкы.
Милютэтэ ивнин: Э’тки, чамъам трапэчайвыгыт, опопы ратанӈавӈэн!
Пипиӄылгыӄэе ивнин: Ии, э’тки нимпэйгыт, ӄырым ӄэнапэчайвы.
Опопы ратанӈавӈэн ӄыраӄатык!
Энмэн, тэӈуйӈэ гатвален эгынниккэ.
Гораёа'тлен.
Ӄынвэр мыкычьын о'равэтльан въэткоӈӈогъэ.
тръэч ӄутти пипиӄылгэ нытэйӈэтӄинэт.
Ӄынвэр ӄол итгъэт ӈирэӄ ынпыначгыӄагтэ ынкъам экык копрантыватысӄэквъат.
Нанватын купрэн.
Ныкитэ наёпатын — ытръэч ёквайӈын гаквален.
А'мын-ым гиину нэлгыгъэн!
Нагтон — ӄымэк риӈэгъи.
Нэмэ купрэн нантыватын, напэлян.
Ынкъам ёквайӈын нъэмэтгъэн ӈыронляӈо.
Экык ы'ттъыёча вагъэ, ӈирэӄ ынпыначгыт-ым яалеӈӄач вагъат — нъэмэтӄин мэткиит ыннэн ёквайӈын.
Пыкиргъэт ярак — нэнэнэт коргаквъат.
Напатын ёквайӈын, нэнугъэн.
Нэмэ эргатык наёпатын купрэн.
Энмэн мытлыӈэн о'равэтльат копраёпатгъат — ӈирэӄ ӈэвысӄэтти, ӈыроӄ ӄлявылтэ.
Эвын купрэк гакваленат мытлыӈэн мэмылтэ чама ӈыроӄ унъэлти.
Аны ымъылёӈэт гарагтонленат!
Ӄынвэт ытлыгэ экык ивнин: Ӄъоравэтльантагэ ярагты.
О'равэтльантагьэ экык.
Э'йӈэвнинэт.
Етръугъэт о'равэтльат.
Нагтонат мэмылтэ чама унъэлти.
Нанрагтатынат.
Ынӄоры мэлеквъэт, эгытъэткэ нъэлгъэт.
Ӈивӄинэт, энмэн ынӄэн тэленъеп Нэтъэк гатвален.
Льэлеӈкы Энӄивыттъыльин экык ныкупрэткуӄин мэмылеты ыяа аӈӄак.
Ытлыгэ ӄол рыннин ивнин: А'тав копрагэтама гэтлепыткутэ эвыр гэӄиврильэтэ.
Экык иквъи: А'тав-ым, ии.
Ынкы эргатык инъэ ытлыгэ ивнин: Купрэт ӄыёпатгынат!
А'мын-ым тэнмаквъэ экык.
Ынин-ым ытлыгын эӈэӈыльын.
Эчеэттикитэ итгъи, тапӄаеквэ нылеӄин еп эргыръока.
Вытку ӈоонӄо аӈӄагтыгъэ экык ивинильын.
А'мын-ым купрэк пыкиргъи.
Ныгагчавӄэн купрэгитэк, о'рамноӈэты рылининэт ы'ттъыт.
Ӄол ваны рэвнин — эвыр вытку нэргыръоӄэн.
Люур ваны анӈэлёръогъэ, ы'ттъыт а'йӈаръоӈӈогъат.
Аны вэтыӄун ныгагчавӄэн.
Аръаля ванвыт нъэлгъэт, о'птыма ванвычыкойпы нычелгъав пэнтыӄыӈӈогъэ.
Ы'ттъыт ӄутгъэт авэтываӄ авынъайӈаръовты, о'птыма кыпчевыёттэ.
О'равэтльан авэтываӄ э'ӄэлиӈэ орвык вакъогъэ.
Аны тумгэӄэй гэквэтлин!
Э'тки ръэт, ванэван ныйъэчычен!
Ыныкит ы'ттъыт киткит нэнантавӄэнат, эвыр ӄымэк оргоор кээткук нымлеӄин.
Танръэтык эймэквъи тэпӄэк, кытъаткэ еп о'тчой яраӈы.
Ытръэч яалеӈӄач.
ныпыткувйиӄин ръэнут ынкъам ымыльэты ръэт нэнанӄэргыръовӄэн.
Ынӄэн ӄлявыл тэпӄэнйигъи.
Кэнчиӄ йытотыляма ы'ттъыт амайылгава э'йӈэгъэт, нэнръилемъевын.
Ыныкит яалегты лылепгъи, эвын йыкыргэпы йынйына нывъентоӄэн, амӄынвыенток нэнанӄэргавръоӄэн ынык ымы ы'ттъыёлягты.
Кыплынэнат ы'ттъыт, киткит йыӄэтгъи, ӄэйвэ рыпэт эмйъэчычетэ оргоор мачгыргол нынъэлӄин.
Ыныкит ӄол итгъи рытаалгылявнэн—эвын аръаля гэлгэймэвлин, энмэч ӄымэк нинэпириӄин.
Аръаля ярак пыкэрыӈӈогъэ — авэтываӄ еп тытлык ыяа иквъи: Тытыл ӄынвэнтэтгыткы ынкъам ёроӈы ӄытытлёпгыткы!
Ытлыгэ ивнин: Ынръам рэӄи?
Вынэ рэӄэ э'тки инэркылельэтгъи, еп купрэк вама!
Э'мъим ынӄэн?
Вэчьым рай ӈаргын варкын!
Ытльата тытлёмнэн чьовыргын — эвын тытлыӈаргыноӈӄач нытваӄэн рыркавытрын, ытръэч левыт алван вальын.
Ытлыгэ ивнин ытльа: Кита плекыт ӄинэйыл ынкъам амэвычьаӈэръын.
Ынкъам эвыр тырэӈэӈытку — авэтываӄ чьогыргын ӄытыллёпгын!
Чьовыргык ӄача вакъогъэ, ивнин: Таам, ӄытыллёпгын!
Ытльата тытлёмнэн чьогыргын.
Амкытгынтата ӈытогъэ, ярар рынрэты.
О'раӈӄагты выргыргын тылейыӄэтэ итгъи.
Ӄэйымгук пиринин ынӄэн рыркавытрын, рыкытгынтавнэн ярагты.
Рынрыма — мыӄытвигъи, ӄынвэр кымынчыку рытчынин.
Ратвынэн, рыльуӈэннин аккагты.
Ынӄо эвын нэгитэн — выквылгын.
Кытлыги — энаральэн ынпыӈэвӄэйин уйвэл.
Мэмылёк эйвэткэ рытык — ганӈэнайпылен ынпыӈэвкэй.
Нынымытваӄзн о'равэтльан гэӈэвъэнэ.
Ытлён амӄынъычо нивиниӄин.
Амӄынъычо ынан мэмылтэ нэнанмыӄэнат.
Ӄол итгъи о'равэтльан ивинигъи ынкъам льунин кааткочыко омӄачгын.
Тымнэн.
Рагттыгъэ.
Нэмэ эргатык ивинигъи.
Люур валёмнэн вэнивыргыргын.
Палёмтэлгъэ — люур мэчеймэквъи вэнивыргыргын.
Ынӄо льунинэт ӈыроӄ умӄэт.
Намӈылёгъан ыргынан о'равэтльан: Ванэван мургин пичыгичильын ӄыльугын?
Татлыгнэнат о'равэтльата: Вынэ ванэван!
Ынӈъэм ынан ганмылен ынӄэн умӄы.
Ынӄо о'равэтльан рагтыгъэ.
Эвын ярак пыкиргъи — уйӈэ ӈэвъэн.
Ынкъам ивнин ынан ӈавытлывъёӄай: Кита-ӄун, ӄытэйкыгынэт иръын, ӄонагтэ, плекыт, къэли ынкъам лилит!
татлыгнэн ӈавытлывъёӄая.
Тэйкынинэт эвиръыт.
Эвыр ынкы о'равэтльан эквэтгъи, ӄырирысӄивнин ӈэвъэн.
Аны о'тчой гэлелин о'равэтльан!
Ӄынвэр льунин нымным.
Пыкэрыӈӈогъэ — ынкы ынанъяалеӈӄач ныппылюӄин яраӈы нытваӄэн.
Ынкыри ӄытгъи.
Рэгъи.
Мэӈӄо?
Вынэ ыяальэгым!
Вынэ рай, рэмкыльын ӄиръытвыгыткы!
ивнинэт ынпыначга эккэт.
Ынкъам эккэт ӈытогъат — ӄытлыги умӄэт.
Ынӄэн умӄэрэмкин нымным.
Ниръытвыгъэн ыргынан рэмкыльын.
Ивнинэт эккэт ынпумӄэтэ: Гытамо эвиръыт ӄылгыркыниткы.
Эккэтэ нэнумкэвынэт эвиръыт магчыко.
Рэгъи о'равэтльан ралкогты.
Ынпыначга ивнинэт ӈээккэт: Вынэ ӄытэӄэмэӈгыткы!
Ыргынан чит мытӄымыт нэйылын.
О'равэтльата ивнинэт: Ванэван мури ынӈин вальа тэйӈэтэ мынӄамэтва.
Ивнинэт ынпыначга ӈээккэт: Вынэ алваӈ вальа ӄынӄамэтваквыткы!
Нэйылгъэн ӄитыӄит.
Рунин.
Ынӄо ынпыначга пынлёнэн о'равэтльан: Рэӄыльигыт-ым?
Вынэ ӈэвъэн гатымӈэвлен, — татлыгнэн о'равэтльата.
Ынпыначга-ым ивнин: Ынӄэн-ым гынин ӈэвъэн мурык эрмэчьэ гиткэлин.
Ээй!
Гыт-ым наранмыӈыркынэгыт!
Мачынан ы'нчарэнмыгым!
Иылӄэтгъэт.
Эргатык инъэ кыеквъэт — люур рай рэсӄиквъи ӄол омӄаӄлявыл ынкъам иквъи: Э'ми рэмкыльын?
Мытнычгичивэвыркын!
О'равэтльан ӈытогъэ ынкъам ӄытгъи омӄарамкэты.
ьггръэч умӄэну нитӄинэт.
Эймэквъи рэмкыльын.
Ивнин ӄолеомӄачга: -Гок, а'мын-ым мынпэӈкорачвыӈ!
Ээй, а'тав!
Ынпыначга пынлёнэн: Ы'мто, э'ми?
Итык-ым, еп игыр тыпэчайвынат,— татлыгнэн о'равэтльата.
Эргатык инъэ нэмэ етгъи энагтатыльын.
Ивнин рэмкыльын ынпыначга: Игыр-ым наранмыгыт!
Мачынан ы'нчарэнмыгым.
Нэмэ ӄытгъи о'равэтльан.
Эймэквъи омӄагты.
Ивнин омӄайӈа: А'тав, мынтэйкэв!
Вынэ, а'тав!
татлыгнэн о'равэтльата.
А'мын-ым, пэнрынэн омӄайӈа о'равэтльан!
О'равэтльата-ым пиринин омӄайӈын лявтэпы, левтыкин нэлгын тъаетчанэн ынкъам тымнэн.
Ынӄоры нэмэ авынральэты ӄытгъи.
Ы'мто, нэнрэӄэквыт?
Вынэ ванэван,— ивнин о'равэтльата.
Нэмэ лыгэн эргатык инъэ нагтыгъан.
Ынпыначга ивнин: Вэчьым, игыр наранмыгыт.
Ырык-ым варкын нымэйыӈӄин ӄылегрыркэн левыт — ыргынан ӄэплю нылгыӄин.
А'м вынэ, эплеэн, — ивнин о'равэтльата ынкъам нэмэ ӄытгъи.
Эймэквъи ынкъам люур льунин рыркэн левыт, ымы гаваӈӄытлен.
Ынкъам никвъэн умӄэтэ: Китъам, ӈоонко ӄытвэтчагэ!
Ээй, вынэ мытвэтчагъак!
татлыгнэнат о'равэтльата, ынкъам вэтчагъэ ӈоонко.
Ынӄо никвъэн: Янор моргынан ӄэпле мытралпынрыгыт!
А'тав, янор торгынан!
Аны нэнинтыгъэн ӄэпыл лыгэн катам ыныкагты!
Эчги пыкиргъи — о'равэтльан пиӈкугъи ӈоонрэлы.
Ынӄоры пиринин о'равэтльата ӄэпыл ынкъам ивнинэт: Вай-ым торыкы тыйылыркынитык!
Ээй, вынэ ӄыйылытку!
мачвэйпы выентынин рыркаваӈӄытийӈа ынкъам тымнэн.
Нэмэ рагтыгъэ авынральэты.
Нэмэ пынлёнэн ынпыначга: Ы'мто, миӈкыри нэнтыгыт?
Вынэ нэмэ тынмыгъан, — ивнин о'равэтльата.
Кита ӄун, ынръам тургин армачьиӈын мыйъогъан!
Ивнин ынпыначга о'равэтльан: Ынӈатал-ым игыр наранмыгыт, миӈкыри ӄун мургин армачьийӈын.
Ӄъочатко, э'тки нылгинэрмэӄин чама нылгэнанӈэнӄэн.
Вынэ мачынан!
Вэнлыги тырайъоӈын, миӈкыри ӄун иа'м ынан ӈэвъэн иткэнин?
Ӄытгъи о'равэтльан майӈыомӄайӈэты, энмэн Ӄъочаткойӈына.
Майӈырак ӄача ынан ӈэвъэн льунин.
Ӈэвъэнэ ивнин: Ынръам раӈӈытай?
Наранмыгыт!
Э'тки нармаӄэнайӈын.
Ӄлявыл иквъи: Вынэ мачынан, ӄырым майылгавык!
Люур льунин ӈытольын Ӄъочаткойӈын.
Ӈытогъэ майӈырачыкойпы ынкъам ивнин о'равэтльан: Гок, ӈавъанӈытагъэ?
Ӄырым тымӈынӈэн мыйылгыт!
Вай-ым тынмыркынэгыт!
Ӄъочаткойӈына чит егэ кыплыркынэн, ытръэч о'равэтльан пиӈкугъи ӈачгыӈӄачагты.
Ынӄо о'равэтльата ы'ръыпэнрынэн.
Ӄъочаткойӈын яалгытката ӄутгъи.
Кэтэм ынкэӄэйык о'равэтльан эймэвысӄычетгъи ынкъам тынпынэн линлиӈыгйит.
Ӄъочаткойӈын камаграръогъэ ынкъам въигъи.
О'равэтльата ӈэвъэн пиринин ынкъам ӄытгъи авынральэты.
Нэмэ пынлёнэн ынпыначга о'равэтльан: Ы'мто?
Вынэ тынмын тургин армачьийӈын, — ивнин о'равэтльата.
Ынӄоры ынпыначгын чимгъугъи ынкъам иквъи: Колё нэрмэйгыт, о'равэтльайгыт!
Вынэ ӄол гымнин ӈээкык ӄыматагын ынкъам ӄырагтыгэ!
Ынӄо эквэтгьэт ярагты ӈыроргарэ.
О'тчой гэлелинэт.
Ӄынвэр пыкиргъэт ярак.
Ынӄо нымытваӈӈогъат нымэльэв ымы аӈъока.
Ытръэч.
Энмэн валвыйӈын ныралечетӄэн.
Ытръэчтэгын ралечетын мимлыльын.
Лыгэн мэмлыйӈык пыкэрыӈок, валвыйӈын ныпиӈкуӄин ынкъам рымагтэты нирӄин.
Люур э'гычгын етгъи.
Иквъи: Ельой!
Кита мыралегъак!
Валвыйӈын иквъи: Вынэ ӄырым!
Э'тки рэпылӄэтгъэ!
Аны ӄырым мыпылӄэтык!
Аны, ельой, вэлер ӄунэче мыралегъак, ваа?
А'м, ӄыралегэ!
Аны ӄун рэпылӄэтгъэ!
Э'гычгын ралегъэ.
Эчги эймэквъи мимлык, вынэ чит пиӈкуркын, ынраӄ-ым гэпылӄэтлин!
Ынӄоры валвыйӈын ралегъэ.
Ралельын нинивӄин э'гычга: Ельой!
Ӄэнагтогэ!
Валвыйӈа нинивӄин: Ӈэвэӄ-ым ӈан тиквыт, аны рэпылӄэтгъэ!
Ынан мыйылгыт ӈэлвыл ӈэранчывэӈ вальын!
Вынэ ӄырым мыгтогыт!
Ынан пипиӄылгыӈэлвыл мыйылгыт!
Вынэ ӄырым!
Аны ӄэнагтогэ!
Вынэ ӄырым, ӄырым, ӄырым!
Ельой, ӄэнагтогэ, ынан гытиӈӈэв мыйылгыт!
Ӄа!
Ӄа!
Гынмыеп-ым нъивын!
Йытонэн валвыйӈа э'гычгын.
Ынӄоры ягыркаванэн ымы имтитэ рыльэтэннин.
Валвыйӈа пынлёнэн: Миӈкы варкын наӄам?
Эгычга татлыгнэн: Ӄынвэт валвыйӈа рывиривнин э'гычгын.
Валвыйӈын ӈоонрэ риӈэгьи, наӄам ымы ынкы уйӈэ кэлиӈэв.
Валвыйӈа нэмыӄэй рэтэмъюӈӈынин э'гычгын— вакъогъэ эвыр ы'ръывъигъи.
Э'гычга йъонэн валвыйӈын ынкъам рунин ынӈин ымыльэты, ымы люгнэлютэ рыннин.
Ынӄо валвыйӈа каӈъэӄгыпы роӈӈонэн.
Ынкъам ынӈин рытэ тымнэн э'гычгын.
Валвыйӈын-ым ӈытогъэ ынкъам риӈзгъи.
Энмэн, рэӄокалгыӄай умкычыку нытваӄэн.
Люур вай ӄэйӈын пинтыӄэтгъи омкычыкойпы.
Ынкы льувылгыгъэт.
Риӄукэтэ ивнин кэйӈын: А'м ети, ельой!
Ии.
нинэлгыӄин, алымы тымӈэӄырымэнат ельот.
Ынӄо кэйӈэ ивнин рэӄокалгын: А'мын гынан гамгаваратык, гэмгэгынникык ынкъам гэмгэегтэлыльыкы ипэ ръэегтэтльэн — гынник, эвытлым тымкылевыт ынанайылго нинэлгигыт?
(Тымкылевыт— ынӄэн о'равэтльан).
Риӄукэтэ татлыгнэн: Кытавэтываӄ ныпыткынтэтӄин!
Ынӄэн ытлён ынанайылго нинэлгигым, миӈкыри ӄун тымкылевтин ӄымчочьывытрыйӈын лыгэчаӈыттыгыргын, лыгэн кытавэтываӄ ныпыткынтэтӄин, наӄам вэлер гивэ пэглятыӈӈок: вай-ым тыпыткынтэркын!
Каако, какомэй, леӈытэӄ ынӄэн?
Ии, ӄэлюӄъым лымӈэ уйӈэ ынӈин вальын гэмгэнутэк, ытръэч амынан тымкылевыт ынӈин вальын.
Ы-и-и!
Элымӈэ тымкылевыт чаӈыттыгыргын!
Ынӄо риӄукэтэ ивнин кэйӈын: Гынан-ым мэӈин?
Гымнан вынэ ӈан, титэ омкычыкоеквэ нылейгым тылвамгымнан ынкъам лыгивусӄымчыку, наӄам лыгэвылтомкычыкоеквэ, ынкы люур кытынгынтава омкычыкойпы ныриӈэсӄычетӄин рэвымрэвӄэй, вынэ ынӄэн гымык лыгэчаӈыттыгыргын, рыпэт таӈымыльэты линлиӈнэчгэттатӄэн.
элымӈэ рэвымрэвӄэй!
Вынэ ынӄэнына а'ӄайылгавкы!
Ако, како, ӄэйвэ нымэлигыт, ӄэйвэ этлы этутъытвикэ?
нытэнӈыткуӄин рэӄокалгын.
Наӄам эмрынгиитэ палёмтэлвылга нитӄинэт: эвыр ыннэн нывэтгавӄэн, ӄол-ым ныпалёмтэлӄэн.
рэрэнӈынин, — ынӈин рэӄокалгын иквъи.
Ынӄо эквэтгъэт амъянра: ӄол тымкылявтынтай, ӄол-ым равымравӈытай.
Риӄукэтэ чамэттанэн рэвымрэвӄэй, умкычыку вальын, ынкъам пиринин гыткайпы.
Ынӄо гынмылкэнаванвэты ӄытгъи.
Ынкы нъатчаӄэн кайӈэты, рэвымрэвӄэй нинэнрыӄин.
Ы'мто, э'ми тымкылевыт, гынин айылгыко лынъё?
Эми?
А'мын ӄэглынангэр эты нэрмэӄин?
И-ии-кыккаа!
Вынэ тытъылыркын!
Люур вай рыкалыровнэн эюлыльын рэвымрэвӄэй.
кайӈиӈын эмчеӈыттэ ваёргатэты гатвэтляпэӈколен ӈоонрэ.
Р-рээ!
Рр-ээ!
Оок-рээр!
Ынӄо гынтэквъи ваёргатэты.
Рэӄокалгын-ым таӈэтъо нытэнӈыткуӄин таӈамалваӈ: кайӈиӈын эмчеӈыттэ ваёргатэты гатвэтляпэӈколен ӈоонрэ.
Р-рээ!
Рр-ээ!
Оок-рээр!
Ынӄо гынтэквъи ваёргатэты.
Рэӄокалгын-ым таӈэтъо нытэнӈыткуӄин таӈамалваӈ: А-аа-аа!
Ы-и-и-и!
Ка-ка-как!
Вынэ инэнтэнӈылпъэтыркын!
Ээй, вынэ мынмын вай гынин айылго лынъё!
Ынӄо тымнэн, э'ннынкавравнэн.
Нэмэ пынлёнэн риӄукэтэ кэйӈын: Ӄэйвэ ытлён нымэлигыт?
Ӄыгитэ вай гынин айылго лынъё!
Нэнанкалыровӄэн кайӈэты рэвымрэвӄэй — ытлён-ым нэмэ ныгынтэвӄин.
Какомэй, ӄэйвэ ытлён нымэлигыт?
Итык вынэ нымэлигым, ытръэч ытлён тайылгавыркын.
Ынӄо ринтынин ӈоонрэ рэвымрэвӄэй.
Кэйӈын нылгиӄынӈыльэтӄин.
Ынӄо пынлёнэн кэйӈэ: Уйӈэ эты гыт эмэчеӈэӈӄэйкэ?
Вынэ э'тки, тытъылыркын!
Вынэ итык эвын-ым ӄэйвэ киткит.
А'мын, ивкэ ӄинэнмэлевэтыркын!
Вынэ а'тав-ым мытантэнмыӈгыр.
Ытръэч ӄун гымнин варкын вувнытгыляв.
Вынэ, вэлер!
Вытку-ым раквыгэчельатгъа, ынкъам ынӄо рэнытгылевйивыӈынэт выквыт.
Эченур вэтыӄун таӈамэвлетэлы вальын выквылгын рэнумэкэвӈын.
Ээй!
Ынӄо выквыгэчеӈӈой кайӈиӈын.
Тэӈэвынтъылтэгнык ныквыгэчельатӄэн кэйӈын.
Пылыткугъи выквыгэчельатык, ынраӄ выквынытгылявыльатыӈой.
Ынӄо ивнин кэйӈэ рэӄокалгын: -— Рэӄокал, таам, вай выквыт гылетгъэт!
Ээй!
Рэӄокалгын иквъи: Таам, вынэ ӄывытрынтэт, э'митри гынинэт атынвыт?
кэйӈэ.
выквыт атынвычыко.
Аны нылгэтъылкамаграръоӄэн кайӈиӈын: выквыт атынвычыко.
Аны нылгэтъылкамаграръоӄэн кайӈиӈын: Ии-кы-ккаа!
Вынэ, инэнтъылевыркын!
нивӄин.
Ии-ии-кыккаа, вынэ тытъылыркын!
Кэйвэ, ӄэйвэ малявыӈӈой!
Ынӈъэм таӈэтъо нинэлгинъэӄэрэвӄин, энмэч нылгэвъэӈӈоӄэн.
Кэйӈын ытръэч ныӄулильэтӄин.
Ии-ии-кы-ккаа!
К-к-к-кка!
Ӄэйвэ, ӄэйвэ малявыӈӈой!
А'а?
А'тав, нивигым — малявыӈӈой!
Ээй, — энмэч нывъиӄин.
Ӄэйвэ, ӄэйвэ малявыӈӈой!
Читээн этъым тынмыӈӈон.
А'а, рэӄын нивигыт?
А'тав, нивигым, малявыӈӈой.
Ээй.
Ынӄо въигъи энмэч.
Аны гакоргавлен рэӄокалгын!
Лыгэн нылгипиӈкучитръуӄин.
Ынӄо рывэнӈынин кэйӈын ынкъам увигъи вычгыквыткынык.
ӄытгъи.
Нэмэ ынкы вытрынтэтгъи ынкъам йылӄэтгъи.
Наӄам элек нылгъэӄэгнитӄин.
Кэйӈынэлгын нынрыратытваӄэн ынкъам эвыр тэкичгыт ынкы нырылтэлӄэнат.
Аны а'ӄагнэгты ныйылӄэтӄин рэӄокалгыӄай.
Ынӄо пыкиргъи вай люур э'гычгын ыныкагты.
таӈымнанмайӈыгыннэк?
Нэмыӄэй-ым гаваннэгым!
Энмэч ымы гыт тыранмыгыт.
Ээй, вынэ ӄэйвэ ӄун тылгайылгавыркын, ытръэч ӄун вэнъым тылгигытъэвык.
Вынэ итык нымэльэв раӄамэтва, ытръэч итык ынӈэ тыргыянва увикэ.
Ээй, вынэ ии!
ынан ганмылен кэйӈын.
Ынӄо паагъэ увик, тэӈэмрильэйиквитэ увильэтгъи.
Аны гытъатыльийӈын э'гыйӈын гагтыӄамэтвален тэӈэмрильэйиквитэ.
Гэлгитэнрымӈуйвылинэт рилеӄъыттымыт кэйӈин.
Ынӄо-ым гайылӄатычгатлен э'гыйӈын.
Ынръа таӈгэмо гэлгылин йылӄатгыргын ӄэмиплыткук.
Риӄукэтэ винвыгитэнин йылӄэтыльын: эвын нылгэӄынӈырвэлятӄэн э'гычгын.
Ынӄо йъонэн.
Гичийвынинэт рилеӄъыттымгинив риӄукэтэ.
Ынръа ӈан э'гыналгыӈойӈык ройпытковъевынэнат.
Ынӄо эквэтгъи ӈоонрэ ечьаннопыткынэты.
Ынкы гатвэтчален ечьаннопыткынык ынкъам гзӄулильэтлин: Мээй!
Мээй!
Рай-рай, тымкылевыт!
Аны гэлӄутысӄычетлин и'ны, ынӄо-ым гэгынтэвлин таӈытръачтагнэты.
Аны гэгынтэвлин лыгэн нотагты.
Ӄоныръым нэнангагчаватӄэн рилеӄъыттъымйиквитэ налгыӈойӈык рэлгэӄавытвальа.
Рэӄокалгын-ым лыгэӄылпэ гатаранлен.
Ынкы-ым нытваӄэн рэӄокалгын.
Энмэч гъыръытъылыӈолен.
Кукэӈы льунин пэтыралӄаӈынвык.
Ынӄо-ым гэтляӈгыпы виттэргъи, ынкъам мутлымул тэйкынин гэтляӈгыпы.
Ынкы-ым арычгытваӈӈогъэ ярачыко.
Вынэ э'гычгын гэлгипэӈъивэтлин, ӄынвэр, рытаалгылявнэн чиниткин налгыӈойӈын: эвын гэнилгитйивылинэт ы'ттъымыт налгыӈойӈык.
А'мын-ым галганӈэнайпылен э'гычгын.
Нивӄин рыпэт: Ии-к, а'мын этъым тынмыркын рэӄокалгыӄай ы'ръунтэтыльын!
Ынӄо вэнвэпыгъэ панэнвэнвыеквэ.
Гынмылкинэк йылӄынвык пыкиргъи, вэнвэпыгъэ рэӄокагты.
Ынръа ӈан льунин яраӈы.
Аны ӈан эӄылпэ рылгъэ ярачыкогты.
Ынӄо рывэтгаватыӈӈонэн.
Мэй, ытлён иа'м инэтэмъюӈгъи!
Вынэ вай э'тки нылгитъылигым, — мэрынрэӄэй нывэтгавӄэн рэӄокалгыӄай.
Наӄам-ым микынэ инэтэмъюӈгъи?
Ӄоо!
Тэленъеп?
мэй, ванэван гынан?
Вынэ гым лыгитэленъеп гатъылыӈойгым.
Рыпэт-ым вай ӄыгитэ мутлыгрэл кукэчыку.
Оккой мэй, вынэ ӄэглынангэт ынӄэн нытъылигыт!
Эченчи - ӄун, ивкэ, ӈанӄэн гынонаӈӄагты ӄынльэтэтгын кукэӈы, ынан-ым ӈан ы'твыӄэй гымнин ӄыяагын.
Ынкъам ӈэнку гынонаӈӄак ӄыттъыгын мутлымул ӈотӄэн.
Ээй, вынэ трэнльэтэнӈын гынонаӈӄагты, ытръэч миӈкыри тыръытвыльэтгъэ, наӄам эйгулеткыльигым ы'твыльэтык.
Лыгэн-ым рэӈэлӄивы ы'твыткынык, ынкъам ратэвыльатгъа.
Ээй, вынэ!
Ынӄо ӈэлӄиквъи ы'твыӄайыткынык ынкъам эквэтгъи гынонэты.
Аны нытэвыльатӄэн гынонэты.
Ӈэнку-ым вытрэнмич и'ны, ынраӄ галгайычгэръочгатлен аӈӄы.
Аны э'гычгын ынръа нылгайылгавӄэн, энмэч-ым нылгэӄъолярчоӄэн.
Риӄукэтэ нинэвинвыгитэӄин.
Ынӄо люур вай ӈэнку гынунык ы'твыӄэй атчатгъэ.
И'ны-ым гэргэвэтлин, энмэч гэвъилин.
Рэӄокалгын нылгэкачьаравӄэн: Аны гымнан тамъёӈыткотвата вальэгым, лёӈынма нэнтыгым.
Мэйӈыӈирэӄ мэйӈыгынникыт тамъёӈывъята тынтынэт!
Ынӄо рымагтэты нымытваӈӈой ы'ръырэӄокалгын.
Ытръэч.
С. Ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй.
Ыннэн нымнымӄэй гатвален.
Ынкы ӄол ганымытвален ынпыначгыӄай гэӈэвъэнэ эвыр ыргин ӈээккэӄэй.
Ӄол-ым итгъи ӈээккэӄэй нотагты ӄытгьи, омкычыкогты оонъынтагъэ.
Умкычыку гатвален вээмӄэй.
Ӈэнку нуунъыгыркиӄин чама нувичвэтӄин.
Люур рай канраӄолейӈын.
Мэ-эй!
Ӄыетги мыпонтогыт!
Аны ӈээккэӄэй гэлгичеӈыттэтлин, лыгэн эвыр яраӈӄачагты гэгынтэвлин.
Гэркылельэтлин канраӄолейӈа, ӄытлыги ынӄэн гатвален кальайӈын.
А'мын-ым лыгэн эвыр ынкэӄэй йъонэн кальайӈа.
Пиринин ытлён ынкъам ивнин: Таам, морыкы мынылӄыт!
Ӈээккэӄэй нылгъаратыльатӄэн.
Вэнлыги-ым почьайпы пиринин — ынӈин рырвинрынин.
Ынӈин рыпкирэннин ыныграк.
ӈээккэӄэй.
Ӄолетъылё кальайӈын аӈӄачормыеквэ нымнаквыгэлеӄэн, ынкъам ынкы паколчыӈын нинэнрыӄин, эвыр нинэмнэӄин паколчыӈын.
Ытлён нытипъэйӈэӄин: ӈээккэӄэй.
Ӄолетъылё кальайӈын аӈӄачормыеквэ нымнаквыгэлеӄэн, ынкъам ынкы паколчыӈын нинэнрыӄин, эвыр нинэмнэӄин паколчыӈын.
Ытлён нытипъэйӈэӄин: Титэ, титэ тырапонто?
Титэ, титэ тырачачакавылпылё!
Ынӄо нэмэ ныпэкулымнэӄин.
Эчги эквэтгъи кальайӈын паколымнанвэты — ӈээккэӄэй гынтэквъи кальарайпы.
Ӈээккэӄэй пыкиргъи ӄулинымнымык ынкъам иквъи: Ынӈэ вэтыӄун энатвыка кальагты, ынан гым нинэнмэйвӄин, эмрэнуӈэ мэйӈэтык.
Ынӄо эквэтгъи рымагтэты ынкъам пыкиргъи ӄонральык.
Эвын ынкы ныгатгаткоӄэн ынпыначгыӄай, наӄам мулӄыгиӈкы ныгатгаткоӄэн.
Люур-ым пыкиргъи ярайӈык, вынэ нылгинымэйыӈӄин яраӈы.
Ӈээккэӄэй иквъи ынпыначгыӄаеты: А'мын, ивкэ ӄэнанатчыӈатгытык!
Ынраӄ-ым иа'м?
Ӄун вай инэркылельэтыркын кальайӈа.
Рай-ым рай, рэлкучыку варкын ӈэвысӄэт, ынан ы'нынатчыӈатгыт.
Ӈээккэӄэй рэсӄиквъи ярачыкогты.
Эвын ынкы нытваӄэн нылгинымэйыӈӄин ӈэвысӄэт, наӄам ныкыттэлетӄин, вынэ лыгивлыкырвитльэн.
Ынӄо иквъи ӈээккэӄэй: Ӄэнанатчыӈатгэ!
Ээй!
Иа'м-ым?
Ӄун вай, кэльэтэ инэркылельэтыркын.
Вынэ ӄыетги ынкъам кырвэрчыкогты ӄытлыгэ.
Ээй!
Ынӈатал-ым вэлынкыӄунэйгыт!
Ӈээккэӄэй кырвэрчыкогты рылгъэ, ынкы таӈванэван нывытрэтын.
Вачаӄ-ым панэна ныкыттэлетӄин, миӈкыри ӄун эммэйӈэ кырвирти.
Ынӄо люур рай пыкэрычгатгъэ кальачгын.
Аны эвын колейӈын: Э'ми гымнин ӈээккэӄэй?
Ванэван ӄыльугыткы?
Ӄзйвэ итык мытльун.
-Э'митлён-ым?
Вынэ ӈанӄэн тэркэты гэриӈэлин.
А'мын ивкэ, ӄинэнльэтэтыркын!
А'мын-ым, вэчьым рэлку варкын?
Вынэ итык рэлку уйӈэ.
Эвыр-ым мэтивэтык ӄылӄыриргын ралкойпы.
Кальайӈын расӄэвычгатгъэ ралкогты.
Эвын ынкы ныкыттэлетӄин ӈэвысӄэт.
Э'ми гымнин ӈээкык?
Ӄоо!
Гымнан вынэ люнльутэ тынтын.
Этъопэл рай ӈаргын вальа ынпыначгыӄая лыги, итык гымнан гэмо тылгыркын.
Кальайӈын ынӄо вэнлыги танлымынӄо нэнарэрыльатӄэн, таӈымыльо ёрочыкокэн нинэнритльэрувӄин, чама чоттагнэпы нэнарэрӄэн.
Таӈымыльо вэгыткуйвынин ынӄо ӈытогъэ.
Ивнин ынпыначгыӄай: Таам, мынэквэт тэркэты!
Ээй!
Эченут вэты ӄъомрэнанратыркын.
Вай ӈутри эръолгэты ӄинэнрэтыркын!
Инэнрэтгъи эръолгык ынкъам-ым аны нылгъомрэнанратӄэн.
Кытгынтакватгъэ ынпыначгыӄай, аны нылгъомрэнанратӄэн кальайӈын.
Ӄынвэр-ым, тылягырголята итгъэт.
Ӈанӄэн гырголята ныриӈэтылеӄинэт, лыгэн-ым кыттэркыгъет.
А'мын-ым, ынпыначгыӄая нэнамӈылёйвыӄэн ымтыляӈэт кальайӈын: Миӈкэмил рай нъэлгъи нутэнут?
Вынэ вай, еп лыгэмайӈаӈӄамэл мэйӈэльын!
тэркэпы.
Вынэ а'тав мынлеркын тэркэты.
Ы'мто миӈкэмил майӈаӈӈогъэ нутэнут?
Вынэ итыкэвын-ым мачмыӄаӈӄамэл!
Ээй!
Миӈкэмил рай?
Вынэ, ӈоты майӈыгытгымэл.
Лыгэн таӈамовратвантатык нэнамӈылёӄэн: Ы'мто, миӈкэмил майӈаӈӈогъэ нутэнут?
Вынэ ӈотъым мъагытгымэл.
Ээй, читэвын мытыпкэрыӈо.
Рай, ы'мто, миӈкэмил вытратыӈӈогъэ нутэнут?
Вынэ ытръэч эчыпратӄаймэл.
Ы'мто, рай миӈкэмил?
Вынэ ытръэч рай алпынӈымэл майӈаӈӈогъэ.
Ээ, читэвын.
Ы'мто, рай миӈкэмил?
Ээ, читэвын мытыпкэрыӈо.
Ы'мто, рай миӈкэмил вытратыӈӈогъэ нутэнут?
Вынэ ытръэч виилетыркын.
Вынэ мытылгэпкэрыӈо.
Ы'мто, рай, миӈкэмил вытратыӈӈогъэ нутэнут?
Вынэ тэӈэвытрыкэ нъэлгъи.
Како, како!
галгъырыкоргавлен ынпыначгыӄай, ынӄо ивнин.
кальайӈын.
Ивнин нэмэ: Вынэ а'мын, ымы о'равэтльамкийӈын вытрэтыркын!
Ынӄо а'тав пытляӄ рэчтанкавӈатыӈӈогъэ.
Люур кытавэтываӄ кытӄалетлы пъултыткульэтгъи чама о'рагырголягты ныпъултычирӄин.
Аны кальайӈын ныӄулильыруӄин: Вынэ аны, инэнэрэтыркын!
Ӄун тиквыт, ӄъомрэнанратыркын!
Аны нинэлгинйъэчычевӄин кальайӈын.
Ынӄо люур инэтрилетгъи.
Аны гэӄулильэтлин: Ӄинэпириги-и!
Ӄинэпириги-и-и!
Ӄун ӄэйвэ трэпириӈыркынигыт!
нэналгэйъоӈӈоӄэн, э'квырга ванэван ныпиринин.
Аны томгайӈын гэмэйӈылыленвэнтэтлин ынкъам таӈӄонпы ныӄулильэтӄин: Ӄинэпириги-и-и-и!
Ӄун тылвавыркынэго-о-от!
Ӄынвэр, рай, лыгэпкэрыӈӈогъат нутэсӄык.
Ынръам ӈан ытръэч йылгыгыргык киткит эвыча гыткат нывытрэтӄинэт.
Нотасӄычыкогты гэтэӈинэплин кальайӈын.
Наӄам ынпыначгыӄай люнрэӄэ гитлин.
Рагтыгъэ ынпыначгыӄай.
Ярак пыкирык, ӈээккэӄэй ивнин: А'мын-ым, игыр уйӈэ зкэльэкэ мытынъэлмык.
Ӄэйвэ лым мэчынкы, эвыр рарагтыыӈкы, рарагтыгъа, ынан вай эвыр тырэвинрэтгыт.
Рарагтыӈыркын?
Вынэ ӄун, ии!
Ынӈатал тылгэрарагтыӈыркын!
Чама ытлыгыт ивыркыт, этъым въигъи мургин ӈээкык, ӄытлыги, вай ванэван.
Гыт-ым ынӈатал вэлынкыӄунэйгыт, миӈкыри ӄун эмрэнуӈэ нинэнмэйӈэвӄин гым кэльэтэ.
Ынӄо ивнин ынпыначгыӄая: Миӈкы-ым кытъаткэ варкыт гынин яральыт?
Вынэ тэнлыги тылгыркынэт, энмэч мэчынкы ынӈин мытрарагтыгъа, ынан гыйивыльу тыритгъэ.
Ынӄо эквэтгьэт.
Аны о'тчой гэлелинэт!
Ынӄо, ӄынвэр, пыкиргъэт ярак.
Колё галгэкоргавленат яральыт!
А'мын-ым, ынӄо пыӈылтэгъэ ӈээккэӄэй.
Таӈымыльо тывыльаннэн, ымы кальайӈын тывнэн.
Энмэн ытлен нылгинытэрмэчьыӈӄин ытлыгын.
Ӄол рыннин ытлыгэ ӈээкык ивнин: Ы'твэты ӄыӈэлгынта!
Эквэтгъи.
Пыкиргъи ы'твык, ӈилгыт-ым галгэӄэтыкватленат — рырыткук нэналвавӄэнат.
Ӄынвэр ытлыгэ йъонэн.
Выквэпойга кыпчевынэн — ӄутык лывавыӈӈогъэ.
Ытльата йъонэн, э'мэтэ рырагтаннэн.
Ынӄор-ым мэлеквъи.
Ынръам тэвэнаӈантайгот рыннин.
Тэвэнаӈантагъэ энмыткынэты, ынръам гаӄэтыкватленат нутэсӄык ыпэ.
Нэмэ нэналвавӄэнат.
Нэмэ ытлыгэ йъонэн.
Ивнин ытлён: Иа'м нырулигыт?
Люур ӈилгын йытонэн, ынӄоры илгэннин гыткайпы.
Люур энмыӄалетлы ритлиннин ынкъам лыгэн ынкы ынӈин пэлянэн.
Эвыр ӈан нэлеръуӄин, ынкъам эвыр ӈилгын нъэӄэрэтылеӄин.
Ӄол итгъи ытлыгын ӄытгъи — эвын ӈээкык гэлпъилин, эвын уйӈэ.
Элеръугъи.
Ы'твыткугъэт.
Ынин эккэт тэвыльо лыгнинэт.
Люур рай рыркайӈын.
Лыгэн ынкэгйит ӄытгъэт.
Эвын нэнининиквъэн — ӈаврыркайӈын.
Напэнрыгъан.
Эккэт ивнинэт: Ӄыръэрильэтгытык!
Ӄол янор, ынръам леӈкамаграгъэ, иквъи: Вынэ э'тки!
Ынръам ӄол ӄытгъи, нэмэ иквъи: Вынэ э'тки тылеӈкамаграгъак!
Ӄынвэр ытлыгын ръарэгты ӄытгъи.
Эчги туккэн рыйпыӈаркынэн, люур рыркы лымгытвигъи — эвын ынин ӈээкык.
Ытлыгын ваӈӄыта черунин, мэмлеты рыкувлыткувнин.
Эккэт ивнинэт чакэтта: Ынӄэн ӈан мытльугъэн.
Иквъэт эккэт: Ии!
Рагтыгъат эккэт.
Пыкиргъэт.
Нивын ытльа.
Тэргатгъэ ытля.
Ытръэч лымӈыл.
эйминнин.
Увэрачыко ёнэн ӄопалгын.
Ӄынвэр льэленръугъи.
Ейвэлин тэкичгыт тэлпыгъэт, ытръэч амынан кымгыт нъэлгъи.
Ейвэлӄэе ивнин ӈэвмиргыӄэй.
Опопы чеӈэр кымгыт мынинэгтын!
Ӄэлюӄъым ии, мынинэгтын, мынрэӄуркын-ым!
Ынӄо ейвэлӄэе ӈэвмиргыӄэйин кэттэ йымнэнат ынкъам ӈытогъэ.
Йъонэн увэран ынкъам рывэнтэннин.
Рэсӄиквъи ывэрачыкогты, ынӄо гатгапыӈӈонэн ӄопалгын— эвын ытръэч ныӄачгыппэгляӄэн ӄопалгын.
Люур пипиӄылгымкын ӈыторъогъэ ӈаргыногты.
Иа'м ынкы нытваторэ?
Тынмыткоркынэтык!
Люур восӄыгэӈгыпы ӄолентогъэ ръэнут: мылвавынат!
Ынӄо ӈытогъэ нылгинымэйыӈӄин э'гпэпэӄылгычгын.
Ивнин э'гпэпэӄылгычга: Ейвэл инэгтэтгъи танъянвэпы ынкъам рагтыгъэ.
Ярак пыкиргъи ынкъам ивнин ӈэвмиргыӄэй: Мынӄамэтва, э'тки тыгытъэркын!
Ӈэвмиргыӄэе рытэнмавнэнат роолӄылтэ.
Люур иквъи ӈэвмиргыӄэй: Иа'м ынръам гэръэлинэт тэкичгыт?
Таам, нэмэ рэӄыркын?
Нэгитэгьэн кукэчыкун — ӄытлыги, тэкичгын мэйӈэтгъи чама мыкэтгъи.
Качьараквъат.
Ӄэмиплыткугъэт.
Йылӄэтгъэт.
Эргатык кыеквъэт.
Иквъи ейвэл ӈавмэргэты: Кита, ӄыёпатгэ ӈаргыногты!
Ӈаргын вальыт рэӄыркыт?
юур ӈэвмиргыӄэй ӄулильыръугъи: Вынэрай, нумӄэвэлеркылеръуӄинэт!
Вынэ эӄылпэ ӄырэги — мыйпынат эвиръыт!
Рэгъи ынпыӈэвӄэй, ынкъам йымнэнат эвиръыт ейвэле.
Ӈытогъэ.
Люур льунинэт: рэмкын амманаӈ нываляркылячаӄэн омӄагты.
Ейвэле пиринин рыпэӈы ынкъам пэнрыткогъэ омӄагты.
Льунин ынан: янотыльын умӄэтэ гамачпэчайвылен.
Ейвэле пэнрынэн умӄы.
Янотыльын галянэн ейвэле, умӄы ымы рэймэвнин, ӄымэк нэнайъоӄэн.
Ӄынвэр йъонэн ынкъам яалгыткайпы пирисӄыченнин.
Эчги умӄэтэ юуркынин, ейвэле кытрэлык кыплынэн — тымнэн.
Эмтэйпынэн лыгэн ымыльэты ынкъам кытгынтырагтыгъэ.
Аны чит навочвыпэнрын амрэнэвнаӈа!
Ейвэлӄэй вынэ гэгынтэвлин ярагты, умӄимтильын.
Ынӈин рыпкирэннин умӄы ярак.
Ивнин ынпыӈэвӄэй: Эӄылпэ ӄынвэнӈыгын умӄы!
тръэч ынйивыт э'йӈэвнинэт омӄатъолёнво.
Иквъи ынпыӈэвӄэй: Вынэ вэлер армачьэты ӄынльэтэтгынэт левыт, линлиӈ, йигйит, лыгэн ымыльо ӄэчейыръыт.
Вынэ лыгэн чиӄӄырым мынльэтэтынэт, энмэч мургинэт роолӄылтэ!
Люур рай етгъи энагтатыльын ынкъам иквъи: Э'ми мургин умӄульын?
Кита армачьэты ӄылӄытги!
Ынкы ынан нэрэнрэӄэквыт эрмэчьэ, вэлер гыт омӄаэнэвнаткольэгыт.
Таам, мынэквэнмык!
Ынӄо кэргыпгъэ ейвэл ынкъам ӄытгъи армачьэты.
Армачьыйӈа майӈырак ӄача а'тчанэн, лылепыльымкык рээн.
Эймэквъи ейвэлӄэй.
Армачьыйӈын иквъи: Эви ынӄэн омӄэнэвнаткольын морыкы!
Вынэ мыркыпчевын тымтагнэты!
Ынӄо иръытвигъи армачьыйӈын.
Ынкы нытанӈыткочаӄэнат лылепыльыт.
Ытръэч ынин ынйивыт гэпыннэвлинэт.
Люур армачьыйӈын иквъи: Ӄэнапэнрытык, вынэ эӄылпэ!
Аны лылепыльымкын иквъэт: Вынэ, ейвэл, ӄыпэнрыгын!
Аны чамъам!
Ӄырым минъэтэтык!
Ӄыгитэ ынӄэн тыргычгын!
Вынэ ӄэйвэ!
Иа'м-ым умӄы иткэгъэн?
Вэнлыги ӄыпэнрыгын!
Ӄынвэр ейвэлӄэй лыганӈэнайпыгьэ ынкъам пэнрынэн армачьыйӈын.
Этъым, тынмыркынэгыт — иа'м-ым энапэнрэ тэӈэӄылӄылкэ, ынӈин вальыӄаегыт!
Ейвэлӄэе пэнрынэн ынкъам пиринин армачьыйӈын мынгэпы.
Аны о'тчой гэтэйкэвлинэт!
Ӄынвэр ейвэлӄэе армачьыйӈын мынгымчаткойвынэн ринтык.
И-ии, вынэ энанмыркын!
Ӄинэтрилги!
Мэчынкы!
ӄулильыръугъи армачьыйӈын эмтъыле.
Како, мытив нэрмэйгыт, ӄытлыги ванэван!
Ээ, виин мэчынкы, ратанӈавӈэн!
Ынӄо паагъат тэйкэвкы.
Иквъи ейвэл лыляпыльэты: А'мын, мытив нэрмэӄин, ӄытлыги нырулӄин, наӄам нытэрмэчьыӈӄин!
Ынӈин вальыторэ — нытэрмэчьынтури!
Ынкъам рагтыгъэ ейвэлӄэй.
Ынӄоры мэчынкы гэтэкичгэ гатваленат ытри ӈэвмиргыкэй, миӈкыри ӄун умӄэт нэнанмыӄэнат ейвэле чама нивиниӄин.
Ӄынвэр мэйӈэтгъи ейвэл, пытӄылым эрмэквъи ынкъам ӈавтыӈгъэ.
Ӈэвмиргыӄэй въигъи.
Намайынлягъан.
Ынӄо ӄонпы нымэльэв гатвальатлен ейвэл гэӈэвъэнэ, пэнин нымкъэв нэнанмыӄэнат мэмылтэ ынкъам ӄутти гынникыт.
Ынӈин гэвинрэтлин э'гпэпэӄылгычгын яйвалӄаеты эрмэтвик.
Энмэн, еп тэленъеп колё ёо гатвален!
Наӄам амӄынъычо колё ёо, ынкъам аӈӄы уйӈэ эгынниккэ.
Ымыльэты варат гэӄитувъиткулин чама гэченувъиткулин.
Ытръэч чавчыват гэегтэтлинэт.
Ытръэч ӈирэӄ ярат аӈӄальэн гэгнулинэт.
Яатрак нытваӄэнат ӈэвъэн ынкъам у'вэӄуч.
Ы'ттъыётрак гатваленат ӈыроргарэ — ытлыгын, ытля ынкъам нэнэны, еп ӈырангэвэльын.
Ӄынвэр въигъэт ымыльо, амынан пэлятгъэ нэнэны.
Ыныкит въигъэт ынӄэнат, энаальа наёпатыӈӈогъан нэнэнэӄэй, нъатчаӄэн ытлён въильын.
Ытри нивӄинэт: Мачынан нывъигъэн, лыгэнитык гынрыру лыӈӄэв!
Ныёпатӄэн, нивӄинэт: О'тчой эвъикыльин!
Ӈинӄэй-ым амӄынъычо аммайыӈкы нынъэлӄин, ӄынвэр ралкойпы пэгляӈӈогъэ.
Ӄынвэр мэйӈэтгъи.
Ӄол итгъи инъэ чеӈыттэ кыевысӄычетгъи: эвын чоттагнэпы ӄынур рай ы'ттъыт нылейвыӄинэт.
Ӄытлыги, ынӄэн и'гыт.
Ынкъам нивын и'гэ: А'мын како, гыт мэчычьу ратомга ныёпатэгыт въильигыт, нивӄинэт.
А'мын како, о'тчой эвъикыльин!
Ӄынвэр ӄулиникэк ӈинӄэе ытлыгын ривлынин роӄалеты ынкъам эвиръыт йыннинэт, ынӄоры ымыӈ ытльэн йыннинэт эвиръыт ынкъам йымэнэнат ээкэгйит.
ынкъам эвиръыт йыннинэт, ынӄоры ымыӈ ытльэн йыннинэт эвиръыт ынкъам йымэнэнат ээкэгйит.
Ӄол итгьэт вулӄытвик нэмэ рай ы'ттъыт етгъэт ынкъам нивын: ӄивиниги.
Ӈинӄэй ӈытогъэ ынкъам ӄытгъи мъэгыргык рымагтэты.
Ынкы тымнэн ыннэн унъэл ынкъам мэмыл.
Рагтыгъэ ӈинӄэй.
Ымыльо э'мэннинэт ярак тыттатгыргэты, наӄам нылвавӄэн тыттэтык.
Ӄынвэр ӈинӄэй ӄъочаткогъэ.
Наӄам тылвавыркын!
Люур етгъэт ы'ттъыт ынкъам нэвинрэтын.
Ынӄо энаальэн ӈэвъэн иквъи: А'м вынэ мынвинрэтгыт!
Вынэ ынӈэ!
Э'тки гым торгынан нэнаёпатторэ въильигым!
Энмэч ӄырагтытык!
Мачынан амгымнан трэмигчирэтыркын.
нивын: Аны ытлыгыт ӄынлегынэт — янор ытлыгын, ынӄо ытля.
Ынӄо эргатык кыевкы, ытлыгын лыгэн волвакы имтинин, ынӄо ымы ытля лыгэн э'птэ ӄынур ытлыгын имтинин.
Эвыр ӈинӄэй амӄынэргатык армаӈ нынъэлӄин, ӄынвэр колё лыгэрмэквъи.
Ынкъам ынкы ы'ттъэ нивын: А'мын, ӄол эмӈолык ӄычгичивэтыркын ярара, ынан моргынан мытранвэтгаватыркынэгыт.
Ынӄэн гыт майӈанма моргынан гынин ээкэт нинэнынлевмури.
Мури — конъачгынкэнаморэ.
Ынӄэнат, ӄытлыги, и'гыт.
: Кынвэр ы'ттъэ нивын: А'мын , ӄыӈавтыӈ!
Ӈанӄэн чавчывармачьэн ӈээкык ӄыматасӄэв!
Иквъи ӈинӄэй: А'м, чамъам!
Ы'ттъэ нивын: А'м, вынэ мэчынкы!
А'м, звыр-ым торгынан!
ымы оргоор.
Ынкъам ынӄэн ӈинӄэй эквэтгъи, ӈавтыӈысӄэквъэ.
Тыляма ы'ттъэ нивын: А'мын, ӈутку варкын нымным колё нывэймэнӄин.
ыт итык колё лыгэн нылгинытэӈъэв ратвагъа ынкъам мури ымы колё мытръэнӄэвы ӄамэтвак, энмэч мытрэвъэну.
К. глынангэт пыкиргъи.
Эвын ыннэн яраӈы нытваӄэн.
Ынӈатал колё нывэймэнэтӄин!
А'мын, етти?
Ии, вынэ тыетык!
Како а'мын, мэӈӄо етгъи?
Вынэ гым колё ыяальэгым!
Ээй, вынэ эӄылпэ ӄырэсӄикви ынкъам ӄыӄамэтвагэ!
Ӄэйвэ этык гынин ы'ттъыт ӄырым въэнук нъэнӄэтынэт?
Ӈинӄэе ивнин: Вынэ ӄырым нъэнӄэтынэт.
Нэрэӈэтынэт ы'ттъыт.
Ынӄо виин лыгэн рэнмыгиӈкы нъэлгъэт.
Ынӄо йылӄэтгъэт.
рымумкылевнинэт, ынӄо эквэтгъи.
Тыляма ы'ттъэ нэмэ нивын ытлён: ынкъам ымы мури мытраӄамэтва.
Люур пыкиргъи.
Эвын э'ткиӈыт.
Ытръэч иквъэт: Уйӈэ мури эрэӈкэ!
Ивнинэт: А'м, мачынан рылго нитынэт!
Ытръэч киткит ӄамэтвагъэ ынкъам йылӄэтгъи.
ыгэн йылӄэтгъи ӈинӄэй, ынкы этынвыт ӄамэтвамгогъат.
Люур рай пыкиргъэт ы'ттъыт ынкъам нэнъылигъэн ӄоранмын.
Нивын ы'ттъэ ӈинӄэй: А'м, ӄыӄамэтва!
Тъэр таӄъано рэлгыӈынэт?
А'м, вэлер ыннэн!
Ээй!
Люур моогъат увик.
Нивын: А'м, вынэ ӄыӄамэтва!
Ивнинэт ӈинӄэе: А'м, вынэ, этлы!
Вэты ӄэйвэ ӈинӄэй ӄамэтвагъэ.
Ынӄо эргатык кыеквъэт, ӈинӄэй нэмэ эквэтгъи.
Ынӄо ӄытгъи ӈалвыльэты этын — ӈэлвыл галгэнмыткойвылен ы'ттъэ.
Тыляма ы'ттъэ нивын ӈинӄэй: ӈэлвыл нэткун — ытръэч мытлыӈэн нэныгнувынэт ӄорат.
Ынӄэнат ытръэч ӈирэргэри нъэлгъэт — ытля ынкъам экык.
Эчги пыкэрыӈӈогъэ, ы'ттъэ нивын ытлён: А'м, ӈутку ӄыткив!
Ӈинӄэе ивнинэт: Ытръэч-ым трэнӄэювӈынэт.
Ы'ттъэ нивын: Ынан ӈыраӄ ӄорат мытрэрэнӈынэт.
Ӈыроӄ аймакыт мытрэӈылиӈынэт, ыннэн таӄъано ӄылгыгын.
Ӈинӄэе-ым ивнинэт: Ымыльо ӄынъылигыткы!
Ӄол ы'ттъын иквъи: Вэлчиин, лымӈэ ӄутти мынрэтынэт ынкъам чама мынынкэгытрэвынэт ынкъам мачыргынан нувъиткунэт.
Эчги пыкиргъэт, ы'ттъэ нивын ӈэвъэнйыръын: Эргатык ынӄо нарагтыгыт — ымэн, ынӈэ авалёмка.
Ынкъам торгынан ӄылгыгыткы ӈэлвыл.
Эргатык кыеквъэт — ы'ттъэ нивынэт: Ӈоонрэ ӄыялгытгытык!
Мури рагтэты мытрата.
Ии, вынэ ӈэнрилы мытрэлӄытгъэ.
Ынкъам нивын ӈинӄэй: А'м, игыт ӈутку нурэӄин нымвытгыр — ӈирэӄ ныкирит ымы ӈирэӄ ы'лёӈэт тыляёлӄыл.
Ӈинӄэй эквэтгъи.
Ӈирэӄ ныкирит ынкъам ӈирэӄ ы'лёӈэт яанэнат.
Ынӄо пыкиргъи нымнымык.
Энмэн ы'ттъыётрак эрмэчьын нынымытваӄэн.
Ӈытогъэ эрмэчьын: Вынэ ыяайпы!
Таам!
А'тав мынымго!
Янор рэӄэ мытритгъэ?
Ӄоо!
Ынкъам эрмэчьэ ивнин: Этъопэл янор пойга, ынӄо мынрачвыӈ, ынӄоръым мынтэйкэв!
Ынкы ы'ттъэ ивнин ӈинӄэй: Ынан гымнин увик ӄыйпыгын.
Ӈинӄэе ы'ттъыт ярак рынрэ рамэчавнэнат.
Ынӄо моогъат пойгыльатык, наӄам ынкы нымкыӄинэт о'равэтльат умэкэтгъэт.
Люур ӈинӄэе кагынмэпы пивнин эрмэчьын.
Иквъи эрмэчьын: Еп эплыткукэ!
Лымӈэ мытрарачвыӈы!
Энмэч ӄытэнмавыркын!
Ӈинӄэй иквъи: А'мын-ым, ынӈин!
Эрмэчьэ ивнин: Наӄам мынлеркын!
Ытри ӈирэргэри рачвыӈакватгъат.
Нэмэ ӈинӄэе пэчайвынэн.
Ынӄо эрмэчьын пыкиргъи.
Ивнин эрмэчьэ: Колё!
Чеӈэт гэетигыт!
Таам, вынэ мыныплытку!
Мынытлымык!
Ынӄо энмэч мынтэйкэв!
Ӄынвэр моогъат тэйкэвкы.
Ынкы нытваӄэн колё нымэйыӈӄин уттуут.
Эрмэчьэ ивнин: Вай-ым гымнан ӈотӄэната нэнанмэгым!
Ӈинӄэе ивнин: Ээй!
Ӈинӄэе нэмэ ойӈэмтэнэн ынкъам ивнин: Тиквъэӄ, гынан ӈотӄэната нэнанмэгыт о'равэтльат?
Эрмэчьэ ивнин: Аны ванэван!
Наӄам о'равэтльата нивын ӈинӄэй: Ӄэйвэ!
Лыгэн ынӄэната нэнаркыплыӄэнат!
Ӈинӄэе ивнин: Вай-ым, тынмыркынэгыт!
Лыгэн ынӄо кыплынэн эрмэчьын.
Тымнэн.
Ынӄо ӈээкык ынин матанэн.
О'равэтльат иквъэт: А'мын-ым, игыр тымӈэмэӈкырэ ӄыляйвыӈӈогэ, лыгэн гыныгчимгъутэ!
Ытръэч лымӈыл.
Рорат ганымытвален гэӈэвъэнэ.
Ытръэч ӈирэргэри ганымытваленат.
Пэнин у'вэӄуч ылвэгилильын, наӄам нылгэнымлыӄэн.
Вынэ итык ылвылю нэналгэнмыткоӄэн.
Ӄулиникэк-ым нэмэ ынӈин ылвэгилигъи Рорат.
Ынръам волӄы гэлелин.
Эвын рагтыгъэ — уйӈэ ӈэвъэн.
Аны ынраӄ гакапчачавлен тумгыӄэй Рорат: вынэ вай э'ми ӈэвъэн?
Энарэрыӈогъэ лымынӄоры, вынэ уйӈэ, льук нэналвавӄэн.
Ытлён наӄам лымынӄоры нылейвыӄин.
Чемгьоӈӈогъэ Рорат.
Ы'твыӄайыткынык эквэтгъи лыгзн гынонэты.
Аны о'тчой гэлелин гынонэты.
Ӄынвэр йъонэн нылгинымэйыӈӄин аӈӄы.
Вынэ ынкы галгоратвален.
Аны ы'твыӄэй нинэлгининтысӄивӄин эйычгитэ.
Вачаӄ, ванэван натчатын Рорат, миӈкыри ӄун ытлён пытлиӈыльу гатвален.
нинэлгининтысӄивӄин эйычгитэ.
Вачаӄ, ванэван натчатын Рорат, миӈкыри ӄун ытлён пытлиӈыльу гатвален.
Тъэр яанэнат гивиӈит мэмлыткынык, ӄынвэр нэмэ нылгинытымгыӄин аӈӄы йъонэн.
Аны лыгэн ымыӈ лыгэыяакэнат э'йӈэт галгэн нэнавалёмӄэнат.
Вынэ наӄам колё лыгэмыкгалгальын.
Нычимгъуӄин Рорат.
Ээт, аны ръэмиӈкыри титыркын?
Ӄэйыӄын лыгэн тылегъи ынръам эргыръокыльэн аӈӄы йъонэн.
Вынэ чама Рорат айылгыкыльэн.
Таӈэргыръока нытваӄэн, таӈӄонпы ытръэч нэргыпйъелгатӄэн.
Ынӄэн рымагтынэн эргыпйъелгылӄын, ынръам рай тэӈвусӄымчыку тыляӈӈой.
Лыгэн ӄынур илкэ нылеӄин.
Люур рай ыяа вытрэтгъи мачыӄэргыӄэр.
Аны нылеӄин Рорат, нычимгъуӄин.
Ынръам эплеэн миӈкыри вальын аӈӄы тыйъоркын?
Пыкэрыӈӈогъэ ӈэнри.
Вынэ эвыр вай гынмылкинэк майыӈкы нъэлгъи мэчыӄэргыӄэр.
Пыкэрыӈӈой ӈэнри.
Аны таӈвэнъым вынэ лыгивтылетэ ныриӈэмъетӄин гатле.
Наӄам лыгэн ӄынур ээкэк ӄача, лыгэн ӄынур мэчыӄэргыӄэр нычелыӄэн.
нылгинымэйыӈӄин.
Аны наӄам гатле ныкамэйгатӄэн нылгинымкыӄин.
Лыгэн галгат камэплыткольыт ныпэнрыткоӄэнат ваӈыткольыйӈэты.
Чымӄык нырмагтыӄэнат, чымӄык-ым, еп армагтыка, йыкыргыйӈа нинэчвиӄинэт гынунэтэ.
Нылгинымкыӄин ынӈин нитӄин гатле.
Э'квыргъам мыкычьыт нырмагтыръоӄэнат.
Лыгэн-ым торааӈкатыльын йыӄыргын галгата ныпэнрыӄэн.
Вынэ галгамкычгын нывылтъэв ныпэнрыткоӄэнат ынкъам чама ынӄэната ытри йыкыргычга нинэчвиткуӄинэт.
Ынкы чимгъугъи тумгыӄэй Рорат.
Тэвэнаӈӄагтэ чьонныпэты э'левнинэт.
Аны люур вай риӈэгъи, янор мэмлыткыната, ӄынур ёкваё.
Аны вэнъым ныйыӄытчоӄэн рэӈ- алӄытэты.
Ынӄо гырголягты риӈэгъи ы'твыӄайыткынык.
Аны нылгийъериӈэмъетӄин ы'твыльыӄэй!
Ынӄо вакъогъэ ы'твыльыӄэй мэмлыткынык.
Иквъи.
Иик, аны ӈан, вэчьым ӄун тырармагтыгъа!
Ынӄо рэӈатантэнмыӈатгъэ, риӈэгъи.
Аны ӈан гаамэйгатлен ынкы.
Ынӄо торааӈкатысӄэвыльын пэнрынэн.
Вынэ рымагтыгъэ!
Аны ӈэнку лыгэн ӄынур ээк нынлетӄин, колё нылгэӄэргатӄэн.
Ынӄо рэӈатантэнмыӈатгъэ, риӈэгъи.
Аны ӈан гаамэйгатлен ынкы.
Ынӄо торааӈкатысӄэвыльын пэнрынэн.
Вынэ рымагтыгъэ!
Аны ӈэнку лыгэн ӄынур ээк нынлетӄин, колё нылгэӄэргатӄэн.
Ынӄо нылеӄин рымагтэты Рорат.
Наӄам ы'твыӄэй ынин ныппылюӄинэӄэй!
Люур ӈоонко вытрэтгъи гычурмын.
Еп ыяа.
Иквъи.
Иик, аны, вэчьым тыпкиргъэк гычурмык.
Нылеӄин рымагтэты.
Ӄынвэр эвыр пыкэрыӈӈогъэ гычурмык.
Энмэн лыгэн нычелгатӄэн нутэсӄын.
Пыкиргъи.
Ӈыпэгъи.
Нытлепыткуӄин гыролмакы.
Аны йыӄӄай-ым нылгитымгэтӄин.
Ытръэч нэмэ галгэн э'йӈэн нэнавалёмӄэн.
Ынӄэн нутэсӄын нэмыӄэй лыгэн ӄынур ӈуткэкин.
Ымы нытиркининиӄин.
Ынкы ы'твъэт пэлянэн ынкъам амноӈэты ӄытгъи.
Люур ӈоонко яраӈы вытрэтгъи.
Ынкыри ӄытгъи.
Ынкы пыкиргъи.
Пынлёнэн авынральа: Мэӈӄокэнайгыт?
Вынэ вай, э'тки ыяакэнайгым!
Элымӈэ, вэчьым ръэнут гатымӈэвлен тургин?
Вынэ ванэван, — нынӈэӄэн ӄлявыл.
Люур аплёратвака вытрэтгъи ынин ӈэвъэн.
Аны гэлгичеӈыттэтлин ӈэвысӄэт ынкъам эвыр ы'вэӄуч.
Рыпэт ӈэвъэн эмчеӈыттэтэ гачьойпылен.
Ынӄэн льунин авынральа, нычимгъуӄин.
Этъым вай, ӈотӄэн ӄлявыл етыльу итыркын ыяайпы.
Ытлён ипэ ӈавръэтгыпыльын.
Ынӄоры ӄлявылчыӈын иквъи: Иик, а'мын-ым вынэ мынувичвэнмык!
Эвын-ым овэчватынво етгъи!
Ии, ӄэлюӄъым!
Ӈэвъэнэ ы'вэӄуч ивнин: Тыттэӈэт вэрин, ынраӄ ытлён иа'м етгьи?
Лыгэнитык наранмыгыт!
Вынэ мачынан, миӈкыри ӄун иа'м нэнгынтэвэтгыт, лыгалымы вэлвальэгыт!
Энмэн увэчвымгогъат.
Ивнин ӄлявылчыӈа: Иик, ӈотӄэн-ым вай овэчвыӄаплыйӈын!
Ытлён-ым ынӄэн гатвален ӄытлыги кальайӈо.
Ынӄо ытонэн гагтымотлыкыкватлен ӄаплычгын, вынэ лыгэн таӈковлёкы вальычгын, наӄам нылгинымэйыӈӄин ынкъам нылгэнэтчыӄэначгын.
Ынӄоры ӄаплывэчватымгогъат.
Ивнин кальайӈа: Ивнин кальайӈа: Иик, аймын-ым, янор гым ӄэнавылгыпгэ.
Вынэ янор гым, миӈкыри ӄун гымнан гэмо.
Ээй, вынэ элымӈэ!
Наӄам канраӄолейӈын.
Ынӄо вай вылгымнэн кальайӈа.
Вачаӄ, вэнлыги пиринин выквылгын.
Лёӈынма рыннин.
Ынӄо ивнин: Ээ!
Китъам гынраӄ мывылгыпгыт.
Ээ!
Ытри нытвэтчатваӄэнат ыргичгу мачыяа.
Вылгымнэн о'равэтльата, ынраӄ вай рыпыткэвнин.
Ӄымэк-ым рыпэт мынгымлянэн.
Энмэч-ым рыпыткэвкы, рытрилнин ӄаплычгын.
Вынэ ынӄэната э'тки гагтывылгыплен.
Ыкӄэната ӄэпле ӄымэк нъынмыркынэнат эвыр итык амчытвэкэянвыт.
Ынӄо паагъат ӄэплювичвэтык.
Кальайӈа ивнин: Таам, э'тки тылваквыт тымык, ынраӄ элвэльин мынытчыгъэн.
Ынӈин итык пылыткугъэт, ынраӄ элвэльин нэтчыгъзн.
Кальайӈа ивнин: Ӄыпиӈкуги гырголягты ынкъам ӄэрэтги э'нныӄалетлы.
Оок-какомэй, вынэ ӄырым!
Вытку янор гыт, ӄинэныйгулекви.
Янор гыт таӈӄонпы ынӈин ӄитыркын ынкъам ынӄо гым.
Кальайӈын пиӈкугъи гырголягты, ынӄо э'нныӄалетлы иргъи.
Эвын гитэнин — нутэсӄык иринэӈу гатаӈамэчатлен.
Ынӄо о'равэтльан иквъи.
Оок-какомэй, чамъам гым ынӈин тритгьэ.
Эчги ӄээӄынуӄэй вак, люур ӈоонӄо чыпъынтогъэ, наӄам аны нотасӄычыкогты гэчыпъэтлин.
Ынӄо вай ивнин: Ээ, вай гынраӄ ынӈин ӄитги!
Рорат гэпиӈкулин гырголягты.
Аны нэмыӄэй ынӈин гитлин.
Нэмыӄэй ӈоонӄо чыпъынтогъэ.
Наӄам вэнъым, ӄынур мимлык, нычыпъэтӄинэт.
Ымы чыпъынтонаӈо нутэсӄын нымӈытатӄэн.
Ивнин: Иик, ынраӄ элвэльин мынытчыгъэн!
Ӈоонрэ нотагты ӄытгъэт.
Ӈэнку нытваӄэн нылгинымэйыӈӄин энмычгын.
Наӄам лыгэн ӄантаквыткольычгын гытолыӈкы, наӄам ынкы таӈамэрвэты вальыт выквыт Ралегъэ кальайӈын.
Ынӈатал эвъикыльин выквыткойӈык ралек.
Ынӄо нэмэ тыттэтгъи панэнагты.
Наӄам ӄынур рыратылӄыеквэ, алымы ӄынур уттуут рыпытвальын энмээм.
Ынръам Рорат ралегъэ.
Ытръэч колё нылгэпоӄытгагтыткоръоӄэн.
Ытри ӈан ныралечетӄэнат ӈырэтэ.
Нэмыӄэй эвыр ыныгмил ралегъэ.
Нэмэ лывавнэн.
Ивнин: Китаӄун ынраӄ ӈоонӄэн энмээм мыныйъогъан!
вальын.
Иквъи кальайӈын: Китъам ынраӄ ӈутку мынувичвэнмык!
Ээй!
мэмлеты энмысӄэпы.
Ынӄэн энмээм лыгэн мимлык ыпэ вальын.
Наӄам аӈӄайӈын ынкы!
Вынэ колё нылгэйычгитӄин, миӈкыри ӄун ынкы лыгэн ӈан эйычгитэ нэнаркыплыӄэн энмээм.
Ынӄо вай, люур этъоӄайӄын чыпъынтогъэ.
Етгъи нэмэ лыгэн вэтгыры.
Эвын нинэнрыӄин гынмылкин рынрыё выквыо'равэтльаӄай.
Ивнин: Ээ, гынраӄ ынӈин ӄитги!
Пиринин выквылгыӄай, ынӄо ринтынин мэмлеты.
Вынэ вай пиӈкугъи Рорат нэмыӄэй мэмлеты.
Лыгэн гыткат о'равэтльэн лымынӈин гъэптыткулинэт.
Ныкоргавӄэн кальайӈын.
Вынэ энмэч нылгитэнӈыткуӄин.
Ыа-а-а-а!
Ыи-и-и-и!
Ыо-о-о-о!
Таӈамалваӈ нытэнӈыткуӄин.
Нивӄин.
Ынӈатал-ым эты игыр тынмын!
Ынӄо лыгэн аплёратвака чыпъынтогъэ Рорат.
Ы'мто, — нымӈылёӄэн, — а'ткэвма тытэйкын?
Ванэван, нымэльэв, — тэгнунтымъэв нивӄин кэлы.
Ынӄо ивнин кальайӈа: Ыртъэч амынан нъэлгъи аяака рачвыӈгыргын.
Элымӈэ, ытръэч ынӄэн?
Вынэ эвыр аны эӄылпэ мынъяагъан!
Эквэтгъэт лыгэн ынӄоры рачвыӈынвэты.
Аны горарачвынленат!
Наӄам ыныгракэн ваны вэнъым лыгиӈэйыткульын гролмакы.
Вынэ вай ӄынвэр пэлятыӈӈогъэ кальаӄлявыл.
Энмэч лыгэн ӄынвэр таӈавынтылягты пэлятгъэ.
Ы'ттъыёл пыкиргъи о'равэтльан.
Ынӄо вытку вулӄытвик пыкиргъи кальаӄлявыл.
Эвын галгэрочгыплен пыкиргъи.
Пынлёнэн: Ако иа'м ынраӄ рочгыпгъэ?
Миӈкыри ӄун э'тки эвын нылвавэгым кытгынтатык.
Оо, како мэй, вынэ э'тки нинъигыт, а'тав-ым ныӈавръэтгыпэгыт!
Опопы ӄэквэтгытык ярагты гэӈэвъэнэ, миӈкыри ӄун, чеӈэр тылваквыт икумиӈкыри рытык.
Элымӈэ, леӈытэӄ энмэч мытыплыткумык увичвэтык?
Ии, ӄэлюӄ-ым.
Энмэч ӄэквэтгытык эӄылпэ!
Ээй, вынэ эӄылпэ мынэквэнмык ярагты!
Ынӄо эквэтгъэт ярагты гэӈэвъэнэ.
Ынкы напэлягъан кальаӄлявыл.
Ы'твыӄэйык ӈэлӄиквъэт ынкъам эквэтгъэт ярагты.
Нэмэ-ым ынӈин нылгурэтылеӄинэт ы'твыльыӄэгти.
Ынӄо пыкэрыӈогъат ваӈыткойӈык.
Лыгэн еп ыяайпы напэнрыгъан вэӈыткульын.
Ынкы-ым рымагтыгъат, ынӄо пыкиргъэт ярак.
Ынкы нымытваӈӈогъат нымэльэв.
Ытръэч.
Энмэн ӄол чавчыв ыннанрата нынымытваӄэн.
Ынкъам ӄол рыннин ӈэлвыл пэнрынэн и'гэ.
Ынкъам ӄутти ӄорат тымытконэнат.
Эргатык этын ӄытгъи ӈалвыльэты.
Эвын валвыйӈын и'кырэрык нэвииӄин.
Ынкъам ӄлявыля ивнин: А'мын гыт колё ачемгъокэйӈэгыт, лыгэн льоё руркын!
Йыӄӄэй яральэты нъынльэтэтынэт!
Лыгэн ынӈин ивыплыткунин, валвыйӈын кытгырголягты риӈэгъи.
Ынкъам ӄлявыл эквэтгьи ярагты.
Люур ёо'ръогъэ ынкъам ӄлявыл тымӈэквъэ.
Люур льунин яраӈы ынкъам етгъи.
Люур валвыйӈа лыгивэймэну лыгнин, ӈэвъэн ивнин: Эӄылпэ ӄынӄамэтвав о'равэтльан!
Ӄамэтвагъэ.
Ынӄо вулӄытвигъи.
Валвыйӈын ынкы-ым иквъи: А'мын вынэ ӄэлюӄ-ым рэмкыльын мынильэтын.
Люур валвыйӈын ильуткугъи ынкъам нивӄин валвыйӈын зльоткома: транрагтаӈынат!
Ынӄо ӄлявыл кыеквъи эмӄивъетз, эвын ӈаргын нытваӄэн.
Энмэч кэргымма гылгын ныӄитыӄин.
Энмэн ынкэн валвыйӈа гэтэнымчеӈлин.
Ынӄо наӄамлым ымыӈ пипиӄылгыт ванэван нынмынэнат.
Нэрӄуӄ ынкъам тилмытил С. Нэрӄуӄ нивиниӄин ынкъам нэнанмыӄэнат ръэвыт.
Ынан ръэвыт нинэпириӄинэт ӈирэӄ лыгэн ӈэранмынга.
Нэркук нынымытвакэн анкачормык ытръэч гэӈэвъэнэ.
Нэрӄуӄ нивиниӄин ынкъам нэнанмыӄэнат ръэвыт.
Ынан ръэвыт нинэпириӄинэт ӈирэӄ лыгэн ӈэранмынга.
Ӄол итгъи нэрӄуӄ иквъи ӈавъанэты: Взчьым игыр гыныкы рэенӈыт ӈэнӄайӈытальыт.
Ӈэвъэнэ ивнин: Ынӈъэм лыги лыӈыркынэт, эквэркын эвэнэнвэты.
Татлыгнэн ы'вэӄучитэ: -— Ии, тэквэркын.
Эченур эвыр рэквэнӈыт, лыгэн нивлыӄин уттуут ӄынпыгын ынкэгйит, миӈкыри рэквэнӈыт ынӄэнат.
А'мын-ым эквэтгъи нэрӄуӄ эвэнэнвэты.
Люур тиркытир эйпыткугъи.
Лылепгъи ӈэвысӄэт — люур льунинэт нирэӄ тилмыт.
Ыргынан никвъэн ӈэвысӄэт: --Э'ми гынинэт эккэт?
Ӄырым мытвынат!
Эӄылпэ ӄытвыгынат, э'митри!
Ӄырым!
Гымнин уйӈэ нэнэнэт!
Моргынан лыги!
Наӄам-ым ӄыльугыткы э'митри!
иквъи ӈэвысӄэт.
Таам, ӄытвыгынат э'митри, ӄынвэр гыт ымы мытрэнриӈэквыт ынкъам ынӄоры мытрэнэрэтгыт!
Лыгэнитык рэвъигъэ!
Валёмгъэ?
Ӄун ӄыльугыткы торгынан, ӄырым гымнан мыйылтык гымнин нэнэнэт, мачынан гым ӄэнанмытык!
Валёмтык?
Мытвалём!
Нэльунэт.
Лыгэн ӈирэӄ нэнэнэт нэймитынэт ӈирэнлеӈу ынкъам эквэтгъэт.
Лыгэн янор ырык гролмакы грулмыгъэт, ынӄо тылейыӄэтэ итгъэт.
Ынӄо ы'вэӄуч вулӄытвик пыкиргъи.
Эвын ӈирэӄ ръэвыт нинэнрыӄинэт.
Ынан льунин ӈэвъэн нытэргатӄэн.
Ивнин: Иа'м тэргатыркын?
Ӄун вай тилмэ нэнэнэт ниткэнэт!
Ынӄо йылӄэтгъэт.
Эргатык кыеквъэт — ивнин ы'вэӄучитэ ӈэвъэн: Миӈкэгйит-ым эквэтгъэт?
Ӈаан-ым, ӈоонӄэн уттынпын ынкы!
Янор кавральатгъат, ынӄо вэтгатгъат,— татлыгнэн ӈэвъэнэ.
Ынӄо риӈэгъи нэрӄуӄ.
Э'птэ ынкы гролмакы гэриӈэмъетлин нэрӄуӄ, ынӄо гырголятгъэ.
Аны о'тчой гэлелин нэрӄуӄ!
Ӄынвэр льунин нымным ынкъам ӄытгъи ынанъяатльагты.
Рэсӄиквъи.
Люур никвъэн:— Мэӈӄоры ети?
Вынэ ыяальэгым!
Ванэван гымнин эккэт ӄыльугыткы?
Вынэ ӄэйвэ!
Вай рымагты варкын нымным— ынкы варкыт!
Тилмэ гиткэлинэт!
Вынэ а'тав мэквэтгъэк!
Вынэ мачынан, чеӈэр тывъиркын!
Вынэ ӈан гытгычормык варкыт ӈирэӄ ылвэт.
Ынӄэнат ылвэт гэмгэмикынэ тымык нэналвавӄэнат, — иквъи авынральыкэн ӄлявыл.
ръурэвэннин — ылвэт гынтэквъэт.
Гынтэвыльыт нэрӄуӄэ пэнрынэнат ынкъам тымнэнат.
Нэмэ эквэтгъи рымагтэты нэрӄуӄ.
Инъэ льунин нымным.
Пыкиргъи.
Ынанъыттъыёлрак рыннинэт ылвэт, ынкъам ытлён ынанъяатльак атчыгъэ.
Кыеквъи тилмытил ынкъам льунинэт ылвэт въильыт.
Иквъи: Како микынэ тымнэнат ылвэт алымы уйӈэ мэӈин?
Ынӄо ымыльо кыеквъэт.
Тилмытил иквъи: Вынэ мынымӈимык!
гэриӈэлинэт!
Пыкиргъэт ярак ынкъам йылӄэтгъэт.
Эргатык кыевык, люур кытыйгыръогъэ, ынкъам ныкиргъэт тилмыт.
Тилмыт иквъэт: Э'ми мургинэт нэнэнэт?
Ӈотӄэнат!
иквъи тилмытил.
нэрӄуӄ.
Вынэ эй-ым мынмарав!
Эвыр торгынан, ӄырым гым мъэнӄэтгъэк маравык!
Иквъи тилмытил: Уйӈэ ӈутку чымче амысӄыгытгыка?
Вынэ ӄэйвэ варкын!
гытгын амвааралета!
гытгэты!
Ӄынвэр гытгын анӈэлёткольатгъэ.
Ынкъам эмгынунэтэ рытчынин ынкъам вакъогъэ.
Иквъи ӈэвтилмытил — Колё тылгипэӈъивэтык!
Ынӄо риӈэгъи нэрӄуӄын ӈэвъэн.
Ынӄо вааралеткольатгъэ гытгэты.
Тэӈыткунин гытгын амвааралейва.
Ынӄо вакъогъэ ынкъам иквъи: Гымнан тыткугъэн гытгын амвааралейва!
Ынӄо тэлмычгын армайпыгъэ ынкъам иквъи: Мури опопы марава мынинмык!
Мынриӈэмык — ынкы гыргол мынмарав!
Ии, вынэ мынмарав, ӄырым мъэнӄэтык!
Ынкъам тилмытил риӈэгъи.
Нэрӄуӄэ пэнрынэн.
Эчги тилмэ нэрӄуӄ вэгылкуркынин, нэрӄуӄэ кыплынэн и'ннык ынкъам чывинин и'тын.
Тилмытил эрэтгъи — янра левыт.
Ынӄо эккэт тилмин иткэнинэт.
Рагтыгъат.
Ынӈин ваӈӈогъат.
С. ӈыроӄав — чакыгэт.
Ынанынпычьын иквъи ынээльын: Кита выквэн плекыт мынтэйкынэт ынкъам мынкылвынвытко.
Ии, — иквъи ытлеӈи.
Ынӄоры нэплыткунэт плекыт — ынӄоры кылвынвытогъат.
Ыннанъылё нэтэйкын кылвын.
Ӄол эргатык пытӄымайыӈкы вальын нэтэйкын.
Чейвыткул'ыт пыкиргъэт.
Эвын галгэнмыткойвылен мэлёталгын эвыр ылвылю!
Ынкъам милютнэлгэ рэтэм нэнкуврэтэвын, ынкъам ылвэнэлгэ ёроӈы нэтэйкын.
Аны таӈамӄынэргатык гынник нынмыткойвыӄэн.
ынкъам ылвэнэлгэ ёроӈы нэтэйкын.
Аны таӈамӄынэргатык гынник нынмыткойвыӄэн.
Эргатык нэмэ ивнин ынээльэ ытлеӈи: Кита амгынан ӄычейвытку.
Эплеэн рэӄэ рэнайъогъа.
Ӈутку мъатчагьак.
Ӄэглынангэт, оратвак люур вытрэтгъи — аграткынгыпы у'рэквъи ӈэвысӄэт.
Иквъи ынӄэн ярак вальын ӄлявыл: Ытлён ӈотӄэнат!
Рэӄыркынитык?
Чемгъотвамачы выквэпойгын эйминнин, чит вылгыпыркынэн, — люур иквъи ӈэвысӄэт: Ээй!
Чит-ым лыгэн гыныкагты!
-— Ээй, вынэ ӄырэги!
Ӄиникви!
Ӈэвысӄэтэ ивнин: Ытлён тургин чакыгэт рочгынотаармачьыйӈа ганрагтатлен.
Ынӄэн ӈэвысӄэт ӈэву лыгнин ынээльэ.
мэлёталгын ганмыткойвылен.
Йылӄэтгъэт.
Эргатык кыевык, ивнин ынээльэ ытлеӈи: Кита ӄытэгрэт.
Эвыр уттуут рэльуӈын, ынӈэ эрэткэ.
Ӄол эвыр рэльуӈын оттычгын — ынӄэн ӄырэтгын.
эквэтгъи.
Ярак пыкирык, ивнин ынээльын: Вай трэтгъэн!
Ынээльын ӈытогъэ, пынлёнэн: Ӈотӄэн ӄэйвэ?
Ии, ынӄэн.
Кита а'тав мытъытвыӈык.
Тъытвыӈгъи.
Плыткук, иквъи: Кита а'тав мынэлкымык.
Элкыгъэт.
Оратватыляк нэльугъэн йъаяӄ.
Йъаяӄа пэчайвынэнат.
Ынӄоры рагтыгъат.
Ярак пыкирык, нэмэ рынӈынэн янръатвъат.
Ынӄоры эргатык, инъэ еп, нэмэ эквэтгъэт.
Лыгэн пэнин ръэт наяагъан тылек — лыгэн тэнпэнинэк йъаяӄ нэльэугъэн.
Йъаяӄ напэчайвын.
Рымагтэты эквэтгъэт.
Ӄээӄын тылек, нэльугъэн ачьэӄ.
Ачьэӄа пэчайвынэнат.
Пэлӄынтэтгъэт ярагты.
Ярак пыкирык, нэмэ рынӈынэн янръатват.
Эргатык кыевык, ымыльо ӈыроргарэ эквэтгъэт.
Нэмэ нэльугъэн ачьэӄ.
Ачьэӄ напэчайвын.
Ынкъам лыгэн нылеӄинэт амрымагтэты.
Эргатык нэнининивын энмычгын — аны колё мэй нымэйыӈӄин!
Энмээм нааӈкатӄэн ынкъам нэйпыткуӄин нылгиныйыӄъэв.
Таӈэмыръагатле нэнанмыткоӄэн.
ЬГтвыльыт пыкиргъэт энмыйӈык.
Эвыр киткит рывэнтэннин энмээм, рэӄыр нэнъылилгъэн энмык ынкъам эвыр ныйыӄъэв рэсӄычетгъэт- — ытръэч льэльин тэвэнаӈ энатрык мыленин.
аӈӄы, эвын гэӄитылин, ӈирэӄ кавайӈыт гэнӈэлинэт.
Ынӄэн чейвыльын пыкиргъи.
Пыкиринэӈу иквъи ӄлявыл: Какомэй!
Титэ ӈотӄэнат кэвэт гэнӈэлинэт?
Эвныпэ ръэнутэт ӈутку варкыт!
эквэтгъи ярагты.
Вулӄытвик наёпатын купрэн ынӄэн ынкы вальа гэнээльэ.
Нагтогъан купрэн — эвын ымыӈ ыннэн лылялгын купрэкин уйӈэ лёӈытвальын эгынниккэ.
Тэӈимыръэгынник гаквальатлен: ръэв, мэмыл, унъэл, рыркы, о'тлеӄ, кэлильын ынкъам ӄутти.
Ынанытръаттагныкэн нэгтыгъэн ӄэйунъэл.
Ынкъам ытленъютэ имтинин, эвыр ынээльэ эвинвыкэ нинэтчыӄинэт.
Пыкирык — увигъэт, эвыр ынкэӄэй ӄамэтвагъат.
Эргатык нэмэ чейвыльын ининигъи.
Пыкиргъи, йытонэн купрэн, гитэнин ынкъам иквъи: Како, ынръам уйӈэ ӄол ӄэйунъэл!
Нэмэ рытваннэн купрэн ынкъам рагтыгъэ.
Лыгэн пытвакы гынникыт э'мэннинэт, лыгэн ымыльо.
Нэмэ ӄынур айвэкэн гакваръоленат гынникыт.
Ынръам ӄэгръэв нэгтыгъэн.
Нэмэ ӄынур айвэкэнамэл тыӄин ынээльэ.
Нэмэ эргатык чейвыльын ининигъи.
Пыкирык — йытонэн, нэмэ гитэнин.
Нэмэ люур иквъи ынӄэн чейвылььн пыкитльэн: Како а'мын!
Айвэнрэтык тымӈэвыркыт гынникыт!
Вэлетлым!
Како мэй, како мэй!
Аны эвныпэ ръэнутэт ӈутку варкыт!
А'мын-ым эквэтыркын, тэнмавыӈӈогъэ.
Лыгэн эквэтгъи — аны гапэнрылен ынээльэ.
Лыгэн пыкиринэӈу, гынникыт рыманаӈавнэнат ынкъам рэгъи гыннигчыку.
Ынээльэ гитэнин ынӄэн э'мэтыльын — люур авынтылягты тымкыӄэйык инэнрэтгъи ынӄэн, гыннигчыку вальын.
Аны э'мэтыльэ гитэнин э'мэтйыръын — наӄам уйӈэ.
Тэӈэмынӈин рытэ рыпкирэннин ынӄэн ӄлявыл.
А'мын пыкирык люур э'йӈэвыткугъи: Пурэл!
Ӄыёсӄэквынат гынникыт увэрачыкогты!
Рагтыгъэ эрмэчьын.
Ӄлявыл ӈытогъэ гыннэгчыкойпы ынкъам выквыгэӈкы атчыгъэ.
Люур ӈытогъэ пурэл акэркыльын.
Лыгэн пурэлынэ илкэ эмгынунэтэ нинэчвиӄинэт гынникыт.
Ымыльо ёнэнат гынникыт.
Ынкъам рагтыгъэ.
Люур чакыгэт ӈытогъэ.
Увэрагты ӄытгъи.
Люур ивнин выквычыкойпы: А'мын, вэлер-ым тыльугыт.
Иквъи чакыгэт: Микигыт вэтгавыркын?
ивнин: Раӈӈытай-ым?
Ынръам лыгэнитык въисӄиквъи!
Амгынан етгъи?
Ванэван.
Вынэ итык ымыльо.
Гым-ым гаӈавтыӈэгым.
Эвыр нарамӈылёгыт, ӄиквын.
Мэӈин-ым мури мынвэтгав — гэнээльэ нывэтгавморэ.
Чакыгэт рэсӄиквъи ралкогты.
Ӄэглынангэт, пынлёнэн эрмэчьэ: Мэӈин тури нывэтгавторэ?
Мэӈин-ым мури мынвэтгавмык — гэнээльэ-ым.
Вынэ э'ми?
Нырэгъэн!
мынан-ым?
Ванэван, ӈыроргарэ.
Пурэл, ӄыгтыгынат эӄылпэ!
Ынӈин эръэпыка лыгэӄылпэ!
Ӄыетгытык ымэн вэты эӄылпэ!
рэл: Ръэвкин чывипыт ӄыгтыгын — ныӄамэтванат!
Ӄамэтваплыткок, ивнинэт ынээльыт чакэтта: Винвэ ымэн и'ӄылӄут ӄычиӈкэтгыткы, росӄыткынык вакъок.
Ӄинэнрэтгытык, эвыр ювъэчитык.
Люур эрмэчьын иквъи: Пурэл, ювъэт ӄыгтыгынат, аграткынык вальыт!
ляйвыръоӈӈогъат!
Люур эрмэчьэ упынъылининэт—аны гэвыргыргыръулинэт.
Лё-о-о-о!
Росӄыйӈын гакавранчелен, ынкъам рэмкыльыт люӈэрэтэ гитлинэт.
Эвыр нъэрэтынэт — ювъэтэ нэнъынунэт.
Эрмэчьэ ёнэнат ёвъаёчгык ынкъам иквъи: Пурэл, ювъэт ӄыннэгынэт эӄылпэ!
Йылӄэтгъэт.
Эргатык инъэ кыеквъэт.
Пурэл рыгъевнин: Ӄыгтыгын ынпыӈэвӄэй!
Йыннэн пурэлынэ ынпыӈэвӄэй, ивнин: Энмэн мыӈиркыт, йытыйгот нэнтыгыт эккэтэ!
Ээй, ӄэйвэ, ынан трэетгъэ!
Виин эйъым мырагтыгъак.
Тиквъэк рэеты?
Ии, вынэ трэетгъэ, энмэч ныкэргыпэгым!
Рагтыгъэ пурэл, ивнин эрмэчьын: Энмэн, ынан рэетгъэ!
Ээй!
Ӄырэги, аны эӄылпэ!
Ээй, ӄэйвэ, ниръытвигым!
Рэгъи пурэл.
Ӄээӄын вак етгъи ынпыӈэвӄэй, рэскиквъи.
Ынкъам эрмэчьэ ивнин пурэл: Кита, ръавпаръыттъым ӄыгтогын амгынонройпы!
Йытонэн ръавпаръыттъым пурэле.
Эрмэчьэ рэмкыльин ытлеӈи пиринин э'ннэпы ынкъам ӄоймайпы, ринтынин ынӄэн ръавпаръыттъымэты.
Лыгэн ринтынэӈу, эвын арычга иргъи, эвын уйӈэ, элевтыкэ — гэчвилин.
Ынээльын чимгъугъи.
А'мын, како!
Нэткуркынимык.
Нэмэ эрмэчьэ пиринин ынӄэн ынээльын,ынӄэн э'ннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик а'рэнэн.
Ынкъам ӄутык, ивнин эрмэчьын: Нэмэ эрмэчьэ пиринин ынӄэн ынээльын,ынӄэн э'ннылвэекэн, нэмэ чит ринтынин ръавпаръыттъымэты.
Эвыр эймэквъи — мынгылгын йытонэн ынкъам увик а'рэнэн.
Ынкъам ӄутык, ивнин эрмэчьын: Кита гымръам мыпэнрыгыт!
Ии, ӄэлюӄъым, ӄинэгитэги!
Эрмэчьын пиринин рэмкыльэ э'ннэпы ынкъам ӄоймайпы, ринтынин ръавпаръыттъымэты.
Чит тэрэмкыльыӈэ итгъи, э'квырга гамынгыпэрӄылен.
Эвын арычга иргъи эвын элевтыкыльин.
Вакъогъэ рэмкыльын.
Оратвак ивнин пурэл: Кита ӄыгтогынат ынкъам ӄынпыркынэт левытти.
Эвыр раныйпыӈатыркынат, ӄычиӈкэтыркын кагынмылгын ынкъам ӄыркыплыркынат.
а'мын нивӄин: И-и-и-и!
Како, вытку тыгъевык!
Како а'мын, о'тчой тыйылӄэтык!
Ӄутгъи эрмэчьын.
Ынръам рэмкыльин ытленъюнин левыт йытонэн пурэле.
Нэмэ мэлынӈин рыннин, нэмэ мэлтэӈынӈин итгъи, ӄынур эрмэчьын.
Ӄамэтвагъат.
Ынкъам ӄэмиплыткук, иквъи рымагтэты эрмэчьын: Кита, мэӈин мури райыӈӄэн яраӈы мыныйъогъан?
Мэӈин-ым тури ӄыйъогыткы!
Кынмал мыныйъогъан, — иквъи рэмкыльин ынээльын.
Найъогъан яраӈы, рэсӄиквъэт, ынкъам пынлёнэн рэмкыльэ: Ӈотӄэн леӈытэӄ таӈычьыгыргын яраӈы?
Танвэлваӈа эрмэчьын ӈытосӄычатгъэ ынкъам эйпысӄыченнин ярачыко ынээльын рэмкыльыргин.
Выквэн тытляйпын, ымыӈ а'ӄанвантатыӈ вальын, ымыӈ эӄымлягэӈэты нотасӄычыкогты рыгыткогыргын вальын.
Эрмэчьэ ивнин: А'мын тэӈычьээркын?
Ии, вынэ тытэӈычьээркын!
Пурэл!
Уттэ, пыгмытӄа, эӄылпэ ӄинэрэт!
Траркыпчевыгыт!
рынлевнин.
нутэсӄыгиӈкы нытваӄэн, ынкы пиӄымчегиӈкы.
Лыгэн вайӈыгъэ ээк ӈылетыльын.
Ӄлявыл кэрыпгъэ ынкъам ӄутгъи.
Рывэнтэннин тытыл эрмэчьэ ынкъам рэсӄиквъи.
Аны гантосӄычатлен ынээльын рэмкыльин ынкъам эйпынин тытыл.
Э'птэ тыттэтгъи расӄыткынэты, онаквыргэпы гитэнин эрмэчьын ынкъам ивнин: А'мын тэӈычьээркын?
эрмэчьын.
Тэгрэтгъи расӄыткынгыпы ынкъам ивнин пурэл: Ынӈэ гыт инэривлеткэ!
Ынан гымнин ытлеӈи!
Ивнин ытлеӈи: Кита уттэ, пыгмытӄа ӄинэрэтги!
ынкъам нэнынлевын ярачыко эрмэчьын.
Аны лыгэн эрмэчьын тылвык гапэгляръолен!
йӈэ гэтэлпылин эрмэчьын — гэлвылин.
Рагтыгъат ымыльо ынӄэн армачьырагты.
Ӄамэтвагъат.
Ынкъам ивнинэт ынээльэ: Вынэ ынкъам мынэквэнмык!
Люур пурэл иквъи: Вынэ чамъам рэпкирӈытык!
Этъопэл йъаяӄо рэнъэлӈытык.
Мылпынрытык йъаяналга ӈыраторэ.
иквъи.
Пурэлынэ пынрынэнат йъаяаналга, ынкъам найпынат нэлгыт.
Ынкъам ивнинэт пурэле: рэнълӈытык!
И-и!
Рымагты варкын ръэвритльу.
Ынӈин-ым тивтык, ымэн ваа?
Ынкъам ӈыроӄавык — вэӄын-ыннээн мэмлыткынык варкын.
Ымэн вэтъым ӄывалёмгытык!
И-и!
Таам, мытэквээркын!
Пурэл иквъи: А'мын вэлынкыӄунэтури!
Ытлён эеткэ нъиттык, пытӄытъытавмэнӈыӈӈогъак.
Игыр-ым трэквэты ынъевэты.
Таам-ым, мытэквээркын!
ынъевэты.
эльэ ивнинэт: Ӄээӄын вак, эквэтгъэт рымагтэты.
эмэ нэльугъэн ӄуйым, нэмэ ынкы нэльугъэн ръавыйӈын, ганомлен аӈӄачормык.
Нэмэ ӄынур тарыркаӈа нэнтыгъэн.
Нэмэ ынээльэ ивнинэт: Таам, мынэквэнмык!
Эквтгъэт рымагтэты.
вакъогъат.
Аны лыгэн ӈоон ынкы нывъэнульэтӄин ытлеӈи.
Ынээльэ э'йӈэвнин ытлёӈи.
Ӄыетги-ым!
Ытръэч э'йӈэгъи: Ко!
Ко!
Ынээльэ йъонэн ытлёӈи ынкъам и'нничгэннин.
Ынкъам эквэтгъэт ярагты ытръэч ӈыроргарэ.
Ярак пыкирык, вытку ӄамэтвагъат.
Льэленръугъи.
Яврэнаӈ нэмэ нэльугъэн ынӄэн йъаяӄ.
Таӈамӄынйъаяръок нырэӈэтӄин.
Ӄулигивик люнльутэ нэнтыгъэн ытлеӈи, йъаяӄо нъэлыльын.
Этъым миӈкы нанмыгъан тиӈурэ эвытлым вылгыпа.
С. Ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыльын.
Наӄам ыргичгу таӈгэмо нытваӄэнат, тэнлюнльувылгыльыт ытри ӈирэргэри.
Вачаӄ ынӄэн айгысӄыӈӄачыльа нэналгэранмыӈӄэн айвальыӈӄачкэн эӈэӈыльын.
Энмэн, нивӄинэт, этъым вай тэленъеп, ыннэн эӈэӈыльын ганымытвален айгысӄыӈӄач, ӄол-ым — айвалыӈӄач.
Ынраӄ ынӄэн айгысӄыӈӄаткэната нэнаранмыӈӄэн айвалыӈӄачкэн эӈэӈыльын.
Наӄам ыргичгу таӈгэмо нытваӄэнат, тэнлюнльувылгыльыт ытри ӈирэргэри.
Вачаӄ ынӄэн айгысӄыӈӄачыльа нэналгэранмыӈӄэн айвальыӈӄачкэн эӈэӈыльын.
Айвалыӈӄачкэната эӈэӈыльэ гэмо нинэлгыӄин айгыскаӈаӈыльиӈын.
энэӈыльын таӈвэнъым эӈэӈык ныркурӄин.
Ӄол гитлин айвалыӈӄачкэн эӈэӈыльын гуӈэтлин орвъамата.
тэлмиӈын ӈоонӄо, о'раыныкы нылеӄин.
Таӈванэваным нычимгъугъэн о'равэтльан, лыгэн нылеӄин.
Вай пыкэрычгатгъэ ыныкы тэлмиӈын, лыгэн пыкиринэну вааралеткольатыӈой о'равэтльагты.
Ӄынвэр эвыр вай лявтэпы лыгэн рытъылявыӈӈонэн вааралейвык.
Нивӄин айвалыӈӄачкэн эӈэӈыльын.
Ы'мӈот, иа'м ръэнут ынӈин итыркын?
вай лявтэпы лыгэн рытъылявыӈӈонэн вааралейвык.
Нивӄин айвалыӈӄачкэн эӈэӈыльын.
Ы'мӈот, иа'м ръэнут ынӈин итыркын?
чыпъынтой.
Орвоор ымы ыныгрээн чыпъынтой.
Наӄам вэлер киткит гэмэчымлетэ орвоор.
Наӄам льэлеӈкы.
Нэмэ тотчьыпынтольын пэнрынэн.
Нэмэ нотасӄычыковты чыпъэтгъи.
Вытку этъоӄайӄын чыпъынтой.
Ынӄо вакъогъэ нутэсӄык тэлмиӈын.
Лыгэн вакъогъэ-ым, ынраӄ о'равэтльано нъэлгъи.
Йъонэн ынӄэн уӈэтльэн о'равэтльан.
Ӄытлыги, ынӄэн айгысӄаӈаӈыльиӈын.
Ӄулильэтгъи айгысӄаӈаӈыльиӈын: вэчьым ынӈин тритгъэ, эченур-ым ынӈэ лейвык апаака!
Ваа?
Ӈан нотагты лымӈэ уӈэлык лыгэнъым лымынкыри.
Валёмгъэ?
Ӄэлюӄъым!
Ытръэч-ым вай ӄырым пэнээмил мынтыгыт, ынраӄ элвэльинэмил.
Эквэтгъэт амъянра.
Рагтыгъэ айвалыӈӄачаӈаӈыльын.
Ӄол-ым нэмэ риӈэгъи панэнагты.
Ынӈин ганымытваленат нэмэ, горатваленат.
Ӄулигитвик льэлеӈкы уӈэлгъи ынраӄ ы'ттъэ айватлеӈӄачаӈаӈыльын.
Нылеӄин лыгэн нотагты.
Люур вай, авынтыляма чама эмнуӈкы вамачы, аӈӄайӈын ы'ттъыёча ынык ининигъи, лыгэн ныягнавылгыӄэнат.
Аӈӄайӈын лыгэн ӄынур ваамиӈын ныпылыльэтӄин.
Алымы льэлеӈкы гаӈӄаръолен, чама?
эмнуӈкы!
Ванэван ынӄэн айвачыӈӄачаӈаӈыльын вачаӄ ныпэлӄынтэтын, лыгэн нылеӄин аӈӄамэмлыгъет.
Колё нылгэйычгитӄин!
Ы'ттъыльын лыгэн нылеӄин кытмэмлыгъет.
Гъоравэтльама.
Вачаӄ ванэван ныпэлӄынтэтын.
Люур вай авынтыляма орвоор ы'тву нъэлгъи.
Ы'ттъыт-ым ӈэлӄивръугъэт ы'твыткынэты ынкъам тэвыльо нъэлругъэт.
Ынӄо тэвыльатыльатыӈогъат ы'ттъыгинив, наӄам о'равэтльано гэнъэтлинэт.
Ынӄэн-ым этын льыльу нитӄин.
Энмэч нылгэвэтгавчетӄэнат тыляма.
Аны галгайычгэръочгатлен тыляма!
Ы'твъэт лыгэн нинэлгинтысӄивъюуӄин, вачаӄ ванэван натчатын.
Таӈванэван найылгавынат тэвыльымкын, нылгэтэвыльатръоӄэнат, наӄам эвыр ныӄулильыръуӄинэт, нытипъэйӈэръуӄинэт.
Панэна нылеӄин рымагтэты, ванэван ныпэлӄ ынтэтын.
Ако-како, вай ӄынвэр мимыл люур эрэтгъи!
Тэӈуйӈэ имлыкэ нъэлгъи, нэмэ пэнинэмил нъэлгъи, льэлеӈкы.
Люур мимыл ӈоонко умэкэтгъи, ынӄо вэтчагъэ — эвын о'равэтльан.
Эвыр ы'твыльын ынкэӄэй эвын магляльо гэнъэтлин.
Ынӄо иквъи.
Вынэ мъатчагъан, кыргам-ым эналваквъэ тымык.
Ӄытгъи о'равэтльан.
Ӄытлыги, ынӄэн гатвален эйгысӄэӈэӈыльын.
Лыгэн эвыр пыкиринэӈу гэӄулильэтлин эйгысӄэӈэӈыльын: Эээй!
Ынӈатал-ым тылгипэӈъивэтык рыпэт!
Вынэ э'квырга тылваквыт!
А'тав-ым нивӄинэт, мэчынкы эӈэӈыльигыр.
Вынэ мигрин-ым тытаӈылваквыт тымык!
Вынэ опопы ратан, э'тки тыпаагъак!
Вынэ ынӈэ апаака, чеӈэр гыр рэнанманӈэ, ӄэлюӄ-ым лыгэн гым мытымӈэтвак.
Вынэ ӄырым нэмыӄэй ынӈин тритгъэ!
Ии, вынэ ӄэглынангэр!
Энмэч мынрагтымык!
Эченур ынӈэ таӈӄонпы ярачыко энъэлкэ, ӄылейвычьээркын нотагты!
Ээй!
Валёмгъэ?
Ии!
Ээ, энмэч мынэквэт!
Ынӄо эквэтгъэт амъянра.
Рагтыгъат ымыльо.
Нэмэ ынӈин ваӈӈогъат тъэр гивиӈитык.
Аны нылгигынрырэтӄин таӈӄонпы айвалыӈӄачкэн эӈэӈыльын тэӈэмӄынгивик.
Кынвэр вай ӄулитгивик эйгысӄэӈэӈыльын ы'ттъэ нотагты ӄытгъи.
А'мын-ым аны нылгичьэчеӈэтӄин!
Нылекин лыгэн нотагты.
Люур вай таӈавынчьачаӈанмачы тиркытир лыгэтгытлягнаӈӈой.
Эвыр гэлгимэйӈэтлин тэркиӈын.
Таӈванэван-ым нычимгъун эӈэӈыльын, лыгэн нылеӄин, энмэч нивӄин.
Этъым, элеръуркын.
Алымы еп а'ӄаляръоӈ льэлеӈкы.
Тиркытир вай лыгивтытвиӄээтгъи о'раныкы.
Ӄынвэр эвыр ы'ттъин рыгрыгыт тылвыгъэт.
Ы'ттъыт нылгъэйӈэръуӄинэт.
Ӄынвэр ымы о'равэтльан иръытвыръуй ынкъам нывытрыкавралыльатӄэн эмъэӄэлвэ.
Энмэч нылгэвъэӈӈольатӄэн.
Ӄынвэр вай тиркытир эрэтгъи.
Нутэсӄык ирык, ӄытлыги эвын эӈэӈыльын айвалыльын.
Ивнин: А'мын, како ытлён иа'м эрэегтэчӈыкэ итгъи?
Вынэ ӄун тылвавык э'квырга!
Ако вынэ ратанӈавӈэн, лыгэнитык э'тки вай ӄымэк тынмыгыт!
Вынэ ӄун ӄэглынангэт!
Э'тки ратанӈавӈэн!
Энмэч мынрагтымык!
Ии!
Ынӄо рагтыгъат.
Ӄол-ым ынӄэн ынин ы'ттъыт гэлгилвыръулинэт рагтыгъэ.
Ынӄо-ым тампаагъат ынӈин итык.
Ӈивкинэт, энмэн, тэленъеп, кол гынниӈн ыттыльын Чивтыгиӈ ганымытвален нымнымык Уутэк.
Чивтыгиӈынэ имыръэгынник нэнанмыӄэн элек эвыр льэлеӈкы.
Ытлён эӈэӈыльу нитӄин энмэн.
Элеръугъи.
Чивтыгиӈынэ ӈэвъэн ивнин: Кита ӄун мильуткук, йъарат торатвагъак ильуткукэ.
Ӈэвъэнэ ивнин: Ии!
Аны энмэн о'тчой ныкитэ гильуткулин ытлён.
Люур авынэльотковты паагъэ, ӈэвъэн ивнин: Ратанӈавӈэн!
Ӈэвъэнэ ээкэт рынлевнинэт.
Ильуткуплыткук, Чивтыгиӈэ ӈэвъэн ивнин: Вэчьым ытлён нагтыркынэгым рочгынотайпы рочгаӈаӈыльа.
Еп инъэ ӈэвъэн ӈытогъэ, ынӄоры рэгъи, ы'ваӄочегты иквъи: Ынръам ӈоты ръэнут амгынонаӈӄайпы увъетгъи!
Чивтыгиӈынэ ӈэвъэн ивнин: Ынӈин вальэгыт!
Еп айвэ эльоткома тиквыт, эргатык рочгынотайпы нарагтыгым.
Ынкэкинэтэ эӈэӈыльэ, этъым, энаранмыӈыркын.
Кита лымӈэ ӄыёпатгэ!
Ӈытогъэ эвыр пэтлеӄэй рэсӄиквъи ынкъам ивнин: Анӄачормык ы'твыльыӄэй ӈыпэгъи!
Ӈирэӄ о'равэтльат тыттэтгъэт Чевтыгэӈына ярагты.
Чивтыгиӈынэ ивнинэт ынӄэнат ӈирэӄ о'равэтльат: Гок, а'мын еттык?
Ии, мытъенмык!
Рочгынотайпы етыльыт о'равэтльат ӈирэӄ, ӄол мачынпыӈ вальын.
Чивтыгиӈынэ ӄамэтвама ивнинэт: Како о'тчойпы ныръэтури эӄэльуӈ?
Мачынпыӈ вальа ивнин: Энмэн мурыкэкыльэ эӈэӈыльэ йытыйгот нэнтыгыт.
Чивтыгиӈынэ а'ӄачьовты ивнинэт: А'мын-ым, гым ӄырым мэквэтык ыяагты!
Ытлён иквъи: Вэлер ӈотӄэн валы мынӈивын, ӄынур гым трэлӄыты ыныкагты.
Эченур ынӈэ тыляма эгитэкэ ӈотӄэн валы!
Чивтыгиӈынэ ръысӄыёлгык ёнэн.
Ынкъам ивнинэт: Таам, ӄэквэтгытык!
Ынӄэнат о'равэтльат эквэтгъэт.
Ӄытлыги, ынин ынӄэн, этъым, кэлы.
нӄэнат о'равэтльат гэпкитлинэт рочгаӈаӈыльык.
Рочгаӈаӈыльа ивнинэт: Э'ми Чивтыгиӈ?
Никвъэн: Уйӈэ!
Ытръэч ӈотӄэн валы тыӈивынин.
Рочгаӈаӈыльын иквъи: Кита мынгитэн, миӈкыри вальын!
коргаквъэ: мыяагъан!
етык, пэнин гэтаё валы, миӈкыри ӄун юрэӄ ратымӈэвы.
валы рочгынотак вак, миӈкыри ӄун ӈотӄэн валы, ӄытлыги, ӄырымэн, ӄытлыги ынин.
Чивтыгиӈын кэлы.
Нэмэ рочгынотальын ӄолетъылё ы'твыткугъи.
Ы'твытконвэпы етгъэт, эвын гэръэвылинэт.
Ярагты кытгынтатгъэ, валы йыннэн — эвын уйӈэ.
Аны энмэн гэлӄыритлин о'тчой!
Уйӈэ вагъэ аваляка.
Колё нычимгъуӄин!
Ӈэвъэн ивнин: Э'ми валы?
Ӄоо, ванэван мыльун.
Вэчьым мэкына йылын?
Ӈэвъэнэ ивнин: -.
Аны э'квырга тивыркынигыт, ванэван мэкына лымӈэ мыйылын!
Вулӄытвик рочгаӈаӈыльын ильуткугъи.
Люур авынэльоткогты иквъи: Гоок, гоок, эвыӈан Чивтыгиӈын, ӄытлыги, кэлы ӈутку ӈирэче гивигъи!
Чеӈэт лыги гъэлерэлин.
Эты лыгэн трататкынъеӈын Чивтыгиӈ-.
утэльын Чивтыгиӈ ӄолетъылё ы'твыткугъи.
Чивтыгиӈ кааткынэты ёпылӄэквъэ.
Ынӄо виригъи, ӄотырыкы иквъи: Ытлён колё рыркы нымкыӄин!
Ы'твыльын рымагтэты нылеӄин.
Люур галгаӄай амноӈгыпы етгъи.
Ы'твыткынык вакъогъэ.
Чивтыгиӈ ивнин галгаӄая: Мэй!
Чивтыгиӈ!
Ытлён итык тури въиткуркынитык.
Ынӄэн рочгаӈаӈыльа нэтэмъюнтык: ӄырымэнат рыркат йъоркынэткы, ынӄэн гилгилти ынкъам кытрат.
Чивтыгиӈынэ ивнин галгаӄай: Таам, а'мын, эӄуликэ ӄытваркын!
Ӄырым льэлеӈкы гыт ӄопалго мынылгыгыт!
Галгаӄай нэмэ риӈэгъи амноӈэты.
Ӄытлыги, нэмэ ынин кэлы, Чивтыгиӈын.
А'мын-ым рыркак ӈыпэгъэт —колё рыркы гилгилык!
Эчги милгэрыткуркыт — люур эвын уйӈэ эгилкэ.
Чивтыгиӈын ы'твыйыръын мэмлыткынык ныкамаграӄэн.
Чивтыгиӈ чыпъэтгъи мэмлычыкогты.
Люур ынӄо эвын пиврэгъи— эвын эвырвэйӈын.
Ынӄэн ынин о'равэтльат, мэмлыткынык вальыт, титӄэннинэт эвырвэйӈа.
Ынӄо Чивтыгиӈ ивырвину гэнъэтлин.
Риӈэтэ рагтыгъэ чама мэмлыеквэ, аӈӄа- чормэпы пиврэгъи ныкитэ эвырвэйӈын.
Эвырвэйӈын ӈыпэгъи, гырэлгъи нотасӄыт — кынык - эвын ынинэт ы'твыйыръыт йытонэнат лыгэн пэнинэт.
Чивтыгиӈ рочгаӈаӈыльа тымык лывавнэн.
С. Рэӄокалгын ынкъам ӄэпэр С. Ӄынвэр тэӈъэнӄэквъи.
Ынӄо вытрынтэтгьи ынкъам ынкы йылӄыӈӈой.
Энмэн, рикукэтэ льунин оравэтльэн ыннымай вээмык, ынраӄ ынкы лыгэн ӄамэтвальатымгогъэ.
Ӄынвэр тэӈъэнӄэквъи.
Ынӄо вытрынтэтгьи ынкъам ынкы йылӄыӈӈой.
Люур вай ӄэпэрэ лыгингынтэвнин йылӄыльын рэӄокалгын.
Ӄэпэрэ ивнин.
Ако, ынраӄ нырэӄигыт?
Вынэ вай-ым ыннымай нинэнъюйгым, иӈӄун микынэ атольаткэгты.
Микын-ым ыннымай?
Гымнин, ӄэлюӄъым микын!
Како, элымӈэ, мэй, гынин!
Ынраӄ-ым миӈкыри тымыткон ыннээн?
Лыгэн-ым ыёоргык тынпылӄэквъэн чиниткин налгыӈойӈын ынкъам ынкы галгэноратвавлен агтока.
Вытку лыгэтъымпыгтыӈӈой налгыӈойӈын, вытку тыгтон.
А'мын-ым, эвын галгагновлен, ынӈин ӄун вай мыкэльын тыгтон ыннанэнагток налгыӈойӈа.
Ако, элымӈэ, мэй!
А'мын э'птэ гым ынӈин митгъэк!
Вынэ ынӈин ӄитги, наӄам мэтъамайӈыналгыӈойӈыльэгыт, гымык мыкыӈ вальын рагтоӈын ыннээн.
Ээ, вынэ мынпылӄэвын налгыӈойӈын!
А'мын-ым, гэнпылӄэвлин налгыӈойӈын ыёоргык ӄэпэрэ!
Аны ганпылӄавытвален о'тчой, наӄам нылгичьэчеӈэтӄин.
риӄукэтэ ӄэпэр!
Рэӄокалгын ы'ръэ кыеквъи.
Ивнин риӄукэтэ: ЬГмто, еп атъымпыгтыӈӈока?
-Вынэ э'тки!
Энмэч ымы илюльэтык тылвавыркын!
-Ако, вынэ мыныгтон!
Олё-колё, вынэ леӈытаӄ ынӄэн лыгагноквъэ!
Яаав, гым эченур янор амгымнан мамтааӈыткон, йъарат атааӈыткока рытык э'тки акавкэгыргын!
Вай гымнин ынӈин гатвален!
Ынӈъэм ӄырымэн ынин тайкыёттэ ыннымагтэ.
Аны ынкыпэ гэӄитылин налгыӈойӈын ӄэпэрин, лыгэн ӄуйвик ыпэ.
Эквэтгъи рэӄокалгын омкычыкогты.
Аны ынраӄ наӄам горатвален эеткэ рэӄокалгын!
Люур вай кытавэтываӄ рэӄокалгын ӄулильыръуй ечьаннопыткынгыпы: Рай-рай-рай-рай!
Тымкылевтыт!
Аны ӄэпэрӄэй гэтэгъентитлин ӄойвэткынык!
Люур ройпытгэнравнэн налгыӈойӈын, налгыӈойӈыкэн нэлгын тыгинрэтгъи ынкъам гэгынтэвлин ӈанӄэн нотагты.
Ӄынвэр рытаалгылявнэн налгыӈойӈын чиниткин, миӈкыри ӄун нылгитъымпыгтыӄин налгыӈойӈын чама нылгэчыгычаӄэн.
Аны ганӈэнайпылен ӄапатчыӈын!
Пэлӄынтэтгъи панэнръэта, гэлӄыритлин рэӄокалгын.
ӄэпэр рэӄокагты: Иа'м ытлён ы'ръунтыльэтыркын?
Ынӈатал нылгинъыръигыт!
Рэӄокалгын нылгиӄынӈэтыльэтӄин ы'ръэ.
Ынӄо иквъи рэӄокалгын: Вынэ э'тки, тылгитъылыркын!
Энмэч гымнан таӈгэмо гыт!
А'мын-ым, ивкэ ӈотӄэн мутлымул ӄыннэгын, Миӈкыри ӄун э'тки, тылгитъылыркын, рыпэт гымнан чинит а'ӄантоӈ.
Эченур ынӈэ атаалгылятка, ӈанӄэн энтыскэты ӄыттъысӄиквын мутлымул!
Лыматльан-ым ӄэпэр нэмэ валёмгъэ.
Гэвинвыркылелин риӄукэтэ.
Эчги ӄэпэр энмэты пыкиргъи — упынъылинин риӄукэтэ.
Рэрэннин эвтылягты.
Ынкы раквачагъэ ӄапарчыӈын.
Нэмэ тэмъюгнин риӄукэтэ.
ныппылюӄинэӄэй.
Ы'вэӄуч тэмпэнин ивинильын.
Ы'вэӄучин нынны — Кивлын.
Ы'вэӄуч нивиниӄин таӈӄонпы аӈӄагты.
Эвыръым нымэмылёӄэн.
Ӄынвэр ӈан ӄулитгивик лыгоратвальатыӈӈой.
Энмэч лыгэн эвэнэнвык ныткивӄин ӈирэче, мэӈинрин эвыр ӈыроча.
Ынӄо-ым нырагтыӄэн, ӈэвъэнэ нинивӄин: Ытлён иа'м лыгоратвальатыркын эвэнэнвык?
Э-эй!
Лымаляквъэ ӈэвъэн.
Нэмэ ӄолетъылё нивиниӄин.
Эвыр этъо оратваӈ нитӄин.
Ӄытлыги, ынӄэн аӈӄагыннэкык ныраӈавтыӈӈыӄэн.
Ӈэнку мэмыл льунин, ивнин, янор яалеӈӄач йъонэн мэрынрэӄэй: А'мын ынраӄ ӈирэмури тылгирэтумгэвӈыркын!
Мэмыля нинивӄин: Ытръэч ӄун малчамъам, ымы мимлычыку чамъам ратвагъа.
Аны ынан-ым ӄонпы гэлыткынык мытратваркын, эвыр ӈутку ыёоргык ӄача, вай гынык ровтытванвык.
Ытръэч ӄун эвын лыӈыр ванэван ыннанванвэпы мыровтык, ӄолетъылё ӄолеаквыргэпы ныровтэгым.
Аны кытэӄэй ӈотӄо ынан ӄыровтыркын!
Ии, опопы ынӈин!
Ӄынвэр вэтгочнэн ӈавмэмыля.
Ынкы нымытваӈӈой ӄлявыл, ӄымэл ытлён таӈӄонпы гэлыткынык ваӈӈой.
Ынкы ымльаляӈэт вагъэ.
Нэмэ кыткытык эвэнэльатыӈӈогъат ӈан о'равэтльат.
Ӄол нитӄин нычейвыткуӄин Кивлын ӄолеванвэты.
Ӄол нэнтын ӄолетъылё ивинильэ нанмын мэмыл.
Ӄытгъи ванвэты Кивлын — эвын гэмутлытъылин аквыргык камлелы.
Ынръа галгэглёлен клявыл, энмэч лыгэтэрӈыльатыӈӈой.
Ӄэйыӄын аӈӄак вагъэ, ынӄо рагтыгъэ.
Ӄол мэмыл тымнэн.
Аны о'тчой гатвален аӈӄак!
Ӄынвэр ивнин ӈэвъэнэ: Иа'м ытлён лыгоратвальатыркын?
Ӄэйвэ этлы эръэкыльигыт?
Вынэ ӄун итык ванэван, ытръэч ӄымэк гэлгэлгыпы тытвак ынкъам ынӄэната горатвайгым.
Опопы игыр тыпаак аӈӄайпы ивиник.
Вынэ ӄэглынангэт!
Нылгэлымалявӄэн ӈэвъэн.
Ынӈъэм ынӄэн чит гаӈавтынлен мэмылык.
Энмэч опопы амамноӈгыпы мынъэлык.
Ии ӄун, ӄынвэр э'тки рараквача аӈӄайпы гынниӈӈыттык.
иа'м ынӈин нитӄин?
аны колё рыгыльычгын!
Таӈӄонпы нэнанватыльатӄэн энмысӄык.
Иъонэн Кивлынэ.
Ивнин: А'м, еттык!
Ии!
Мэӈӄо?
Вынэ нотайпы!
Э-эй!
: Нэмэ моонэн рывэтгаватъёк: Амгынан вальэгыт?
Ии!
А'м, ӈирэмури мынтумгэвмык!
Вынэ лыгэн-ым, ии ӄун!
Таӈвэтгыры нытваӄэн ӈавысӄатчыӈын.
Нэмэ ынкы нымытваӈӈой Кивлын.
Ӈэнри татайӈанӈыльатыӈой, ылвагэлельатыӈой ӈэнрилы.
Нэмэ ынкы гэтгивиткулин тъэче.
'ол итгъи энарэргъэ ӈэвысӄэт, ӈинӄэй ярак пэлянэн.
Ыргин-ым нэнэны ӄынвэр гэмэйӈэтлин, энмэч гачайвыткоӈӈолен эвыр ымы гавэтгавыӈӈолен.
Гэквэтлин ӈэвысӄэт лыгэн амноӈэты, наӄам лыгэн нэнэны пэлянэн амрак, миӈкыри ӄун ганӈэнайпылен ӈэвысӄэт ы'ваӄочегты.
энмытагнэты лылепгъи — ӈэнку эвын нэнанвыльатӄэн ӈэвысӄэт.
Льунин.
Тыттэтгъи энмыткынэты.
Пыкиргъи.
Рыгытӄыльойӈавиӈа ивнин: Кыкэ, ӈавыл, ети!
Ии!
Мэӈӄо еттык?
Вынэ ӈаан ӈоонӄо!
Э-э!
Нырэӄигыт-ым?
Вынэ вай вэтъынтальэгым!
Э-э!
Ынӄо пытляӄ ынкы ваӈӈой ӈэвысӄэт, чама эвыр нэнамӈылёӄэн: Амгынан ӈутку вальэгыт?
Элымӈэ, ӄлявыл мэӈӄокэн!
Миӈкыри-ым вальыт ынин эвиръыт?
Ӈан-ым ынӈин, ынӄэн ынӈин.
Лыгэн таӈымыльо тывыльаннэн лыгэтаӈвалёмкы.
Миӈкыри-ым вальытъымыльын?
Ынӈин ынин вальын увик.
Лыгэн ымыльо нэнатвыльатӄэн.
Элымӈэ, миӈкыри-ым льулӄыл вальын?
Ынӄэн ынӈин, гэмэчлелюӄэглин.
Гапойгылен-ым?
Ии, вэлерынӈэ лыгэтаӈпойгыльын.
Ээй, вынэ эты мэӈкаӄэнайӈын!
Этъым аны!
Пытляӄ нинивӄин лыгиӈэвысӄэтэ: А'мын ивкэ, мынымлючитыркын!
Вынэ эвыр ӄэглынангэр!
лыгитэгъеӈгъи ӈавысӄатчыӈын.
Ынӄо мылёмгонэн лыгиӈэвысӄэтэ.
Нинэмлюӄин, ӄынвэр галгэрайылӄыӈыӈочгатлен ӈавысӄатчыӈын .
Ӄынвэр эвыр вай, авынмылёгты йылӄатычгатгъэ.
Рыпаавнэн мылюк.
Ынкы вальын уӄӄэм пиринин ынкъам рынлевнин пэнъёлгын.
Мэмылмытӄа энатыёнэн уӄӄэм, пэнъёлгэты рытрилнин.
Нылюлюкыльэтӄин мытӄымыт.
А'мын-ым гэлгитгылетлин мытӄыпат.
ылгъомрыйылӄатӄэн ӈэвысӄэт энмыкэн.
Гылянгмытӄиӈа инэттъынин льолӄылгыпы эвыр лыгэн гамгайылгыйыргэпы.
Аны лыгипэтле гэвъилин, наӄам гэлгикымгытчитлин, миӈкыри ӄун гэнлывэтъюулин!
Ынраӄ нэмэ энанвысӄоолгыткынык рывакъовнэн, ымы выквэпойгын рыпириткувнин — а'мын-ым эвыр о'птыма энанвыльын гэнъэтлин; рыннымыттатэты гэвъилин, ынкъам о'птыма тэнӈыткульын нывакъотваӄэн энанвысӄыёлгыткынык.
Ынкы пэлянэн, анӈэнрагтыгъэ ярагты.
Пэлянэн въэльиӈын.
Ярак пыкиргъи ӈэвысӄэт, эвын нувичвэтӄин ӈинӄэй ярак, миӈкыри ӄун гэгыттэпэвӄэетлин.
еп ытлён ягталма тэмпэнин ягнальын ы'ваӄочегты ынкъам кынмал ныныттэтӄинэт ылваймакыт энмыткынэты.
Пыкэртыляма еп нываӈэйпыӄэн ӈавъанэты: Мэ-эй!
Ӄывинрэтчыӄэ-эв!
Таӈванэван ночыткогъан.
Ӄынвэр энмык пыкиргъи.
Нэмэ вай ваӈэйпыльатыӈ Ӈэвъэ-э-э-н!
Аны ӄывинрэтчыӄи-и-ив!
Како а'мын, йъэлыги тэнӈыткульэркын!
Аны эӄылпэ ӄывинрэтчыӄив!
Ӈэвъэ-э-э-н!
Аны ӄывинрэтчыӄи-и-ив!
Како а'мын, йъэлыги тэнӈыткульэркын!
Аны эӄылпэ ӄывинрэтчыӄив!
Вэнлыги ванэван ночыткон, ытръэч ӄынур нытэнӈыткуӄин.
Ӄун миӈкы рыннымыттатэты гэвъилин.
Ӄынвэр ганӈэнайпылен ӄлявыл: И-ик, ытлён иа'м йъэлыги тэнӈыткуркын!
Аны ӄывинрэтчыӄив!
Ээй, вынэ ынӈин мынытвачет!
Кытгынтыттатгъэ энмыткынэты гапойгыма.
Пыкиринэӈу пойга увэкэпы тынпынэн ынкъам ринтысӄивнин эвтылягты пойга.
Ынӄо чыкээквъи ӄлявылчыӈын.
Нивӄин: А'мын, тыттэӈэт, вэчьым тынмыгъан?
Эвтылягты кытгынтытагратгъэ, гитэнин — эвын въэльиӈын, наӄам гэлгикымгытчитлин гылгын.
Ӄэйвъэм ӈэвэӄ нычимгъуӄин Кивлыӄэй, нивӄин-ым ӈэвэӄ.
Ръэрэӄэ мэвын ынӈин рыннин?
Ынӄо рагтыгъэ ченэтрагты ӄлявыл.
Пыкиргъи ярак.
Ӈэвъэнэ ытръэч э'ӄэтлемнин, ынӄо ивнин: Раӈӈытай-ым?
Чеӈэт ӄыӈавтыӈыркын нутэк чама аӈӄак!
Энмэч ӄэквэтги!
Аны ванэван ынӈин митгъэк.
Лыгэнитык гымнан лыги, гыт ӈирэче гаӈавтыӈэгыт — аӈӄагыннэкык ынкъам эмнуӈкы ӄолеӈавысӄатчыӈык.
Энмэч алва ӄылеги гымык тагнымытванвык!
Аны игыр ынан тыпаак.
Вынэ лыгэнитык ӄырым!
Энмэч ӄэквэтги, эвныпъэм лыгэнитык тэнмаквъэ ынӈин нъэлык!
Ӄынвэр паагъат вэтгавчетык.
Вулӄытвигъи, рэночгыгэӈкы йылӄэтгъи Кивлын.
Ныкитэ вэнвыйъонэн ӈэвъэнэ гаваляйӈыма, ынкы йылӄыльын валяйӈа пилгылвинин.
Эргатык нэнлегъэн гэккэтэ нотагты.
нылвульэтӄин.
Лыгэн нэмыӄэй нылгигынникульэтӄин.
Ытля-ым тэгнымэльэв нымытваӈӈой, миӈкыри вэнъым эккэтэ нинэнтэйӈэтӄин.
Ытлён-ым ӄол энмэч ӈавтыӈгьэ.
Этъо нымэльэв нымытваӈӈогъат.
Энмэн Ёӈавъёчгын гэӈэвъэнэ нынымытваӄэнат.
Тэӈпэнин ы'вэӄуч ылвэгилильын, наӄам нэналгэнмыткоӄэн ылвылю.
Энмэн Ёӈавъёчгын гэӈэвъэнэ нынымытваӄэнат.
Тэӈпэнин ы'вэӄуч ылвэгилильын, наӄам нэналгэнмыткоӄэн ылвылю.
Ӄол итгъи вулӄытвик пыкиргъи ылвагэленвэпы — эвын уйӈэ ӈэвъэн.
Нивӄин.
Миӈкыри ӄытгъи ынраӄ ӈэвъэн?
Наӄам ытръэч тылвыӈирэргэри вальыт — уйӈэ экык, уйӈэ ӈээкык, ымы ы'ттъын уйӈэ.
Люур ынӄэн тылвамрак рэсӄиквъи ытлён, Ёӈавъёчгын.
Аны лыгилӄыритъюунин — нэналвавӄэн льук.
Ӄынвэр таӈылвавнэн льук, нотагты ӄытгъи, нутэк вакъогъэ ынкъам тэргатгъэ.
Люур рэӄокалгын пинтыӄэтгъи, пынлёнэн: Ынръам нырэӄигыт?
Аа?
Нырэӄигыт?
тытаӈылвавын!
О-ок, ынанкэн-ым!
А'мын, ивкэ ӄинэвинрээтыркын, Нутэӈэв, ӈэвъэн ӄырирык!
Ако, вынэ мынвинрэтгыт алымы!
Ик, эченур-ым янор ӄинэтэӈувиги!
Ваа?
Ынкъам мытвыльатын,— рэӄокалгын иквъи.
Ээй, вынэ трэтэӈувигыт!
Ёӈавъёчгын иквъи.
Энмэч виин гым мыйылӄэтык, ынан эвыр ӄинэныгъев эръититык,— рэӄокалгын иквъи.
Ии!
Нувиӄин Ёӈавъёчгын.
Ээ, вай эръэт ититгъэт!
Ӄыӄамэтвагз!
Ээй!
Рэӄокалгын нэлкыӄамзтваӄэн.
Ӄэмиплыткугъи рэӄокалгын.
Ээ, а'мын-ым ынраӄ мымӈылтэлык, — рэӄокалгын иквъи.
Вай-ым ытлён ӈутку гынин ӈэвъэн нытваӄэн, ярак.
Люур вай пыкиргъи мэӈӄокэн лыгимэйӈыритльэн ӄлявылчыӈын.
Ӄытлыги-ым, ынӄэн тэлмиӈа гэнриӈэвлин ыныгнотагты.
Аныӄун-ым ӈутри ӄынтыгын — ныппылюӄин тиӈурӄэй ӄытэйкыгын ынкъам ӈирэӄ тиӈурмъэмиӄэгти.
Лыгэн рэквэтгъэ нотайӄалеты — ынкы-ым рэльуӈын нымэйыӈӄин и'ннысӄын.
Ынкы-ым варкын, и'ннысӄывытгырык, нымэйыӈӄин ръэтайпын — ынӄэн тэлмиӈын.
Ик ытлён, нылгинымэйыӈӄин!
Тэлвэ ӄун ынӄэн ынин ваны, и'ннысӄин, мачымыльэты гэнаръэлен.
Ик, ытлён, ыныкит а'ткэвма рэнтыӈын — гыт-ым наранмыгыт.
Аны ӄун-ым ӈутри ӄынтыгын а'тав.
Ытлён ӈан йылӄэтыркын игыр, ытръэч наӄам чама гынрырэтыркын, иӈӄун мэӈин ӈэнри эвнэлӄыткэ нитын.
Ик, а'тав, ӄычамэттагын ынкъам, эчги рэнэймэвӈын, а'тав ӄытиӈургын.
Эченур тэкэмлевтык ытръэч ӄыгитэгын!
Эчги въирилельын — вытку ӈирэӄэв мэӄым ӄынинтыгын.
Ыныкит ынӄэн ранмыӈын — равантогъа, энмэч рэпкиргъэ ынӄэн тэлмиӈык.
Эвын ынан энмэч ӈэвъэну нинэлгыӄин гынин ӈэвъэн.
Ынкъам вэтыӄун ытръэч ӄывинвыпкирги!
Ыныкит о'ра рэпкиргъэ, ынрак ынан наранмыгыт.
Ынин ӈэвъэнин нынны — Варэӈӈы.
Ӄэтэв ӄун эвын Ёӈавъёчгын нымлыӄэн.
Ивнин риӄукэтэ: Таам, энмэч а'тав ӄэквэтги!
Аны а'тав гэквэтлин Ёӈавъёчгын энагтатынвы.
Аны а'тав нылеӄин амрымагтэты.
Люур льунин, ӄэглынангэт, нылгинымэйыӈӄин тэлмиӈын— рыпэт ӄун ынин ваны, и'ннысӄын, нинэйпыӄин увикитэ.
'мын-ым рэӄокалгыӄай Ёӈавъёчгына ярак нымытваӈӈой.
Ӄоныръым ивнин ынан.
Гымыграк виин ӄынымытваркын.
ны чамэттанэн тэлмиӈын—-ныйылӄатычгатӄэн.
Эчги рэймэвнин, левтылӄэгнэвнин — люур рывъирилевнин.
Эчги эгытрырилельын рыӈирэӄэвнин — ынкы таӈынмынэн.
Ынӄо рымагтэты нэмэ эквэтгъи.
Аны нылеӄин таӈамъяа'мэл йыӄэльу.
Люур ӈоонко вытрэтгъи ярайӈын — нылгинымэйыӈӄин!
Иквъи.
Ик, аны ӈан, этъым, ӈутку варкын Варэӈӈы.
Ӄээӄын ынкы вагъэ, тинэнвулӄытвиӈгъи.
Ӄэйыӄынуӄэй тинэнвулӄытвиӈгъи.
Эчги восӄычгавма, эквэтгъи ынӄэн ярайӈэты.
Пыкиргъи.
Ынкы-ым вайыӈӄач нымэйынӄин гытгын нытваӄэн.
Ынкы гытгык ӄача пирӄыгъи, ынӄо ныпэрӄытваӄэн.
Люур вай Варэӈӈы аймыгъэ — эвын эвлеръиӈын нэнаяаӄэн, ынӄэн гытгиӈэты аймыгъэ.
Чеӈэтъым эвын таӈымволӄытвэӈэт ръаёкват нъэйӈэӄинэт.
гытгык.
Ынкы ӄэйыӄын вэтчатвагъэ Варэӈӈы, нылгэчемгъотваӄэн.
Нъэйӈэӄинэт таӈалваӈ ёкват: Варэӈ, гуг-гуг-гук!
Аау-га, ауу-гаа!
Варэӈ, гуггуг-гук!
Люур вай тэлмармайӈын таӈавынвытрытвагты ӄолельатыӈогъэ: Ытлён ынраӄ ръагалгат э'йӈэркыт?
Люур Ёӈавъёчгын тымкыгэӈгыпы пинтыӄэтгъи.
Люур льунин ӈэвъэнэ: Ынраӄ мэӈӄо ети?
Ытлён раӈӈытагъэ?
Наранмыгыт!
Вынэ мачынан — эвын-ым тымынво тыетык!
Ытлён оккой, ӄэйӈун оратвальэгым ринъэйӈэчиквъэ!
Мачынан!
Ынан ӄиквын.
Уйӈэ ӈэнку о'равэтльака.
Аны' ӄун ӈутри ӄынтыгын ныкитэ — ӄылгиничичивэтгын.
Эчги рэйылӄэтгъэ, валяйӈа ӄыпилгылвигын.
Эчги пыкиргъи — аны гамаравлен тэлмармайӈын, ганӈэнайпычгатлен: Иа'м горатвайгыт?
Леӈытэӄ, мэӈин льун?
Ванэван!
Уйӈэ о'равэтльака.
Наӄам-ым иа'м горатвайгыт?
Ӄун миӈкы аймээръатык нылвавэгым!
Ээй, уйӈъэм ӈэнку о'равэтльака?
Уйӈэ.
Наӄам-ым ръагалгат ӈэнку нъэйӈэӄинэт?
Ӄун ӈан-ым ёкват.
Ээй!
Вытку ынкы лымаляквъэ.
Панэна нымӈылёӄэн: Наӄам-ым иа'м нъэйӈэӄинэт.
Варэӈ, гуг-гуггук!
Иа'м ынӈин нъэйӈэӄинэт?
Леӈытэӄ ы'вэӄуч етгъи?
-— Ытлён мэӈӄо нъыетын?
А'ӄаяты — ыяа.
Ээй, — вытку ынкы лымаляквъэ.
ӄынвэр лыгъомрыйылӄатгъэ.
Ӈэвысӄэт вэнвынтогъэ, валяйӈын чотгэӈкэн йытонэн.
Ээк рынлевнин, тытлемнэн чьогыргын, валяйӈын рыгырголявнэн — аны таӈытръачтагнэты гатгамнэн.
Люур лявтиӈын эрэтгъи — чит вай амывэкэйӈын ӄутыркын.
Ынкы таӈынмынэн.
Ээ, ынӄо ы'ваӄочегты эквэтгъи.
Аны гэквэтлинэт ярагты!
Пыкиргъэт ярак.
Эвын ынкы панэна нытваӄэн рэӄокалгын.
Ивнин риӄукэтэ: А'м, еттык!
Ии!
Ик, вынэ панэна еп эплыткукэ — ынраӄ-ым ръэтгыпыльыт нъэлгъэт.
Ако, алымӈэ!
Йыӄӄэй ӈан-ым миӈкыри?
Рэӄокалгын нычимгъуӄин: Тури виин нотагты ӄатчысӄэквытык, ынан виин нэмэ амгымнан ӈутку мыпэлятык.
Ээ, ытри гэӈэвъэнэ эквэтгъэт нотагты.
Ы'вэӄуч умкычыку атчыг'э, ӈэвъэн-ым нэмыӄэй—-ытръэч амъянра гатчыленат вээмумкычыку.
Люур вай ӄолейӈын еп ыяа.
Ӈайъэннысӄэпы нылгинымкыӄин а'ӄальымкиӈын ининигьи.
Аны нэмэ а'тав рэӄокалгын ы'ръэ ныгпильыръуӄин.
Люур лыгэймэквъэт этратиӈын.
Люур пыкитръугъэт, нымӈылёӄэнат: Э'ми Еӈавъёчгын?
Ӄооӈ!
Гымнан гэмо Еӈавъёчгын!
Миӈкыри-ым вальын ынръам Еӈавъёчгын?
Эӄылпэ ӄытвыгын!
Э'ми Еӈавъёчгын?
Ыныкит атвыка рэнтыӈын — мытранмыгыт!
Ӄун гымнан гэмо ръа-Ёӈавъёчгын!
Наӄам-ым ӈотӄэн микын яраӈы?
Ӄэлюӄъым микын?
Гымнин!
Нэмыӄэй гым гарайгым, — нивӄин рэӄокалгыӄай.
Ынӄо иквъи рэӄокалгын: Ик, а'мын-ым мылгитэӈувитык—а'тав лыгэн тэӈрэмкыльытури!
Энмэч виин ӄыйылӄэтыркынитык!
Ээй, вынэ мынйылӄэтыркын!
Аны ӈан эчги йылӄэтгъэт Ёӈавъёчгына ярачыко, а'мын-ым аны моонэн яраӈы йыныпык ымӈалгыл ранмэпы.
Аны вай рэӄокалгыӄай гаваӈэйпыръолен: Ёӈавъёоооч!
Вай э'ӄэльыт тылвыръуркоот!
Еӈавъёчгын омкычыкойпы пинтыӄэтгъи ынкъам кытгынтыпкэргъэ — эвын э'ӄэльыгинив гайытрыкымгытръоленат.
Чымӄык рыннымыттатэты гэвъиткулинэт ярачыко йылӄыльыт э'ӄэльыгинив.
Ынӄэн ынӈин гатамъёӈывъяленат риӄукэтэ, пытляӄ ӈан ивнинэт.
Мылгитэӈувитык — а'тав лыгэн тэӈрэмкыльытури!
Энмэн ӄол ӄлявыл аӈӄачормык нынымытваӄэн гэӈэвъэнэ ынкъам гэккэтэ.
Ӄол итгъи ытлён ярак нывытрытваӄэн.
Ӄутырык нивын: — А'м, вынэ мынӄэплювичвэт!
Ивнинэт: Гым ӄырым мувичвэтык!
Энмэч гым торгынан ӄинэрэпириӈгытык!
Ынӄо ӄлявыл ӈытогъэ, кытгынтатгъэ энмэты ынкъам айычгэгты рэгъи.
Ынӄо пыкиргъи ръзврэмкык.
Ынкы ӈавтыӈгъэ.
Эргатык кыевкы, нивын ытлён: Игыр нарайъогыт ӈэвъэнйыръэ, ьтлён нытэӈӄин.
Ыныкит гыт рэтэнӈэквъэ, гыт ынӄэнына наранмыгыт.
Эвыт этэннэвкэ риты, ӄырым ы'нынмыгыт.
Эргатык етгъи ӈэвъэнйыръын.
Ӄлявыл гитэнин.
Люур ӄлявыл тэнӈэквъи, ынкъам ӈэвъэнйыръэ ивнин: Мынэквэт морыкы!
Ытри эквэтгъэт ӈэнри.
Пыкиргъэт ынкы — эвын ытри ӈирэргэри вальыт гатльата.
Ынӄо ӈэвъэнйыръэ ивнин ӄлявыл: А'мын-ым, мынувичвэт!
Ии, мачынан мынувичвэт!
эвын ынкы нытваӄэнат ӈирэӄ кэйӈыт.
Пынлёнэн ӄлявыля: Миӈкыри мытритгъэ?
Ӈэвъэнйыръэ ивнин: ынӄэн рэнугнин, эвыт нымлыӄэн — ӄырым нынунин.
Ынӄоры люур ивыркынин ӄлявыл ӈэвъэнйыръэ: Гыт янот ӄъиргъи!
Ивнин ӄлявыля.
Янот гыт!
Ӈэвъэнйыръын и'ргъи — ытръэч киткит и'ннычурмын нанпэлявын.
Ынӄо ӄлявыл и'ргъи — ымыӈ ръэпыт люӈыгтэ нэнтын.
аӈӄы нытваӄэн.
Ынкэтэ и'ргъи ӈэвъэнйыръын — ытръэч кыемырӄэт рымэнинэт.
Ынӄо ӄлявыл и'ргъи — ымыӈ ръэнут люӈынмэтэ рыннин.
Ынӄо ивнин ӈэвъэнйыръэ: А'мын како, гыт!
Вытку ынӈин вальэгыт тыльугыт!
Ралкогты ӄытгъэт ынкъам ивнин ӈэвъэнйыръэ: А'мын-ым, гынан инэлгыгъи!
Вулӄытвигъи — ынӄо йылӄэтгъэт.
Ӈэвъэнйыръэ ӄлявылен иръын иниргиӈу яанэн, ӄлявыля-ым ӈэвъэнйыръин кэркэр иниргиӈу яанэн.
Эчги йылӄэтгъэт, люур ынпыӈэвӄэй, ӈэвъэнйыръин ытля, вакъогъэ.
Ынӄо ынпыӈэвэ пэкул йытонэн ынкъам йылӄыльыт йъонэнат.
Ынкы чемгъоӈӈогъэ, нивӄин: Э'миӈ рэмкыльын, миӈкы йылӄэркын?
Люур ӈээкык э'лымнин ынкъам левыт чывинин.
Ӄлявыл кыеквъи, ынкъам ынпыӈэвӄэй ынӄо анӈатгъэ.
Люур яраӈы пэгляръогъэ.
Ӄлявыл-ым ынкы имчьэчукэну нъэлгъи, ынӄо ӈытогъэ.
Панэнагты ӄытгъи, ръаврамкэты.
Пыкиргъи.
Ынкы нивын: А'мын како, ынӈатал гыт лёӈма нэнтыгыт!
Ынӄо ръэврэмкэ нивын.
Кита яральыт ӄыёпатгынат!
Эргатык ӄлявыл эквэтгъи ярагты.
Аӈӄачыкойпы чыпъынтогъэ, ынӄо пинтыӄэтгъи энмэпы.
Ярак пыкиргъи, эвын ынкы ынин экык энмэч ынпыначгын.
Пыкиргъи ынкъам пынлёнэн.
Э'миӈ гымнин ӈэвъэн?
Ивнин ынпыначга.
Гэвъилин!
Энмэн ытлён ръэвнутэльыт ныпичыӄинэт.
Ӄол итгъи ейвэлӄэй ръавыльэты ӄытгъи.
Лыгэн пыкэрыӈӈольын напэнрычетгъан, наркыпчевыгъан.
Ръавӄлявыля эккэт ивнинэт: Ытлён рырэӄэвъюуркыниткы!
Мачынан ныетын.
Ӄэйӈунынӈэ раӄамэтваӈыркын.
Ынӄор-ым нэтрилгъэн.
Качьараквъэ.
Энмэч-ым вай пыкири ярак.
Лыгэн пыкири — намӈылёгъан: Амгынан вальэгыт?
Иквъи ейвэлӄэй: Ванэван, мури эпэӄэй.
Миӈкы-ым нынымытваторэ?
Иквъи ейвэлӄэй: Ӄлеграчыко нытваморэ.
Нивын: Ӄыӄамэтва!
Иквъи: Ии!
Ӄэмиплыткук нивын: Ӄильуткуги.
Иквъи: Этлы!
Ӄулильыръугъэт: Мынталяйвыгъан!
Наркыпчевын.
Иквъи: Эгэй, мильуткугъэк!
Ынӄоры ильуткугъи, ынръам нивыпэтӄин.
Мыпаагъак!
Нэмэ нантэрӈыръовын.
Ынӄоры иквъи: Эгэй, мильуткугъэк!
Эйъым!
Ильуткугъи — ныӄулильыръуӄин.
Люур мэӈӄо етгъи мэмлиӈын.
Гаӄынъома етгьи мэмлиӈын.
Наӄамлым иквъэт: Ӄыпаагэ, кыпаагэ, кыпаагэ!
Ынӄоры нивын: Ӄырагтыгэ!
Тэкичгэ налпынрын.
А'мын-ым рагтыгъэ таӈамкытгынтата.
Лыгэн ярак пыкиргъи, ивнин эпэӄэй: Гэӄэвийгым тэкичгэ.
Ӄувиги ынкъам мынӄамэтва!
Ынпыӈэв увэӈӈогъэ.
Увэма нивӄин: А'мын, мытраӄамэтвагъа нымэльэв!
Ивнин ынпыӈэвэ: А'мын-ым, эргатык ӄэквэтги ынкырилы!
Йылӄэтгъэт.
Кыеквъэт — нэмэ эквэтгъи ейвэлӄэй.
Лыгэн энмык ранъаватгъэ, люур э'йӈэвнин энмэпы: Ӄыетги!
Ӄытгъи энмычормэты.
Иквъи: Ытръэч-ым миӈкыри?
Ивнин энмэпы: Лыгэн ӄилкымъетги ынкъам ӄывэӄэтги!
Илкымъетгъи ынкъам вэӄэтгъи.
Эвын лылепгъи — ытлён йыӄӄайъым ёроӈы!
Нылгэныӄэрыӄэн!
Нивын: Миӈкыри нылӄытигыт?
Иквъи: Ръавыльэты.
Нивын: А'мын-ым мынылпынрыгыт!
Ивнин ӈэвъэн: Кита ӈан ӄыгтыгын ӈыркиру, ынкы варкын Ӈэвъэнэ ивнин: Ӈэвъэнэ ивнин: Эгэй!
Йыннэн, ратвынэн.
Люур ынӄо йытонэн иръын чьэчугнэлгин, лыгэн нинэтыттуӄин, нивлетӄин.
Вай ӈотӄэн винрэт, лыгэн райпыӈӈоркын — ӄыттуркын!
Иквъи: Эгэй!
А'мын-ым эквэтгъи.
Лыгэн ярак пыкиргъи, ивнин ынпыӈэвэ: Мэӈӄо о'тчой етгъи?
Ивнин: Ӈоонӄо, энмэпы.
Иа'м-ым?
Ынкы нытвайгым, миӈкыри ӄун гинъэйӈэвигым микынэ энмэпы.
Ынкъам иниквъи.
Вай мыйылгыт винрэт, имчьэчукин нэлгын.
Леӈытэӄ инэтэмъюӈгъи вэчьым.
Ивнин ынпыӈэвэ: Вынэ ванэван, мачынан нэйылгыт.
Качьараквъэ.
Иквъи: А'мын, вэлынкыӄун!
А'мын-ым ивинигъи эргатык — лыгэн-ым эмчьачокалгыӄай.
Люур льунин умӄы.
Пэнрынэн.
Э'ӈгыпы рэнин.
Тымнэн.
Нивӄин.
А'мын, ӄэтэв тынмыгъан.
А'мын, вынэ мырагтыгъак!
Рагтыгъэ.
Э'мэннин умӄы.
Наӄам нэрмэӄин эмчьачокалгыӄай!
Вынэ гумӄуйгым гым, — ынпыӈавэты иквъи.
Ынпыӈэв качьараквъэ.
Иквъи: А'мын, како ейвэлӄэй умӄугьи!
Вэлынкыӄун гымнин ивинильын, тэкичгырэтыльын!
Нэмэ эргатык ивинигъи.
Ынръам льунин ръэв.
Пиӈкунин торвыентольын йыкыргычыковты.
Тымнэн.
Пыгылӄавычгатгъэ.
Нивӄин.
Вай тынмын ръавычгын!
Рагтыгъэ.
Нэмэ ынпыӈэвэ ивнин: А'мын вэлынкыӄунэйгыт, гыт, гымнинэйгыт гичильигыт!
Ынӄоры ӄонпы тайӈатыӈӈогъат.
Ытръэч.
Валвиӈын ганымытвален гэӈэвъэнэ, ынкъам эвыр ырык энаральо — рэӄокалгын.
Ӄолетъылё валвиӈын нытипъэйӈэӄин ӈаргын: Миӈкырэ-э-э-э мыриӈэ-э-э-к!
Э-этыӄо-о-о-он айгыпо-о-о-н!
Э-этыӄо-о-о-он райвалявко-о-о!
Э-этыӄо-о-о-о-н рэючгэ-э-н!
А'м вынэ йыӄӄэй райвалявкы!
Ӈытогъэ валвиӈын, риӈэгъи райвалявкы.
Ечьаннопыткынык вакъогъэ.
Ӈэнку эвын нотасӄаквыргын нытваӄэн.
Гитэнин ынкачыкогты — эвын ынкы ивтыл нылевылгатӄэн тагныкытгэмӄэн ӈалвыльиӈын.
Наӄам ынкы ӄаатагнык кальанпыӈавиӈын нэнанвыльатӄэн.
Ынӄэн нутэсӄычыку гатвален лыгэмайӈырайӈын.
Рыногыргэпы чиӈкъэтувэнин ынанмыӄычьыӄай ӄэюукэй.
Въигъи ӄэюуӄэй.
Кальанпыӈавиӈа йъонэн, иквъи: Ӈотӄэнат ы'мӈот гэрэӄэ!
Тытлыӈаргыновты ринтысӄивнин.
Валвиӈа пирисӄыченнин ынкъам рырагтаннэн.
Нэмэ ягнагъэ рэӄокалгыӄай: Ако-како, ельой, нэмэ мэӈӄо гаӄаанматэгыт?
Нэмъэм аны мэтъаӄытап рэнъэӄэрэвӈын!
тэгмэлгыныгмил мынтын!
Иик, ытлён эченур вэты тэгмэлгымыгмил ӄынтыгын!
Ии, ынан тэгмэлгыныгмил!
Ӈоонко варкын йичьэннуп.
Ынкы рэпкиргъэ, аквыргын ынкы варкын.
Ынӄо рэтлепгъэ, ынкъам ынкы ӈалвыльиӈын варкын.
Вэтыӄун ынанмыӄычьыӄай рэгитэӈын ӄэюуӄэй ынкъам ынӄэн гынан рэчиӈкэгнэрэнӈын ӄэюуӄэй, ынан ранмыӈын.
Валемгъэ?
Ии, тывалёмык!
Ээ, ӄэквэтги!
Эквэтгъи рэӄокалгыӄай.
Пыкиргъи йичьэннупык.
Аквыргэпы лылепгъи — аны гэлгигиинрэлин рэӄокалгыӄай!
Ныӄааральоӈӄэн.
Аны ынраӄ таӈынанкытгэмычьын ы'сӄаӄойӈын чиӈкэгнэрэннин — тымнэн!
Нэмэ йъонэн кальанпыӈавийӈа: Ы'мӈот ӈотӄэнат гэрэӄэ!
Тытлыӈаргыногты ринтысӄивнин.
Риӄукэӄэе гапэнрысӄычатлен, ынӄо тэмтэӈымгонэн.
Тимтигнин лыгэн ынӈин ымыльэты.
Рэмтэйпыӈыӈонэн — имтиткук нылвавӄэн.
Аны нурэсӄунӈыльэтӄин — э'квырга нитчыӄин ы'сӄаӄойӈын.
Ӄынвэр ваӈэйпыгъэ: Ӈаво-о-ол!
Кита вай ӄамынэмтэйпа-а-ат!
Иик, а'мын эты тытаткынъеркынэгыт, чемэт ынӄэнаӄайына ӄаат нэнанмыткойвыӄэнат!
Кытгынтынтогъэ кальанпыӈавийӈын.
Эвын нинэнрыӄин выквэпойгын ынкъам рыпайӈын.
Ынкы эмтэтвальын рыннымык кыплынэн рыпайӈа.
Галгэрыннымоллытыръолен рагтыгъэ, ынкы ӄаанмы пэлянэн.
Маравчетыӈӈогъэ нэмэ рэӄокалгыӄай: Иик, ытлён иа'м ы'ръунтэтыркын?
Аны ванэван мыръунтыгыт!
Ытръэч гынан алымалкэта!
А'мын, лыгэнитык-ым ръэӄэрэвъюуркынэт мэтъаӄытаптэ!
Ӄыпаагэ игыр ынӈин итык ынкъам уйӈэ инэнтэтыткуркын!
Ӈытогъэ валвиӈын.
Риӈэгъи лыгэн нотагты.
Ӈоонко вакъогъэ, эвын ынкы яраӄай нытваӄэн.
Люур ӈытоӄаятгъэ лыгакытгэмкыльыӄай ӈээккэӄэй, лыгэн ӄун лыгинъувэткыльуӄэй, лыгичеритӄыльуӄэй ынкъам лыгивыльиӈытӄыльуӄэй.
Валвиӈа ивнин: И-и-еэ-мэй, ыӈӈатал-ым мэй, миӈкэкинэйгыт нылгэныкытгэмэгыт ӈэвысӄэтигыт?
Кытгынтырасӄэквъэ ӈээккэӄэй ынкъам ивнин ынин акытгэмкэ ытльайӈын: Ыммэй, ӈоты ӈотыӈӄэн рэмкыльын лыганъяткольатыркын!
Ээ, ӄиквын.
Ӄырэсӄикви!
Ээй, рэмкыльоон, ӄырэсӄикви!
Ээй!
А'мын, вэлынкыӄунэйгыт!
Рэсӄиквъи валвиӈын.
Аны ярачыкон черитэ гэйыръэтлин, лыгэн ӄун — уу!
Нэмэ моогъэ анъяткольатык валвиӈын: И-и-еэ-мэй, ынӈатал-ым ныкытгэмӄэн ярачыкон!
Вынэ ынпыӈавиӈын нылгиринӈэвыльэтӄин.
Лыгэувильэтгъи ынпыӈавиӈын!
Ӄамэтвальатгъэ валвиӈын.
Ынӄо рагтыгъэ, эвын орвоор тэӈэмъумыннэ гэтинэӈэнъюулин.
Нэмэ рэӄокалгыӄай: Ко-о-о-лё, колё мэй!
Мэӈӄо, ельой, коргытчапэ, галгагновэгыт!
Ээ, нэмъэм рэнъэӄэрэвӈын мэтъаӄытап!
Аны игыр ӄырым, аны гыт нытэӈӄинэӄэйгыт, ельоӄаегыт!
лыгакытгэмкыльыӄагтэ ралганъяйвыӈынат, ынкъам ынан нэрэнӄэвиквыт.
Э-эй!
Гэкэӈэ эквэтгъи.
Нылгиръилемйыльэтӄин.
Пыкиргъи.
Ӈытогъэ нэмэ акытгэмкэӈааккаӄай.
Люур нэмэ кытгэмрэӄокалгыӄай ӄолельыръоӈӈой: У'УУ' УУУ'- Ынӈатал-ым лыгакытгэмкыльыӄаегыт!
Кытгынтырасӄэквъэ ӈээккэӄэй, ивнин ытльайӈын: Вынэ ӈотыӈӄэн рэмкыльын лыгивнэтыльэтыркын!
Ӄиквын.
Ӄырэсӄикви!
Э-эй!
Нэмэ лыгэвнатыльатыӈой: Ууу!
Ууу!
Ынӈатал-ым чермыярак тырэсӄиквъэк!
Ынӄо лыгэн нытваӄэн ынпыӈэвӄэй.
Рыӄамэтвавнэн лыгикиткинуӄэй.
Плыткугъи ӄамэтвак рэӄокалгыӄай, ынпыӈэвэ ивнин: Таам, ӄэквэтги ярагты!
Эченур ӈотӄэн ынӈэ тыляма энвэнтэткэ ыёргээръын!
Рагтыгъэ рэӄокалгын.
Ярак пыкирык, ивнин риӄукэтэ: Вайвай гэӄэвильэтигым!
Ыёргээръын ӄытрыткугын!
Ӈэвъэн галгэкоргавлен, рыпэт галгэкытгынтыръолен, ынӄо рырыткуйвынин ыёргээръын, рыпынчивнин — эвын ынкы ытръэч тымӈэчарэы'лиӈын.
Ынӈатал-ым гэгэргыпынчилин, ринтысӄивнин ыёргээръын, ы'вэӄуч йъонэн: Иа'м наӄам ы'ръунтэтыркын!
Ытръэч ынкы тымӈэчарэы'лиӈын!
Ако элымӈэ!
А'мын нэнанъымӈычвынавӄэн акытгэмкэ ынпыӈавиӈын!
Ынӄо тампаагъэ рэӄокалгын тэйӈэтгилик.
нӄо нэмэ риӈэгъи валвиӈын.
Ӈоонко льунинэт пипиӄылгыӈээккэӄэйгинив.
Ынръа ӈан ӈэнку нъэлгъи валвиӈын яраӄайык.
Пипиӄылгыӄэгти иквъэт: Э-эпэй, ӈоты рэлӄиӈын гагтыкалеворвынпылен!
Ӄырилӄуги!
Э-эй, а'мын, вэлынкыӄунэтури!
О-ок, а'мын, иӈӄун ӈавытлывъёӄагтэ!
Рэлӄольатыӈой валвиӈын ынкы.
Лыгэгтыӄамэтвальатгъэ.
Ынӄо нивын пипиӄылгыӈээккэӄэе: Эпэй, а'мын мынымлюгыт аны!
Ваа?
Вынэ эвыр!
Намлёмгогъан валвиӈын.
Тэӈэмкэвычьэ йылӄэтгъи.
Ынръа ӈан эчги йылӄэтгъи валвиӈын, нъиӈкэлийвыгъэн, ылпыт, вэлӄылти нэкэлийвынэт.
Ынӄо-ым нэныгъевын: Эпэ-эй!
Эпэ-эй!
Ӄыгъекви-и!
Кыеквъи.
Ынӄо нивын: Эвыр тэӈэръирэкивээмык ӄывиилгитэркын!
Э-эй!
Риӈэгъи.
Ӈоонко-ым вээмык виилгитэгъи.
Ӄынвэр эвыр вай ӄолельатыӈой: выркын!
А'мын яраӈы мынычвигъэн?
Ии?
Ако, варкын!
Тымӈамынан нывэтгавчетӄэн, ынӈъэм виилвиил чиниткин нэнанвэтгаатӄэн.
Митиӈ а'мын мивысӄиквъэн!
Ии?
А-ако, оча варкын!
ытгынтырагтыгъэ.
Митээӈ!
Яраӈы мынычвигъэн!
Ӈоонко тыӈэвльук!
Вэлер ынӈэ тэӈвытрыӈкэлиӈэв!
Энмэн яраӈы мынычвигъэн!
Яраӈы эӄылпэ нэчвигъэн ынкъам ваамэты нэнльэтэтын.
Нэлгын нинэнпылӄэвӄинэт — уйӈэ, ныпгылӄэвӄэнат нэлгыт, вээмэ нэнанлыплятӄэнат.
Ако, уйӈэ!
Э'нӄу лыӈыркынинэт!
Чотчоттэ.
Уйӈэ!
Э'нӄу лыӈыркынинэт!
Леӈытэӄ, вынэ чавчываӈав!
Рэтэм рэлкынин.
Ако, ынӄэн аны, вынэ чавчываӈав!
Ымыльо э'нӄу нинэлгыӄинэт!
Мимле нэнанлыплятӄэн.
Ы'мӈан ръэнут мынэлкын?
Кита-ӄун, ынраӄ элгыквын ӄыгтыгын!
Рэлкынин.
Ынӄэн аны эвын ӄун гивэ чавчываӈав-—элгыквын чымӈаӄымлёльаткэн тэгъеӈу лыгнин!
Кита ӄун, ынръа ӄыгтыгын рыпэӈы!
Рэлкынин рыпэӈы — нэмэ эргээтгъи.
Эвын ӄун гивэ рыпэӈы чымӈаӄымчочеркэн тэгъеӈу рэлгыгнин!
А'мын-ым, аны вээм нылгэйычгитӄин!
Ваамэты пиӈкугъи, таӈвытрыӈ иргъи, ынръа ӈан ӄочечьыръоӈӈой: Вынэ вай ва-а-ай, мыткувлыткурко-о-о-н!
Яномо-оолё-о-от, евъе-е-ев!
Ӄъатчаткото-о-к!
Аны мытӄаянэлгыпатыльаярко-о-он!
Мэй, мээй, янонмооле-о-от!
Муурил ӈоты илгыпръурко-о-он!
Ӈэвъэнэ нинэгитэӄин рылыплятъё вээмэ.
Ӄынвэр таӈавынӄолельыровты ӄулиӄул тылемӄытвитэ итгъи.
Амэчатгъэ этъым вээм умкык.
Ытръэч.
Валвыйӈын нылейвыӄин эмгытъэтэ гамгалымынӄоры.
Ӄынвэр льунин и'гымкын — эвын ӈыраӄ ӄорат нынуӄинэт.
Валвыйӈын ванлягъэ, ивнинэт: Киткит ӄэналпынрытык!
Ӄутынэ ивнин: Вынэ ӄыетги, мылпынрыгыт!
Эчги эймэквъи-—э'гычга чит кыплыркынэн.
Риӈэгъи.
Рымагтэты эквэтгъи.
Ынръам льунинэт умӄэт.
Мэмылӄай нынуӄин.
Нэмэ ванлягъэ.
Ивнин умӄэтэ: Вынэ ӄыетги, мылпынрыгыт!
Эчги эймэквъи — чит ӄэплюркынин.
Умӄы иквъи: Мэркычгыргын валвыйӈын!
Мури ныгытъэнмури, чинит нэнанмыморэ!
Рымагтэты эквэтгъи.
Льунинэт о'равэтльат.
О'равэтльата ганмыленат нымкыӄинэт рыркат.
Нэмэ ванлягъэ.
Ивнин ӄутынэ: Вынэ ӄыетги, мылпынрыгыт!
Нэмэ эймэквъи.
Эчги о'равэтльата кыплыркынэн-— риӈэгъи валвыйӈын.
Рымагтэты нылеӄин валвыйӈын.
Люур льунинэт а'нэлёльымкыт.
Вакъогъэ винвэ.
Нычимгъуӄин, нивӄин.
Ӄэйӈун ванлята итык — наръонтыгым.
Опопы тульэтэ митык.
Ромкавъёттэ въэныт тульэннинэт.
Амноӈэты эквэтгъи валвыйӈын.
Ынкъам вакъогъэ майӈывыквыткынык.
Ыннэнчьэн рунин.
Люур ыныгночгата тагъэ челгырэӄокалгын.
Ынкъам ытлён гавъаныванлялен.
Нэнъонтыӄэн.
Ӄынвэр чимгъугъи челгыроӄокалгын.
Ы'мӈан миӈкыри мыпчеӈин?
Наӄам валвыйӈа ръэныт нинэнмыӄинэт.
Ӄынвэр ивнин: Ынӈатал гынинэт ытлыгыт нытэӈӄинэт!
Ии, — нэнататлыӈӄэн валвыйӈа.
Ымы ынээльыт нытэӈӄинэт, ымы чакэттыт!
Ии, — валвыйӈа нэнататлыӈӄэн.
Пытӄылым гыт ырык таӈыӈ вальэгыт, ымы ынангытэӈычьэгыт!
Люур ымыльо въэныт йыкыргэпы рэрэннинэт.
Челгырэӄоката пирисӄыченнинэт.
Акватэты ивнин челгырэӄоката: Ынӈатал-ым гыт ынанагтэӈкыльэгыт гэмгэгынникык!
Ытръэч лымӈыл.
Ынӈин вальын челгырэӄокалгын — ныгыттэӄин ынкъам валвыйӈын ныюрыӄин.
Эйпыгиӈынти ӈыраргарэ гынымытваленат.
Энмэн, Эйпыгиӈын ӈирэӄ ытленъют — ӄол нэрмэӄин, ӄол-ым еп ныппылюӄин.
Ымы пытӄылым Эйпыгиӈ, ынанынпычьын, ӈэрмэӄин чама ныгыттэпӄин.
Ытри гатльата ганымытваленат.
Ытлыгын-ым тэленъеп уйӈэ гэнъэтлин: энмэн, аӈӄак гэпылӄэтлин эвэнэма.
Льэленръугъи.
Ӄол итгъэт Эйпыгиӈын ытленъют ивинигъэт аӈӄагты.
Ытри ыяагты ӄытгъэт.
Люур амноӈгыпы кытыйгыръогъэ — аӈӄы чимиръэтгъи.
Кытыйга ынӄэнат о'равэтльат гынонэты рыльэтэннинэт.
Эйпыгиӈ нычимгъуӄин.
А'мын, леӈытэӄ рочгынотагты и'ргъэт.
йпыгиӈын ытленъют рочгынотак энмык ы'лыле гатаранленат, миӈкыри ӄун ыныкит рэвытрэнӈыт —наранмыӈынат.
Рочгынотальа чейвыткульэ нэльунэт ынӄэнат.
Нанрагтатынат.
Ынаноткынрак пыкиргъэт ныкитэ.
Рэгъэт ярачыкогты — эвын ытръэч ӈирэӄ ынпыӈэвӄэгти ёрочыко нытваӄэнат.
Ынпыӈэвӄэе намӈылёнат: Мэӈӄокэнаторэ?
Ынпычьэ ивнинэт: Вынэ ӈот ыяальыморэ, аӈӄата рыльататъёморэ!
Ынпыӈэвӄэе нивынэт: Ытлён вулӄытвик майӈырайӈэпы нарагтынтык!
Вулӄытвик люур ӈирэӄ о'равэтльат етгъэт ынпыӈавӄаграгты.
Нивынэт: Энмэн, йытыйгот нэнтытык эӈэӈыльэ!
Ӄытгъэт ярайӈэты, ӈэнри рэсӄиквъэт — эвын нылгинымкыӄин о'равэтльан нывакъотваӄэн.
Ӈэвъэнйыръэ ыӈатал-ым нымэйыӈӄин оӄӄамайӈын йытонэн.
Ӄутынэ ръэвин парытъым йытонэн.
Ынӄо нивынэт: Вайыӈкы уӄӄэмчыку ымыльо ӄывакъотык!
Айылгытагнык вакъогъат уӄӄэмэчыку.
Ынӄо ръэвин парытъымыйӈын ырык гаргоча нэнитлитын.
Ынӄэн парытъым нирвыӄин, ӄынур валы гэтчылин.
нивӄин: Ивкэ мэӈӄо Эйпыгиӈ ныетыркын!
'мын-ым ярак Эйпыгиӈ нычимгъуӄин.
Ӄынвэр ытльагты иквъи: А'тав плякылгын ӄытэйкыльэтгын нымкъэв, эвыр плыткоё ӄытаӄъатыёркын!
Ӈирэче кивкы, тимтиӈгъи Эйпыгиӈ, гыттэпчимгъульын чама колё нэрмэӄин.
Ынӄо аӈӄагты эквэтгъи, гэлыткынык ӈэлӄиквъи.
Нылеӄин о'рарочгынотагты гэлыткынык, ытръэч нытипъэйы'эӄин.
Пыкиргъи гэлыткынык рочгынотак — ӄытгъи ынанмъараӄаеты.
Ынкы пыкиргъи.
Эйпыгиӈын увик колё нъумӄин эмэрмэтэ — мэткиит рэсӄиквъи тытлык.
Никвъэн: Етти?
Ии!
Мэӈӄо?
Вынэ ӈот ытленъют тыръэтгыпынат.
Ынпыӈэвӄэе никвъэн: Ӈутку вэчьым ынӄэнат варкыт.
Ӄол нымэйынӄин, ытлён колё нэрмэӄин,— тымык нылвавӄэн.
Ӄол-ым ныппылюӄин — ӄонпы нинэнрыӄин ӈачгымынга ынпычьэ.
Игыр рай майӈыярайӈык варкыт.
Эйпыгиӈынэ ивнин ӄол ынпыӈэвӄэй: Кита гынин кэркэр мыйпын!
Ынпыӈэвӄэе ивнин: Ев-ев, китаӄун янор тэгымыӈӈэ ӄылеркын чоттагнэпы!
Эргатык нарагтымык!
Ӄэглынангэт, эргатык, еп инъэ, нагтынат.
Эйпыгиӈынэ ынпыӈэвӄэйин ӄол кэркэрӄай йымнэн.
Ӄол ынпыӈэвӄэй ярак пэлятгъэ.
Ӈытогъат.
Эйпыгиӈ каӈэгты нылеӄин, ӄынур ынпыӈэвӄэй.
Ярайӈык пыкэрыӈӈогъат.
Тыляма Эйпыгиӈ ымы въэйылӄэйык нъигнэтӄин, ӄынур ынпыӈэвӄэй.
Тытлеты аймавма навалёмын — эвын рай, нытэргатӄэн ынин ынанӈэнчьан ытленъюӄэй.
Элкылнин Эйпыгиӈынэ тэргыльын ӄолейпы.
Эвыр рэгъэт — ванэван ы'нэлкылын ыргин ынээльын Эйпыгиӈ.
Тэрганма ытленъюӄэй нивӄин: Ивкэ мэӈӄо Эйпыгиӈ нъыпинтыӄээркын!
Янор Эйпыгиӈ чимгъугъи.
Ынӄо авэтываӄ иквъи: Вынэ ӈотӄэнайгым!
Авэтываӄ кэркэрӄай рычимиръэвнин кытъыматык Эйпыгиӈынэ, миӈкыри ӄун колё нэрмэӄин!
Пэнрыткогъэ ытлён о'равэтльагты.
Лыгэн ӄутти о'равэтльат нэнанмыӄэнат риттилетык.
Э'птэ ӄол ынин ынпычьын ытлеӈи пэнрыткогъэ.
Эвын ынкы вагты о'равэтльан тъэттывигъи — ӄытлыги, Эйпыгиӈынэ нинэнинтыткуӄинэт.
Ынӄо ынпыӈавӄаграгты ӄытгъэт ымыльо, ымы ынӄэн ӄол ынпыӈэвӄэй.
Эйпыгиӈынэ ивнинэт ытри: А'мын, вэлынкыӄунэтури!
Ынан яврэнагты мытрэлейвыркын — тэкичгэ тринэрэтыркын.
А'тав мынрагты, ӄынвэр рэлеръугъэ!
Ӈыроргарэ аӈӄагты ӄытгъэт.
Гэлыткынык ӈэлӄиквъэт — тэпъайӈаӈӈогъэ Эйпыгиӈ.
Тэпъайӈама нивӄин: Ёо'о-ой-гыт!
Ӄы-ы-нлыпля-атытко-о-оркын мо-орыкнота-а-гты!
Еп элеръукэ пыкиргъэт ярак.
ганымытвален а'ткэвма, гэгытъэтлинэт.
Ытръэч ыннэн ынйив нытэӈъэв гатвален, ӄутти ымыльо э'ткиӈыт.
Этлы рэӄу элгыкыльин ытлывъёӄай.
Ытръэч ынӄэн ыннэн ынйивэ лыги нинэлгыӄин.
Мэмылёк тэкичгэ нзналпынрыӄэн.
Ӄынвэр, ӄол итгъи, ейвэлӄэе ивнин ӈэвмиргыӄэй: Кита ынъевэты авэръэты ӄэнарэргэ, эвыр ынин ивиникин и'нныпъи ӄыгнатгын.
Ӈэвмиргыӄэе ивнин: Рэӄыркын-ым?
Ейвэлӄэе татлыгнэн: А'тав мивинигъэк, э'тки тыгытъэтыркын.
Ӈэвмиргыӄэе ивнин: Вынэ чамъам рэгынникугъэ, лыгэнитык ратымӈзвы, лымэвыр рэпылӄэты.
Вынэ лыгэн гыт эгытъэткэ итыркын.
Ӈэвмиргыӄэе ивнин: Тэлвъэм ӄивиниги.
Ӈэвмиргыӄэе ӈыркэрчыкойпы йытонэнат арэлгын гатоккама ынкъам и'нныпъи аграткынгыпы эйминнин, йылнинэт ытлывъёгты.
Ӈыркэргыпы йытонэнат плекыт эвыр памъят, эвыр ӄонагтэ, иръын, къэли, лилит, йылнинэт ытлывъёгты.
Ытлывъёта пынлёнэн: Микын эвиръыт йытойвынат?
Ӈэвмиргыӄэе татлыгнэн: Ӈотӄэнат эвиръыт гымык эккин.
Гымнин экык ганмылен ынйивэ, еп гыт агтока.
Ейвэлӄэе пынлёнэн: Иа'м ганмылен, рэӄыльын ганмылен, микынэ, рэӄынйивэ ганмылен?
Ӈэвмиргыӄэй тэргатэты иквъи: Вынэ ӄырым мытвын, э'тки а'ткэвма ганмылен, гэнтэвиминӈэтлин.
Ейвэлӄэе гамӈылёлен ымъылёӈэт, ӄынвэр, вулӄытвигъи.
Ытръэч ынпыӈэвӄэй нытэргыръоӄэн, ныкирит гамӈылёлен.
Ӄынвэр, ӈэвмиргыӄэй иквъи: Ытлён опопы мытвыгъан.
Ӈэвмиргыӄэе тывыӈӈонэн: Ынӄэн ганмылен ынйивэ, э'ӄэнйивэ.
Ейвэлӄэе ивнин: Миӈкыри рытэ ганмылен?
Ӈэвмиргыӄэй иквъи: Ӈирэргэри гивинилинэт ынкъам ганмыленат ӈыроӄ умӄэт гымык эккэтэ.
Ынкъам ынйивэ эӄинэ мэмлеты гупынъылилин.
Эчги ытлён ӈыпэльын, ынйивэ валята мынгык нэнаркыплыӄэн, нэмэ ныпылӄэтӄин.
Ынӈин рытэ ганмылен.
Е'вэлӄэй авъеткынка вагъэ.
Ӈытогъэ-—эвын гэргыръоӈӈолен.
Иквъи: А'мын мивиник, мэлетгъи.
Ивинигъи, йыӄунтэтгъи.
Люур мэмылӄай ровтыльын льунин, тымнэн.
Э'мэннин, мэткиит нылеӄин, нылвавӄэн.
Ӄынвэр вулӄытвигъи, ынӄо ныкиръугъи.
Пыкиргъи ярак.
Ынпыӈэвӄэй галгэкоргавлен, рыпэт ныпэӄэттатръоӄэн.
Ытлывъёӄай йылӄэтгъи.
Кыеквъи, пынлёнэн ӈэвмиргыӄэй: Ытлён миӈкыри нэрмэвӄинэт?
Ынпыӈэвӄэе татлыгнэн.
Ивнин: Аны ӄун, ныкирит, ы'лёӈэт нутэк ӄытваркын.
Лыгэн выквыт увикик ӄъэлеквынэт чама мынга ӄынрыркынэт ынкъам эчгэтты ӄыкытгынтатыркын, ынӈэ апаӈъэвӈытока.
Вытку рэкэгытрэты, ынӄоры рэрмэквъэ.
Ейвэлӄэй эквэтгъи нотагты.
Льунинэт ӈирэӄ нымэйыӈӄинэт выквыт.
Увикик э'левнинэт, эквэтгъи амкытгынтата.
Итык ынӄэнат рымыркучьэвнинэт.
Майыӈкы вальыт льунинэт, э'мэтэ рыннинэт.
Рыкытгынтавкы рыпэт выквыт гывасӄычатык кэгытрэтгъи.
Ынӄоры ӄутгъи, иквъи.
Этъым тэрмэвык, ратанӈавӈэн.
Рагтытыляма льунин ныппылюӄин пырӄаӄай.
Иквъи.
Эплеэн тэрмэвык, ӈотӄэн пырӄаӄай мырэнчимиръэвӈын.
Энмэн ымъылёӈэт гэрэнчимиръэвӈылин.
Лывавнэн.
Иквъи.
Эви, еп нырулигым.
Нэмэ эквэтгъи панэнагты.
Льунинэт выквыт нымэйыӈӄинэт, нэмэ э'мэннинэт.
Янор мэрынрэӄэй, ынӄоры рыкытгынтавнэнат.
Рыпэт выквык ирык уйӈэ рытчынинэт, а'матъёт выквыт риттилетык кунинэт.
Рыпэт гайыӄыргалялен, гэлгийыӄунтэтлин.
Ынӄоры иквъи.
Этъым, мэчынкы тынъэлык.
Пэнин пырӄаӄай йъонэн.
Нэмэ лывавнэн рычимэвык.
Нэмэ пэлӄынтэтгъи.
Ынръа упчитэ нъэлгъи, нымэйыӈӄинэт ӈирэӄ выквыт ӈалгыл нинупӄинэт, ӄэйвэ мэткиит.
Ӄынвэр, рымыркочьавыӈӈонэнат.
Пэнин йъонэн пырӄаӄай.
Льунин, иквъи.
Ӄэйӈун, чамъам.
Пыкэрыӈӈок, кытгынтыпэнрынэн, пыкиринэӈу упынъылинин.
Люур нутэсӄыпынмэтэ рыпэӄэттавнэн, люур ӈытогъэ кэйӈын ганӈэнайпылен, ӄытлыги, кэйӈин яраӈы.
Кэйӈэ чит пэнрынэн, ӄлявыля кыплынэн левтык.
Люур тымнэн.
Вэлёйпы эйминнин, эмтэйпынэн, рырагтаннэн.
рыннин.
Иквъи: Кита мыӄамэтвак.
Ынпыӈэвӄэе ивнин: Вынэ нэмэ гиткэлинэт тэкичгыт.
Пынлёнэн: Микынэ?
Татлыгнэн.
Пэнинэтэ.
Киткит ӄамэтвагъэ, ынӄо ивинигъи.
Амӄынъычо нымэмылёӄэн, нунъэлюӄин.
Гэмгэгынник нэнанмыӄэн.
Элеръугъи.
Ынръам тъытвыӈгъи.
Ынръам ы'твыльэтык нырыркольатӄэн.
Ытръэч тэӈычьын ынйив тэкичгэ нэналпынрыӄэн.
Нэмэ ӄол итгъи ы'твыткугъи, йыӄунтэтгъи.
Ыныкит яалегты лылепгъи, галгэёо'ръолен.
Лыгэн нылеӄин.
Пыкиргъи ёо'йӈын.
Рылыпляннэн гынонэты, ӄынвэр нутэт эвытрыкэ нъэлгъэт.
Люур ӄол нутэнут вытрэтгъи.
Ӄытлыги, илир гынункин.
Вулӄытвик рыноманнэн илирык.
Ӈыпэнэӈу тараӈгъэ.
Йылӄэтгъи.
Кыевык, чейвыткугъи, уйӈэ вагъэ эгынниккэ.
Эргатык ынръам ӄачакэнагты.
Люур льунин, йынрыгэӈкы нывакъотваӄэн ӈэвысӄэт.
Йъонэн, ивнин: Нырэӄигыт?
Ӈэвысӄэтэ татлыгнэн: Ытлён гым ӈутри гэетигым эмъэликъэнӄэтэ.
Мурык ӄол ӄлявыл варкын, ытлён нытэрмэчьыӈӄин.
Ынӄэйына э'ликэтык э'нӄэтэ ӈутри тыетык.
Пынлёнэн.
Гынин ытлыгыт варкыт?
Татлыгнэн: Гымнин ытлыгыт ынкъам ынээльыт, ытленъют варкыт.
Ӈэвысӄэтэ ивнин.
Гыт-ым миӈкэкыльигыт?
Татлыгнэн: Вынэ гым ёо'та ӈутрилы гинэрэтлин.
Гымнин ытръэч ынпыӈэвӄэй варкын.
Ӈэвысӄэтэ ивнин: Опопы гым гынан ӄэнаматагэ.
Вэтгыры вагъэ.
Ӈэвысӄэтэ ивнин: Ӈутку варкыт тэкичгыт, мыныгтынат.
Нагтынат.
Ынӄоры ы'твырагты ӄытгъэт, пыкиргъэт.
Ынӄоры ӄонпы гаёо'ръолен.
Нымкыче киквъэт.
Ӄэтэв мыгтэкичгыльыт.
Мэлетык эквэтгъэт.
Тыляма ӈэвысӄэт нанӄатгъэ.
Еп нутэнут эвытрэткэ, ӈэвысӄэт кмиӈэтгъи.
Ӈинӄэйӄэй йытонэн.
Алватэӈатыӈок, пыкиргъэт ярак.
Рагтыгъат.
Эвын ынпыӈэвӄэй гэӄупӄэтлин.
Рыпэт коргава гомръольатлен.
Ынӄоры льэленръугъи.
Нивиниӄин.
Мэмыл нэнанмыткоӄэн нымкъэв.
Ейвэлӄэй ынкъам эрмэчьын-рочгыльын С. Эрмэчьын гатвален рочыӈӄач.
Ӈотэн рочгыӈкэн ейвэлӄэй нынымытваӄэн ӄлеграк.
Ытлён ынин гатвален ытръэч ыннэн тэӈынйив, ӄутти гатваленат э'ӄэнйивыт.
Ейвэлӄэй гатвален ӈотэнӄач.
Эрмэчьын гатвален рочыӈӄач.
Ӈотэн рочгыӈкэн ейвэлӄэй нынымытваӄэн ӄлеграк.
Ытлён ынин гатвален ытръэч ыннэн тэӈынйив, ӄутти гатваленат э'ӄэнйивыт.
Ейвэлӄэй ӄонпы ныгытъэтӄин, уйӈэ этэкичгыкэ ӄонпы.
Ытръэч ынъевэты ӄамэтвасӄэвыльын—нытачайвэвыӄэн.
Ейвэлӄэй ӄонпы нытэргатӄэн гытъэ.
Ытръэч эмӄынвулӄытвик нытипъэйӈэӄин.
Ӄынвэр ӄуливулӄытвик нэмэ нытипъэйӈэӄин.
Авынтэпъайӈагты ӄлегран выргыргыръугъи.
Пэнин нытипъэйӈэӄин.
Ӄынвэр ейвэлӄэй йылӄэтгъи.
Эргатык кыеквъи инъэ.
Ӈытогъэ — эвын ӄырымэн ынин нутэнут, ӄытлыги, рочгынотак гэнъэтлин.
Нычимгъуӄин, нивӄин: Како-како!
А'мын, миӈкыри титык?
Люур, ӄээӄын вак, рай, ӄаврыткын валёмнэн — эмчимгъутэ нивӄин.
Вэчьым кэлы!
Люур ӄлеграк тытлепы ӄулильэтгъи, иквъи: Како-како!
Ръэнут гэетлин?
Ейвэлӄэй чеӈыттэтгъи.
Ӄытлыги рочгыкэн эрмэчьын.
Эрмэчьэ ивнин: Вэлчиин етгъи — опопы ӄэнапэнры!
Этъым тайкавынвы ӈанӄо етгъи?
Ейвэлӄэй лыгэн авъеткынка нытваӄзн, миӈкыри ӄун гэчеӈыттэтлин.
Нэмэ ивнин эрмэчьэ: Ӄэйвэ валёмыркын?
Ӄэнапэнры, ӄэнапэнры!
Ейвэлӄэй иквъи, нымэльэвӄэй ивнин: Э-эй!
Вынэ мыпэнрыгыт!
Эрмэчьын нъатчаӄэн ӈаргын.
Ейвэлӄэе ытлыгин ӄонагтэ йымнэнат, еп ягталмакэн.
Эвын нымэйыӈӄинэт аръаля!
Ейвэлӄэй иквъи.
Опопы мычвиткунэт ӄонагтэ!
Ейвэлӄэе ӄонагтэ чывининэт.
Нэмэ эрмэчьын ӄулильэтгъи: Эӄылпэ ӄэнапэнры!
Ев-ев!
Ӄъатчаркын, ролмачы!
Эрмэчьын иквъи: Како-како!
Рыпэт ынӈин инивыркын!
Люур эрмэчьын нэмэ ӄулильэтгъи: Эӄылпэ ӄэнапэнры!
Ӄынвэр, ейвэлӄэй ӈытогъэ ынкъам ивнин ейвэлӄэе: Ытлён тыпэнрыркынэгыт, ӄъатчаркын!
Эрмэчьэ ивнин: А'мын, лыгэнитык иа'м гэетигыт?
Мытив нымэйӈигыт, лыгэнитык транмыгыт!
Ейвеэлӄэе ивнин: Ытлён тыпэнрыгыт!
Ейвэлӄэе лыгэн пиринин эрмэчьын!
Эрмэчьин мынгылгын рылыпъэннин тиӈусӄычетык.
Ынӄо-ым ивнин: Лымӈэ мыпэнрыгыт?
Люур эрмэчьын иквъи: Вынэ ратанӈавӈэн!
Ынкъам ивнин: Энмэч гымнан гыныкагты ымыльо ӈэвъэнти трэйылгыт!
Ейвэлӄэе ивнин: Тъэр-ым гынин ӈэвъэнти?
Этъым нымкыӄинэт?
Эрмэчьэ ивнин: Гымнин ӈирэӄ ӈэвъэнти — ынӈатал нытэӈӄинэт!
Ынкъам эрмэчьэ гэйытлинэт, ымыльо ӈирэӄ.
С. Нынымытваӄэнат йичьэмрэт мытлыӈэн ынкъам ыннанмытлыӈӄав ныппылюӄин ӈинӄэйӄэй — ынӄэн ыргин ытленъюӄэй, ынкъам ытръэч тылвыннэн чакыгэт, ынкъам ытлыгын эвыр-ым ынӄэнын ӈэвъэн,— ромакавкы, ӄонъачгынкэнаргарэ.
Энмэн, ынӄэн ынръам пычӄончакыгэт нылгэранынтыёльавӈэвыӄэн ӄоленымэты, ынраӄ чакыгэт нылгъэнӄэтӄин.
Тэнлымынкыри нырэйылӈыӄин чакыгэт ынӄэн ытлыгэ эвыр ынӄэн йичьэмрэтэ, иӈӄун ӄол йичьэмиттумгын амранӈавтыӈанӈа.
Наӄам ытльаӄай ынӄэныргэн вэнъым нылгилиӈвиттэтӄин ынӄэн ӈааккаӄаеты.
Аны ынӄэн тэӈытръэч чакыгэт тэнлымынкыри нынлейвивыӄин гамганымэты, тэӈвэнлыги нылгъэнӄэтӄин йылык ӈэвылпууръу эмрэлгыӈэ.
Ынраӄ кальагты нэтчын рэйылӈык, итык-ым натаӈылвавын йылык о'равэтльагты.
Аны ӈан ынръа ӈэнри нэтчын рэйылӈык!
Лыгэн ӄун пычытръэч чакыгэт нылгинтэвиминӈэтӄин.
Нэмэ кальагты йылык натаӈылвавын.
Ӄынвэр, лыгэн авэтываӄ наркыпчевыӈӈон.
Нивӄинэт: Тэнлымынкыри мытрэйылӈыгыт, э'квырга мыттаӈылваквыт!
Опопы ынраӄ лыгэн ивинитумгу мынытчыгыт, миӈкыри йылык мыттэгмэтэквыт!
Ынраӄ ӄол ы'ръэ аӈӄагты ӄытгъи, лыгэн-ым ыяагты.
Ынӄо пыкиргъи ярак, ивнинэт: Ынӈатал-ым ӈоонэнӄаткэн мыгрыркальын!
Аа?
Ако вынэ мынылӄынмык эӄылпэ!
Элкыгьэт.
Ымы ынӄэныргэн чакыгэт нэйӈэгъэн ынкъам эквэтгъэт ы'твэ.
Ӄытлыги, ынӄэн гараттален ы'ръэ.
Ӄытлыги гэнмарэтлен, миӈкы варкын майӈэнмээм.
Ӄытлыги-ым, ынӄэн ытлён ытлыгычга гивлин винвэ ытльак: Ӄэнмарэргэ, пытляӄ ӄараттагэ.
Ок, како, вынэ нылеӄинэт ӈаанӄэн, лыгэн ӄооӈ, миӈкыри — нылгэчемгъотваӄэн чакыгэт.
Люур вай вытратычгатгъэ нылгинымэйыӈӄин энмычгын, ваамгыпы ыпыльычгын ынкъам аӈӄагты вальын.
Чымче аӈӄак вальын энмээм.
Ынӄэнат ы'твыльыт пыкитчыӄиквъэт энмиӈэты, ынкы-ым ы'твэрмэчьу нитӄин ыргин ытлыгын.
Пыкиргъэт энмиӈык, энмыӄычвэнтатгыргэпы тыттэтгъэт.
Эчги тыттэтгъэт, ӄол омкэты тыӈивынин гьалыгатгама — ӈэнку упынпыт тэйкивынинэт.
Ынӄоры пыкиргъи уптылӄивыльын.
Ынръа ӈан моогъат упынпэтыльэтык эвлетэлы о'ра энмыӈӄачагты.
Нычимгъуӄин ӄонпы ӈэвысӄэт, нивӄин.
Ээт, нэнрэӄэвыркынигым?
Эчги упынпэтыплыткугъэт, ынръа ӈан нэпиричитгъэн ынкы энмысӄык ӈэвысӄэт.
Мынгыт нэкылтынэт о'раӄаптэгты ынкъам нилгэтгъэн гыткайпы, пэпэкгыпы.
Ынӄо нэнилгиӄэвын э'нныӄалетлы оппаӈкэнмэпы ынкъам опынпэты нэквутчиргъэн нъомрыӄэнайӈын рыркаӈэлгиӈын.
Ынӄо напэлягъан ынкы таӈавынтэргыльатэты.
Ынкъам ытри пыкэрычгатгъат ярак.
ны ынӄэн ӈэвысӄэт нытэргыльатӄэн э'нныӄалетлы.
ны ынӄэн пынлёнэнат ытльата эккэт, ивнинэт: Э'ми чакыгэт?
Миӈкы пэляткы?
Ытри нивӄинэт: Ӈоонко-ым ӈан мытпэлягъан, аӈӄачормык.
Ныюӈэквыркыӄин.
Э-эй, — лымаляквъэ ытля.
Ӄынвэр вулӄытвигъи — еп эпкиркэ наӄам.
Ымволӄытвэӈэт нытэргатӄэн ытля, нивӄин.
Миӈкы напэлягъан рытармачьыӈавъё пычӄунӈээкык?
Вулӄытвик ымыльо йылӄатчагъат э'ӄэйичьэмиттумгыгинив.
Ытльа-ым панэна йылӄэтык нылвавӄэн.
Ӄынвэр ӈытогъэ ынӄэн ӈинӄэйӄэйык рээн.
Гатльата ӈытогъат ынкъам эквэтгъэт лыгэн аӈӄачормыеквэ ныкитэ.
Нылеӄинэт ӈаанӄэн лыгэн рымагтэты.
Ытля ымтыляӈэт нытэргатӄэн, эккэӄэе нэнамӈылёӄэн: ӈытогъэ ынӄэн ӈинӄэйӄэйык рээн.
Гатльата ӈытогъат ынкъам эквэтгъэт лыгэн аӈӄачормыеквэ ныкитэ.
Нылеӄинэт ӈаанӄэн лыгэн рымагтэты.
Ытля ымтыляӈэт нытэргатӄэн, эккэӄэе нэнамӈылёӄэн: Ыммэмэй, иа'м тэргатыркын?
Чакэӄай мынылӄырирыркын, миӈкъым варкын.
Ӄооӈ, миӈкы напэлягъан.
лыгэн мачьоравэтльан рыркы ӄынур.
Люур вай: Ыммэмэй, ынӈэ атэргатка ӄитыркын!
Вай энмэч гым рыркано гэнъэлигым.
Энмэч ӄырагтытык.
Э'тки нэнтэвиминӈэтгым йичьэмрэтэ — гаймэйгым энмык э'нныӄалетлы.
Таам, энмэч ӄырагтытык ынкъам ӄиквыткы — ӈоты ытлён ӈотыӈкы нылгинымкыӄин рыркы ровтытваркын.
Эквэтгъэт гэккэӄэе.
Пыкиргъэт ярак — ивнинэт ытльата: Ынӈатал-ым ӈотыӈкы нылгинымкыӄин рыркы ровтытваркын!
А-а?
Ако элымӈэ!
Вынэ эӄылпэ мынылӄынмык!
Эквэтгъэт ынӄзнат нэмэ ымыльоргарэ.
Ако, како вынэ нылгигиинрэтӄинэт ынӄэнат, рыркамкын начамэттанат.
Люур вай ӄол ӈаврыркаӄай гэлгэлгыпы пылӄэтгъи.
Нычамэттаӄэнат ы'твыткынык.
Люур вай гынмылкин, ӄытлыги, ӈаврыркаӄай, пылӄыльын, авэтываӄ ы'твык ӄалгэйпыгъэ ынкъам о'рарымагтэты ы'твык ӄалгэрмагтыгъэ, ынкы-ым ы'твъэт тэӈынъимпэннин —о'равэтльат мимлычыку въиткугъэт.
Ӄытлыги, ынӄэн о'равэтльан, ыргин чакыгэт, рыркано гэнъэтлин.
Ынӄо гатльата нымытваӈӈогъат ӈан мъэӈинӄэйӄэй.
Ӄынвэр ӈан ӈинӄэйӄэй мэйӈэтгъи, энмэч нотайпы ляйвыӈӈой.
Энмэч ӄынвэр мылытвэй — ылвэт тымыӈӈонэнат.
Ӄынвэр, энмэч лыгэмчытвэй, ытля нымэльэв рытайӈатыӈӈонэн.
Ынӄэнат-ым инэнтэвиминӈэтыльыт энмэч тымнэнат чакэтта.
Ытлён-ым ӄэлюӄ лёӈрагта итгъи, миӈкыри ӄун чеӈэт рыркано гэнъэтлин.
Ытри гэккэӄэе тэгнымэльэв нымытваӈӈогъат.
Нынымытваӄэнат гачакэтта.
Наӄам тэӈуйӈэ этэкичгыкэ.
Эмӄынвулӄытвик нытульыгилиӄинэт гамгарагты, нытъулетӄинэт.
Эргатык нынтоӄэнат —уйӈэ тэкичгыт.
Нивӄинэт.
Микынэ тэкичгыт гэнулинэт?
Эмынӈин ӈан ваӈэтгъат.
Ӄол нзнтыгьэн нэквутгъэн тытлык ы'ттъын.
Нэмэ ынӄэн тульылӄиквъэт.
Тэгрэтгъэт ӈайгыпы, эвыр тытлык пыкиргъи ӄол.
Аны ы'ттъиӈын гатавтавръолен.
Ӈэвъэнйыръын ӈытогъэ.
Чит авэтываӄ йъонаӈо кыпчевыркынэн.
Ивнин ынпыначга: Ынӈэ вынэ!
Э'птэ моргынан мынылгыгъэн мигчирэтыльу!
Рырагтаннэн ӈинӄэй.
Ӈээккэӄэй ӈоонко пэлянэн, ынкъам ынкы вама нытэргатӄэн.
Ивнин ынныначга: Вынэ ӄыгтыгын, э'птэ ынӄэн мигчитльылӄыл!
Вынэ ӄыгтыгын, э'птэ ынӄэн мигчитльылӄыл!
Йыннэн ӈээккэӄэй- Нанӄамэтвавынат.
Плытук, ивнинэт ынпыначга: А'мын, иа'м тури нытульэттури?
Иквъи ынпычьын: Э'тки мури уйӈэ атльака.
Мургин ытля гэвъилин, мури гапэлянморэ.
Ивнин ынпыначга ӈинӄэй: А'мын-ым ӄилюльэтги!
Ӈоонко варкын гымнин илюльэткин выквыт, ынӄэнат ӄыяагынат.
Митъэлыги кылвынвыт ынкы варкыт.
А'мын-ым, эквэтгъи кылвынвэты ӈинӄэй.
Льунин кылвынвын.
Аны тумгэӄэй гилюльэтлин!
Ымъылёӈэт гилюльэтлин!
Эвыр ӈан вулӄытвигъи, вытку рагтыгъэ.
Ивнин ынпыначга: Эргатык лымӈэ ӄилюльэтысӄикви!
Иквъи ӈинӄэй: Ии!
Нэмэ эргатык ӄытгъи панэнагты.
Нэмэ илюльэтгъи — айвэкэнак мыркоӈ рилгиннинэт выквыт.
Нэмэ рагтыгъэ.
Ӈинӄэе ынпыначгын ивнин: Ытлён айвэкэнат выквыт мыркоӈ нъэлгъзт!
Ивнин ынпыначга: Э-эк, ытлён эрмэвыркын!
Ӈинӄэй качьараквъэ, иквъи: Вынъэм йыӄӄэй вэнъымыргынан!
вытку рэнайъогъа гынан гым, - ивнин ынпыначга ӈинӄэй.
Ӈинӄэе йъонэн выквылгын.
Тэнитчыгнин — люӈнитлитэ рыннин.
Ивнин ынпыначга: Э-эк, эв а'мын еп энайъока инэнтыркын гынан!
Нэмэ эквэтгъи нотагты.
Нэмэ ынкы элёльатыӈогьэ — айгоонкэнак армаӈ нъэлгъи.
Ынӄэн выквылгын нэмэ йъонэн.
Рилгиннин.
Ивнин ынпыначга: Ытлён энайъогъэ.
Э-эк, вынэ лымӈэ ӄилюльэтги!
Вытку гымнин рэлгэтъё райъоӈын, вытку рэнайъогъа.
Ӈинӄэе ивнин: Э'мъим ынӄэн?
Ынпыначга ивнин: Вайыӈӄэн.
Рыльуӈэннин майыӈкы вальын выквылгын.
Нэмэ эквэтгъи ӈинӄэй элёльынвэты.
Аны нэмэ гилюльэтлин!
Нэмэ вулӄытвик рагтыгъэ.
Йъонэн выквылгын — нэмэ ритлитык лывавнэн.
Ынпыначга ивнин ӈинӄэй: Вынэ ей энайъока инэнтыркын!
Нэмэ элёльынвэты эквэтгъи ӈинӄэй.
Аны нэмэ гилюльэтлин!
Нэмэ вулӄытвик рагтыгъэ.
Йъонэн выквылгын-— риллиннин выквылгын.
Ынръам ынпыначга ивнин: А'мын еп энайъока инэнтыркын!
Ӄинъытвиги ынръам!
Аны тумгэӄэй еп инъэ нэквэтӄин, вытку вулӄытвик ныетӄин.
Иквъи ӈинӄэй: Вынэ мэчынкы тинъытвик?
Ынпыначга ивнин: Вынэ вытку галгат риӈэмйыльыт ракытвалыӈӈоӈын ат!
Аны нэмэ тумгэӄэй гэквэтлин!
Аны гэринъытвиӈлин!
Ӄынвэр, ымы галгат кытвылыӈӈонэнат.
Ивнин ӈинӄэе: Эты вэнъым тинъытвигъэк!
Вынэ вытку галгат риӈэмйыльыт ракытвылыӈ ӈонынат!
Нэмэ ӄытгъи элёльынвэты, аны нэмэ гилюльэтлин!
Нэмэ вытку вулӄытвик рагтыгъэ.
Ынръам выялвыял гэрэркылельэнӈылин — кылек нэналвавӄэн.
Ӈинӄэй иквъи: А'мын како, вытку титэ тринъытвигъэ?
Рагтыгъэ-ым, иквъи ынпыначгэты: А'мын епэчгин аркыляӈӈока выялвыял!
Ынпыначга ивнин: Вынэ ӄээӄын ӄинъытвиги!
Нэмэ эквэтгъи элёльынвэты.
Аны нэмэ гилюльэтлин ынкы.
Нэмэ, вытку вулӄытвик рагтыгъэ.
Аны нэмэ гарайъонлен выялвыял.
Ӄынвэр эвын йъонэн.
Ынпыначгын ивнин: Вынэ мэчынкы тинъытвик?
Вынэ вытку гырголята рапэӈкоӈӈо, вытку ынкы триквъэ.
А'мын колё инъытвигъи!
Нэмэ эквэтгъи энъытвэнвэты.
Аны нэмэ гилюльэтлин.
Ӄынвэр гырголяйпы пэӈкоӈӈогъэ.
Ивнин ынпыначгын: Этъым, вэнъым тинъытвик?
Ынпыначга ивнин: Вынэ вытку гырголята оттыткыната раляйвыӈӈо!
Нэмэ эквэтгъи энъытвэнвэты.
Аны нэмэ тъаръылё гэринъытвинлин.
Рагтыгъэ — ивнин ынпыначгын: Вынэ мэчынкы тинъытвик!
Ынпыначга ивнин: гымнин экык!
Аны нэмэ эквэтгъи.
Янор нинэнилюӄинэт вытвыттэ, ынӄоры энилюкэ рытчынинэт.
Рагтыгъэ — иквъи: Аны мэчынкы тынъэлык!
Ынпыначга ивнин: Вынэ вытку въайыткыната раляйвыӈӈо, триквыт.
Эк а'мын, вэнъым!
Аны нэмэ гэквэтлин энъытвэнвэты.
Аны тумгэӄэй гэринъытвинлин!
Янор нинэнилюӄинэт, ынӄоръым энилюкэ рытчынинэт.
Рагтыгъэ-ым — иквъи: Этъым, вэнъым тымлытвэк?
Ынпыначга ивнин: А'мын ынӈатал инъытвигъи гыт!
Э-эк, а'мын ӄыпаагэ ринъытвиӈкы!
Э-эй, ынръам тынӈивыркынигыт ӈавтыӈынвы ыяагты, мэвын миӈкыри ритгъэ ӈэнку.
Эквэтгъи ӈоонрэ ыяагты.
Авынтыляма люур ӄэгтилмыӄэгти льунинэт.
Еп тыляма ӄэгтилмыӄэгти ааӈкатръогъат.
Ивнинэт ӄлявыля: Тынмыркынэтык!
Тилмэ никвъэн: Ытля етык, мытривӈын.
Э'тки, мэӈин мытльугъэн, ӄымэк нанмымык!
Ивнинэт ӄлявыля: А'мын мачынан!
Рымагтэты эквэтгъи.
Эвыр кытчыгъёлгык рымагты нългъи, люур тилмытил етгъи аӈӄайпы.
Эвын рыркайӈын нинэнрыӄин.
Ӄлявыл чит атчыркын, иквъи ынӄо: А'мын, мачынан рэнанмыгъа.
Тилмытил пыкиргъи чиниткин ярак.
Ӄытлыги, нивын: Микынэ ӄымэк нанмымык!
Люур галгъаӄайпылен — риӈэгъи.
Авэтываӄ пэнрынэн о'равэтльан.
О'равэтльата а'тчанэн ынкы.
Тилмэ ваараленэн — о'равэтльан-ым пиӈкугъи гырголягты, рилык инэнрэтгъи.
Аны ынкы ӄонпы гинэнрэтлин.
Ӄынвэр эвыр йъанкэты ныпкитчыӄивӄин, вытку нинэтрилӄин.
Нэмэ ныпэнрыткоӄэн о'равэтльагты, нэмэ нинэнрэтӄин.
Эмынӈин рытэ, ӄынвэр эквэтгъи ярагты тилмытил.
Рымагтэты эквэтгъи о'равэтльан.
Ынръам ӈоонӄо нылгитиркывытрэтӄин.
Люур тиркытир эйпыткугъи.
Нивӄин.
Вэчьым йъыйыӄ эйпыткугъи ӈутку.
Аплёратвака люур ининигъи.
Нэмэ ӄол тэлмиӈын нылгийъэчычеӄин.
Ӄытлыги, этъым, пэнрыткольын.
О'равэтльата нэмэ пиӈкунин гырголягты, нэмэ инэнрэтгъи рилык.
Лыгэн нэмэ наратыӈӈоӄэн эвтылягты, нинэтрилӄин ынкъам ынанчиӄай йъэнкы нирӄин.
Эмынӈин рытык, ӄынвэр нэмэ пэлятгъэ.
Тилмытил эквэтгъи гырголягты, ӄлявыл рымагтэты эквэтгъи.
Лыгэн ӄээӄын тылегъи, люур льунин нымным.
Эӄылпэ пыкитчыӄиквъи ынанъяалеӈӄачагты ярагты.
Ягынпэгчаквъэ — нэрымъэйӈэн.
Нивын: Микигыт?
Тывнэн нынны.
Нивын: Миӈкэкыльигыт?
Тывнэн нымным.
Нивын: Вынэ ӄырэги!
Ытръэч вынэ эмъыльинэйгым!
Вынэ ынӈин!
Иквъи: Вынэ э'тки ы'льыле, вынэ тритӄыеквъэ ы'льылти тылгык!
Ивнинэт тумгыт ралкойпы: Вынэ ӄытивысӄиквын!
Нэтивысӄивын.
Лыгэн нэтивыплыткун — рылгъэ ралкогты.
Аны намӈылёйвыгъан: Нырэӄигыт?
Вынэ раӈавтыӈысӄэвыльэгым!
Ивнинэт чакэттыт ытлыгэ: Вынэ вай!
Ӈэвысӄэтти иквъэт: Ӈэвысӄэтти иквъэт: Гым-ым итык ӄырым!
Э'тки нырулӄин!
Ымыльо ивръугъэт: Ымы гым ӄыр ым!
Эвыр нырульэв тритгъэ, миӈкы варкын ӈэлвыл?
Кита мыӄаагынрэтысӄэвык!
Нивын: Ытръэч-ым чамъам!
Иквъи: Вынэ гаймаӈэн, трэлӄытгъэ!
Нивын: Эвыр мэчынкы, ӄылӄытги ӈалвыльэты!
Эквэтгъи.
Пыкири ӈэлвылекы, эвын гэлгиӄупӄэтлин ӈэлвыл.
Аны тумгэӄэй гинэнэвиивлин лымынӄоры!
Лыгэн рагтыгъэ, эвын ӈэлвыл гэлгэчьэтлин.
Ымыльо ынкэкин нивӄинэт: А'мын, миӈкыри нинэнтыӄинэт ӈэлвыльыт?
Элеръук ивнинэт ынпыначга: А'мын-ым, ӄырагтытык!
Акватыӈок янор плякылгын нэтэйкыльэтын ынкъам таӄъальатгъат.
Ынӄоры эквэтгъэт.
Нэмэ тылянвык нэльунэт тилмыӄэгты.
Айгоонкэнак майыӈкы гэнъэтлинэт.
Эвын ынкы тэлмиӈын нытваӄэн.
Еп ыяа пэнрыткогъэ тэлмиӈын.
О'равэтльак ӄача нытваӄэн онмычыко ӄанъявыйӈын.
Наӄам ынкы ӄача оттиӈын нотасӄычыкойпы вальиӈын.
Ынкыри рэгъэт.
Лыгэн рай нинэнӄээръувӄин рычыпъыткувкы мыӄыянвыт уттыт.
Майӈоттиӈык инэнрэтгъи тэлмиӈын — тыгинрык нэналвавӄэн.
Ынкы вальын нанмыгъан.
Ӄэйтилмыт ымы нанмынат.
Ярак пыкирык, ынпыначгын гакачьаравлен.
Ганымытваленат ытлыгын, ытля ынкъам ыргин экык.
Эккин нынны энмэн Вытрытва.
Иа'м нынну гитлин вытрытвагыргын?
Эплеэн-ым мынпалёмтэл рымагтэты.
Ынӄэнат лыгэӈъочо ганымытваленат.
Лыгэн ӄун тэӈуйӈэ гатвален ыргин тэйӈэт.
Наӄам вынэ ыргин экык лыгэн таӈӄонпы кынмэчыку нывытрытваӄэн.
Ӄынвэр, ӄулиникэк ытлыгыӄэе ивнин: Лыгэн таӈӄонпы ытръэч кынмэчыку вытрытвальатыркын!
Ынӈэ мытгытъытэвиминӈыркын.
Вынэ вачаӄ таӈванэван ымы ночнэнат ытлыгыт.
Наӄам ымы ытлыгыӄэй гэмэчпэлӄэтлин эвыр ымы ытля.
Ӄынвэр ынӈин ытлыгын тайӈатгэлеӈӈогъэ.
Милютэт нэнанмыӄэнат эвыр рэвымрэвӄэгти, тиӈурэ нэнанмыӄэнат.
Ынкъам ытлыгэ экык нинэнтэйӈэтӄин.
Аны таӈӄонпы нинъэйӈэльэтӄин ытлыгэ экык: Лыгэн ытръэч таӈӄонпы вытрытвальатыркын кынмэчыку, наӄам авнатайӈатрэрка!
Вынэ таӈванэван вэнлыги ночнэн.
Аны ӈан ынӈин таӈъотчой ганымытваленат.
Ӄынвэр рыпаавнэн рымараватык экык, э'квыргъам панэна ӄол нинэнтыӄин нинъэйӈэльэтӄин.
Ынӄо ынӄэн ӈинӄэй а'атчеко нългъи.
Ынӈин-ым тэпэнинэӈэ нытваӄэн.
Ынӄо вай эчги ныгъевӄинэт инъэ, ныныгъевӄин экык, ынръам вэнъым галгомръольатлен.
Нивӄинэт ытлыгыт.
Ынраӄ иа'м омрольатыркын?
Нымӈылёвылгыӄэнат эккэк винвэ.
Ынӄо нэмэ ӄуливулӄытвик ныйылӄэтӄинэт, ныгъевӄинэт— эвын нылгомръольатӄэн.
Ытлён иа'м номръольатӄэн амӄынйылӄыма?
Вынэ, этаны, э'квырга эмэчьэтэ ынӈин варкын.
Этъым аны, — ночыткоӄэн ытльаӄай.
Наӄам эвыр винвэӈиву нылгыӄин экык, ынраӄ тэӈэмвинвэ нывэтгавӄэнат.
Нылӄутӄин йылӄынвэпы, эвын галгомръольатлен.
Ӄээӄынуӄэй вак мэсӄупӄэтгъи экык.
Чит-ым ӄэглынангэт ытлён мэчегрыльын.
Нивӄинэт: Ӄэйвэ ытлён, эты, этлы этъылкэ итыркын?
Амъатав-ым иа'м ныӄупӄынтэтын.
Ӄолетъылё нэгитэгъэн, эвын гэлгиӄупӄэтлин.
Наӄам панэна ныгъевӄинэт — нылгомръоӄэн а'атчекӄай.
Таӈванэван ы'нэлкылгъэн, иа'м номръольатӄэн.
Ытлён, ӄытлыги, ныкитэ нывэнвынтоӄэн ырыкайпы ынкъам ӈанӄэн лыгэн нэквэтӄин ыяагты.
Ынкы-ым нымгоӄэн рэрмэвӈык.
Лыгэн ынанмайӈычьын ӈэгны нинэльуӄин — нымгоӄэн илюльэтык.
Ӈэнамгоӄэнат рыттэтъюук нылгинымэйыӈӄинэт выквыт, ӈайыткынык-ым нэнапэляӄэнат.
Ынӄо эргыръоӈӈок нырагтыӄэн.
Пытляӄ пэнинэк ныйылӄыӈӈоӄэн.
Ынкъам ынӄэната ныгъевӄинэ'т — эвын галгомръольатлен.
Ӄытлыгъим, эвын ынӈин нитӄин ныкитэ.
ытлыгык ныйылӄэтӄин, роӄалык, ынкъам ванэван ы'нвалёмын ӈытольын.
'улиникэк люур вай ы'лё пыкиргъи миӈкэкин итрэтӄэй агтымкыкыльэн.
Вынэ ӈанӄэн ӈан ининигьи ыяайпы итрэтӄэй.
Лыгайылгаквъат ытри, ытльаӄай эвыр ытлыгын.
Нивӄинэт: Вынэ ӈоты э'ӄэльыт!
Наӄам ыргин яраӈы тылвамынан вальыӄай.
Таам вынэ, вэлер ӄывинрэтги аны!
Ръэнут-ым льуткы?
Ръэнут-ым льуткы!
Тэлвэ гэмо э'ӄэльыт пыкитльэт!
Ивнинэт эккэтэ: Эвыр рапкэрыӈӈоӈыт, ӄиквытык гымыкы.
Ӄун энмэч ӄынтогэ, ӄыетги!
Вынэ вытку рэтэӈвытрэнӈыт ыргинэт ирвыт, вытку ынкы ӄиниквытык.
Вытрытвай!
Ооок, аны ӄывинрэ-э-э-тги!
Ӄытлыги-ым ытлён нывэнвавэръэпыӄэн, мыркогты нынъэлӄин.
Ынӄо иквъи ытлыгын: Ӈоты тэӈвытрэтгьэт ирвыт ыргинэт, пойгыт!
Ӈытогъэ Вытрытва, эвын нинэнрыӄин пойгын.
Наӄам лыгэн нытӄичгытрэтӄин.
Чоттагнык ӄээӄын вагъэ Вытрытва.
Ытлыгыт нылгимэтивэтӄинэт.
Ӄэтэв-ым ытлён рэӄыркын, вытрытвальын кынмэк?
Люур пыкиргъэт э'ӄэльыт: Мээй!
Э'ми ӄэйвэ эты гавынральылен!
Вынэ вай ӈотӄэнайгым, авынральэгым!
Гапойгыма ӈытогъэ.
Ынӄо манаӈатгъат ытри.
Ынӈатал-ым тылвамынан нэнтын тумгэӄэй Вытрытва!
Пэнрынэнат Вытрытвана.
Лыгэн Вытрытва пойгырэӈагъэ гырголягты!
Лыгэн нэнавагралеӄэнат Вытрытвана, нинэнпирӄивыӄинэт ынкы, нэналгэнмыткойвыӄэнат э'ӄэльыгинив.
Ыргин маравгыттапычьын нылгиӄулильэтӄин: Ӄылӄэгнэвыркыниткы тиӈурэ!
Эвыр тиӈурэ нылӄэгнэвӄин Вытрытва, ынрак лыгэн, гыргол вама, тэӈэмгынунэтэ нинэчвиӄинэт тиӈурмъэмит.
Ынӄо, ӄынвэр, коӈӈонэнат э'ӄэльыгинив Вытрытвана.
Энмэч гынтавыӈӈогъат чымӄык.
Вынэ ынӈэ эгынтэвкэ-э-э!
Чеӈэт-ым пэнрыткотык!
Ээй, вынэ ӄылваквытык!
Чиниткин тиӈур йытонэн ынкъам гынтэвыльыт нэначеӈӄайвыӄэнат ыяакэнат.
Ынкы-ым нэнанпэӄэтыльавӄэнат.
Ымы ыргин маравгыттапычьын ганмылен.
Ытръэч ыннэнчьэн лёӈынма гынтэквъи.
Ынкъам ынӄэн гамӈылтэтлен яральэты.
Вынэ Вытрытва, плыткук, галгомръолен.
Нивӄинэт ытлыгыт: Ытлён ынраӄ титэ гэрмэвлин?
Ӄооӈ, титэ гамчытвэлен.
Наӄам ынраӄ микынэ пойгычгын гэтэйкылин, алымы чит уйӈэ апойгыкыльэн.
Ытръэч-ым аны вэнъым тагнытотъеӄэнайӈын пойгыйӈын, наӄам нылгинъумӄин.
Нэмэ-ым ынӈин нымытваӈӈогъат рымагтэты.
Тэӈуйӈэ еп э'ӄэльыкэ нытваӄэн.
Таӈаӄочеткынка камлелы.
Нэмэ-ым лыгэн йылӄыма уйӈэ нынъэлӄин: нэквэтӄин элёльынвэты, ӄытлыги.
Аны таӈэтъо гэлгэрмэвлин, наӄам таӈэтъо гэлгиӄупӄэтлин.
Тэӈэмныкитэ нилюльэтӄин.
Ӄолетъылё нэмэ рай ининигъи э'ӄэльитрэт, таӈэтъо нылгинымкыӄин.
Нэмэ рай айылгаквъат ытлыгыт: Коолё, колё, аны нымкыӄин!
Ынӈатал-ым эты игыр наранмыгыт!
Таӈванэван ночыткон ытлён, кынмэчыку нывытрытваӄэн.
Вынэ вай, этъым, игыр ӄырым мынъегтэл!
Эвыр лылет ыргинэт рэтэӈвытрэнӈыт, ӄиквытык гымыкы.
Ээй, — гэпичыкэвлинэт.
Вынэ ӈоты пыкэрыӈӈогъат.
Гаӄолема нылеӄин этратчыӈын.
Нылгиӄулильэтӄинэт: Ав-ач!
Ав-ач!
Рэӄын ивыркын, этъым игыр рэегтэлгъэ!
Чама лыгэн амалваӈ ныӄулильэтӄинэт, иӈӄун найылгавын Вытрытва.
Нэмэ ытлён нывэнвавэръэпыӄэн.
Иквъэт ытри: Ӈотъым эймэквъэт, энмэч лылевытрэ нъэлгъэт.
Ӈытогъэ Вытрытва.
Эвын ынкы нытвачаӄэн а'ӄальымкычгын.
Ав-аач!
Вытрытва!
Ынӈатал-ым игыр мынмарав!
Вынэ колё тэӈэвиръыльыгинив.
Наӄам таӈамныкытгэмӄэнагэнэв.
Ирвыт ыргин тэӈэмнымэлӄинэгинив.
Ынӄо ивнинэт Вытрытвана: Вынэ тури ӄыпэнрыткотык, чеӈэт-ым тури пэнрыткоркынэтык вэлвальэты.
Аны гапэнрытколенат, ӄынур лыгэн ӈалвыльыйӈын!
Гакытъыматлен тумгэӄэй Вытрытваӄай.
Мынгыткэн ы'лёӈэт гапойгымаравленат эвыр ныкирит мынгыткэн.
Ынкэкин ыннэн ӄлявыл нылгинэрмъэв гатвален.
Ынӄо ынӄэн этратчыӈын тэнтылетъэттывитэ итгъи таӈавынмайӈымаравмачы.
Алымы таӈамынан нынтыӄин Вытрытва, вачаӄ вынэ еп мэчынкы нинэнтыӄинэт.
Эчги амӈырооткэн ы'лёӈэт нъэлгъи маравтагнэпы, люур рай таӈавынмаравма энмэч нылгитъэттывиӄин маравратчыӈын.
Эчги ӄонъачгынкэн ы'лёӈэт плыткугъи, таӈымыльо тымыткойвынэнат, ытръэч ыннэн ынӄэн ынанпойгымлычьын пэлятгьэ анмыка.
Аны ӈирэргэри таӈӄонпы гамаравленат пойга.
Э'квырга нылвавӄэнат, мэӈин ипэ рэналватгъа.
Э'квырга, ӄынвэр, гэтэӈпэӈъивэтлин а'ӄальыармачьиӈын, миӈкыри ӄун ытлён вэнъым эчьыльу гитлин.
Люур вай таӈавынпойгымаравма пойгын рэчгэттавнэн ӈоонрэ.
Иквъи а'ӄальыармачьиӈын: О-о-ой!
Энантэнмаквъэ вынэ, энантэнмаквъэ энанмыгъэ!
Э-э-эй!
А'мын инэнэӈъэлеквъи!
А'мын-ым ытлён, энанмыгъэ, ытръэч вэты ыныкит рэнатынпы пойга, вэтыӄун рэтгинрыӈын пойгын.
Ыныкит этгинрыкэ рапэляӈын пойгын, лыгэн-ым рымагтэты тэӈӄырым ӄэрмэкви, лыгэн ыннэнпэнинэк ратваркын, энмэч-ым йъэлыги яалегты рэмэчрултывиркын.
Элымӈэ, ынраӄ иа'м?
Ӄооӈ, эплеэн-ым ынан ратааӈӈын.
Ынӄо ивнин: Вытрынтэтгъи а'ӄальыармачьиӈын ынкъам лылет рымӈытавнэнат.
Тынпынэн Вытрытвана.
Лыгэн эвыр ынкы въигъи ӄлявыл э'ӄэльин.
Ынраӄ лыгэн въинэӈу гэлгъивэтлин.
Таӈымыльо тыргырил гатымлыръолен.
Пойгын тыгинрык нэналвавӄэн.
Пойгын ынкы гатаӈӄонпыӈавлен.
Вытку мынгытӄавык ы'лёк ^ тыгинрынин пойгын.
Гэрэтгинрынлин ынӈин мыкэльу ы'лёӈэт, миӈкыри ӄун тэӈэмэрмэтэ тыргытыр гакыттымлыръолен ынкъам ынӄэната нэналвавӄэн тыгинрык пойгын.
Вытку мынгытӄавык ы'лёк гэӄытвилин ынкъам гаманаӈатлен эрмэчьин тыргырил эвыр-ым вытку ынкы тыгинрынин пойгын.
Ынӄо рагтыгъэ.
Нэмэ галгомавлен Вытрытва.
Ытлён нылгинычеӈыттъэв гатвален рыгъевкы.
Ӄолетъылё ивнинэт ынинэт ытлыгыт: Ӄооӈ, (наӄам ӄырым нымӈылтэлын ытлыгэты).
выр титэ рэнаныгъявыӈӈонтык, ынӈэ рыйиткутэ инэныгъевкэ, ытлён титэ рыйиткутэ ринэныгъевӈытыӄ ӄымэл-ым а'ткэвма ринӈытык.
Элымӈэ.
Ынӈин нынымытваӄэнат рымагтэты.
Элеръугъи.
А'мын-ым аны элек галгоматлен.
Ӄолетъылё ытлён йылӄэтгъи ёрочыко.
Ынӄо ытлыгэ рыгъявыӈӈонэн рыйиткутэ.
Лявтэпы рыйиткунин.
Люур вай, ӄынур милгэркин мэӄым, ӈаргыногты ирысӄычетгъи, ёрочыкойпы ӈаргыногты гарычгыпэӈколен.
Ӄулильэтгьи: И-и-и!
Икыккаа!
Икыкка!
Вынэ ӈан алымы ӄэйвэ тивтык, ынӈэ рыйиткутэ инэныгъеквэ!
Ӄун э'квырга ынраӄ гантыяатлен.
Ӄоныръым миӈкыри мыныныгъеквыт?
Лыгэн кыпля лявтэпы эвытлым ывэкэйпы.
Валёмтык?
Нэмэ ынӈин нынымытваӄэнат.
Ынпыначгыӄай нотагты чейвыткугъи.
Этъым а'тав, мэӈинрин гуӈэтлин ӈэнри.
Ынӄо рагтыгъэ.
Ярак пыкиргъи.
Экык ивнин: Ынӈэ вэты ӈоонрэ гытгычормэты элӄыткэ.
Ыныкит рэлӄыты-ым, а'ткэвма ратвагъа.
Ӄырым ӄыегтэлги.
Ако элымӈэ ӄырым мыегтэлык, ынраӄ-ым иа'м?
Вытку-ым эвыр уйвэлеӈэӈыльэ ринуйвэлгьэ, ӄырым итык эюлыльэ.
Вытрытва ӄоныры нотганӈэнайпыӄэн.
Ӄолетъылё вэнлыги эквэтгъи нотагты.
Ынкы гытгылыӈкы йылӄэтгъи.
Галгъомрыйылӄатлен ынраӄ ынкы таӈвытрыӈ.
Люур вай йъонэн раӄъоравэтльата.
Таӈвытрыӈ ныйылӄэтӄин.
Ынръам ӈан чамэттаӈӈонэн.
Пыкиргъи ынкы.
Въаройпынэн ӄлявылчыӈа.
Ынӄо пойгын чиниткин йытонэн.
Ынръа вай чит тынпыркынэн.
Эчги пойгын ӈэнри ръылисӄыченнин чит, ынръа ӈан уйӈэ вагъэ.
Гарычгыпэӈколен ӈоонрэ.
Эвын гитэнин, мачӈоонко нытвэтчатваӄэн.
Ынӄо иквъи ынӄэн гытгыӄлявыл: Иа'м ӈутку йылӄээркын?
Алымы ӄэйвэ никвыт ытлыгэ!
Ии, иниквъи.
Наӄам-ым иа'м, вэлчиин ӈанӄо йылӄысӄивыркын?
А'м, вынэ итык эвын нымэлӄин, тымӈалголяӄ нутэнут яаёлӄыл.
Ээй, вынэ ӄъэтйивчитги гымыкагты!
Пэнрынэн гытгъалявыля.
Пойгымараквъат ынкы.
Мытлыӈэн ы'лёт мараквъат гыргол.
Вынэ э'тки, этъо гэриӈэмйытвилин Вытрытва!
Нэмыӄэй-ым гытгъалявыл вынэ ныпойгымлыӄэн!
Энмэн аны вэнъым нылгоматӄэн!
Тиркытир нылгарманытгытлягнаӄэн о'равэтльагты.
Галгэмаравленат гыргол.
Вытрытва нылгиныйыӄъэв ныталӄэвыльатӄэн лымынӄо.
Наӄам яръальа гэмо маравыльыт.
Люур аны вай тиркык выйильэтгъи.
Нивӄинэт яральыт: Ӄыгитэ аны!
Ръэнут?
Люур вай нымэчеймэвӄин мачӈотэнӄачагты.
Ынӄо ӄынур о'равэтльаӄай вытрэтгъи тиркыгйит.
Аны этъо ынкы: Ӄыгитэ аноо!
Ытлён ынраӄ лыгиръэнут?
Ӄытлыги вай, тиркыгйит нынъэлыльэтӄин тумгэӄэй Вытрытваӄай.
Аны ынӄо ярайпы нытасӄэвӄэн, ӄынур ӈан ачьэӄӄай, вагралеткольын.
Ынӄэн, ӄытлыги, ныкытьыматӄэн гытгъалявылеты.
Таӈвэнъым ныӄулильэтӄинэт, ыныкит ӈан ныталӄэвӄэн ярак: Вынэ!
Вынэ!
Ытлён ынръа ръэнут?
Наӄам лыгэн, ыныкит ӈан ныталӄэвыӈӈоӄэн ярак, таӈвэнъым нымэйӈъэв нывъёпчъайӈаӄэн, ӄынур йъакытыйгын.
Эчги ӈыраӄав ы'лёӈэт нъэлгъи, ынръа ӈан гыткат таӈамэвтылягты тагъяӈыӈӈогьат.
Мытлыӈӄавъылёк волӄытвэма таӈавынмаравэты гытгъалявылчыӈын гыткапэрӄыгъэ, эвыр ынкэӄэй ынин пойгын тэгрыткугъи ӈоонрэ.
Лыгэн эвыр ынкы Вытрытвана анӈэнасӄык тынпынэн.
Ынӈатал-ым ынкы тымнэн, вэлер ымы ганвэтгавата.
Ынраӄ-ым таӈвэн-ым пойгын нэмэ гаӄонпыӈавлен гылгык.
Нэмэ нинэрэтгинрынйивӈыӄин пойгын.
Аръаля пойгын гэтгылетлин ынык гылгычыку ынкъам гэӄысӄычевлин.
Чама-ым эрмэчьин гылгын гатымгыръолен, ынкъам ынӄэната нэналвавӄэн тыгинрык пойгын.
Вытку льалянръоӈӈок тыгинрынин пойгын.
Аны галгомръолен Вытрытва.
Тыгинринэӈу гакэттываръолен ынкъам гарычгатлен лыгэн ы'лыткынык.
Аны наӄам ныргэлӄин ы'лчыкогты эвыр мальатав нынтоӄэн ы'лчыкойпы ынкъам нэмэ нарычгатӄэн ы'лыткынык.
Эвыр ӄээӄынуӄэй ваӄ нэмэ нэргээтӄин ы'лчыкогты.
Ӄынвэр тэӈэмынӈин итэ эгынтогъэ.
Ынӄо авэръэпыгъэ.
Ынӄэн увэран уйӈэ нытчыӄин, ынръам алвайпы нынъэлӄинэт.
Ӄынвэр, тэӈуйӈэ рытчынинэт ымыльо увэрат.
Лыгэгытъатыӈӈогъат — уйӈэ этэкичгыкэ.
Ӄынвэр, гамгатыӈачьылгын пырыӈӈонэн, э'митлён нычачаӄэн, тагноӈ вальын.
Ӄэглынангэт, ӄутти нымэлӄинэт — ынӄэнат аръаля нинэльуӄинэт тэйкык ронвы.
Ынӄэната ныӄамэтваӄэнат.
Ӄынвэр, чымчин уйӈэ рытчынин этэӈтыӈэчьыкэ.
Рымагтэпы ляйвыӈӈогъэ тыӈачьэты.
Ӄол нитӄин нутэгчик ръэгынникыт нинэльуӄинэт.
Нычимгъуӄин, миӈкыри тымынвы гынникыт, амалваӈ вальыт льоёттэ: ылвэт, милютэт, риӄукэт, йильэт,—ымыльо нутэсӄыкин гынникыт.
Чемгъоӈӈогъэ, миӈкыри тымынвы гынникыт.
Ӄолерагтык, ярачыкойпы энарэрык, льунин ырыт.
Ынръам ванэван нивын, ӈотӄэн гынниӈӈыттыкин.
Панэна нычимгъуӄин, миӈкыри тымынвы гынникыт.
ръэнутэт ӈотӄэнат?
Ымы ынкы нытваӄэнат мъэмит амалваӈ вальыт — выквэн, ваӈӄытэн.
Нивӄин рычечьанма.
Ӄырымэнат тымӈэръэнутэт, вэчьым гынниӈӈыттыкин.
Ӄутти мъэмит нинэймитӄинэт — нирвыӄинэт, ӄутти мъэмит нинэймитӄинэт — гэкылгылинэт.
Рыпэт эйылӄэткэ ваӈӈогъэ, ӄонпы ырытэты чимгъук.
Ӄол нинэнтыӄинэт, нэнагтоӄэнат ырыт-ым ынкъам мъэмит.
Ӄынвэр, элкылнин, миӈкыри рытэнмаквыргын яанвы, лыгэн тэӈчимгъуплыткунин яанвы.
Ытръэч ваырват йыпатык нэналвавӄэн.
Нивӄин.
Ырыт ныгтыӄэн ваырват йыпатынвы.
Панэна ӈирэргэри нылвавӄэнат йыпатык.
Ӄынвэр выква энатрэва, иӈӄун ваырват ныйпатын.
Ӄынвэр нэплыткугъэн.
Ынӄоры тааӈыӈӈонэн.
Рынныкон нэнайпатӄэн, нинэнырыткуӄин — ыяагты нылӄытӄин.
Амӄынъычо рагъёчанӈыӈӈогъэ ырыткук.
Ӄынвэр, гыюлетгъи.
Ръэнутэт тымыӈӈнонэнат гынникыт: милютэт, йильэт, риӄукэт ымы галгат.
Ынӄэната ӄамэтваӈӈогъат.
Ӄынвэр, ымы ылвэт тымыӈӈонэнат.
Эвыр нычьэченръуӄин, льалянръогты эвиръыт тэйкынинэт.
Лыгэн тэӈытвигъэт нымытвак — тэкичгын ваӈӈогъэ чама эвиръыт.
Ӄол нитӄин чейвыткук, нымкытйиӄин ылвук.
Эмчымӄык нэнанрагтатӄэнат.
Ытлянъёгты нымӈылтэлӄэн пыкирык.
Ӄутти пэляёттэ нэнатвыӄэнат.
Ытленъютэ нинивӄин: Э'птэ гым мычейвыткуркын гыныг рээн ынкъам мывинрэтыркынигыт.
Чакэтта нинивӄин: Лыгэнитык импэӄэвигыт.
Пылевыр-ым ӈутку ӄэӈъэлетыркын.
Ытленъютэ нинивӄин: Рэӄык мэӈъэлетык, уйӈэ эмигчиркэ?
Чакэтта нинивӄин: Ынан тралпынрыгыт мигчирэ.
Ытленъютэ нинивӄин: Китаӄун, ӄэналпынрыгэ игырӄэй!
Ии, мылпынрыгыт, — чакэтта ивнин.
Ӈытогъэ чакыгэт ӈаргыногты.
Ӈирэӄ выквыт ратвынэнат — ӄол нымэйыӈӄин, ӄол-ым мэчныппылюӄин.
Ивнин: Ӈотӄэнат ӄонпы паӈъэваттагнэты ӄынмигчирэвыркынэт авнапаӈъэвӈытока ымъылёӈэт.
Вытку рилгитык лывавыӈӈок, ӄыпаӈъэвӈыторкын.
Наӄам лым ыныкит мэчынкы рэнъэлгъэ, гымыг рээн раляйвыӈӈогъа нотайпы.
Лыгэнитык игыр а'ӄаляйвыӈ вальэгыт нотайпы.
Нотайпы ныпкирӄин чакыгэт.
Лыгэн увик ытленъюкин нычелгыръоӄэн.
Омэты иниргиӈэ нэналпынрыӄэн, иӈкун омэты ныйылӄэтын.
Ынкъам э'птэ чакыгэт, нотайпы ляйвыма, колё нэӈъэлетӄин.
Нылвуӄин-ым, выквыт, рынрыёттэ, нэнанпаавӄэнат.
Нытъэтйиӄин, нынръоеӄэн — ӈирэют нинимтиӄинэт, ӈыроӄав-ым э'ннэпы нинэнрыӄин.
Панэна ынӈин нырагтытыляӄэн эмтэтковты, этлы чейвэ элекыльин, иӈӄун нэрмэвын чама нинъытвигъэн.
Пыкирык ярак, ытленъютэ нинивӄин: Вэрин-ым, гэчевкы варкын, амалваӈ вальыт гынникыт льуркынэт!
Чакэтта нинивӄин: Ынан эвыр мэчынкы рэнъэлгъэ, гым ярак тратваӈӈогъа.
Ванэван мытэӈычьэтык, гынык майыӈкы тэӈъэлетыркын.
Наӄам лым трэтэнгыеӈгыт, мэчынкы рэнъэлгъэ.
Наӄам лым гымыг ляйвынвэпы раляйвыӈӈогъа.
Лыгэнитык игыр пагчеӈгыргэгыт.
Ынӄоры ивнин чакэтта: Китаӄун мыльугыт, миӈкыри нинэнтигыт выквыт!
Эйминнин ытленъютэ мэйӈычьын выквылгын, йыӄу миӈкыри нинэнтыӄин, нинэнмыркучьэвӄин.
Ивнин чакэтта: Эк!
Ӄымэк мэчынкы ганъалыӈӈойгыт!
Эченчи киткит ӄэйыӄын мэйӈычьэ тралпынрыгыт выква.
Ивнин: Ӈотӄэнат ӄынмигчирэвыркынэт тэпэнинэӈэ.
Ытленъютэ нэнатааӈӄэнат — нитчыӄинэт.
Э'тки, нитчыӄинэт!
Чакэтта нинивӄин: Тылвыэ'ткиӈыт еп, ымы чамъам ринэвинрэты.
Ынӈатал ӈотӄэнат выквыт райъоӈынат, ынӈатал а'тав ӈирэмури мынляйвыӈӈомык.
Энмэч ӄыӄитпыльээркын, липле гымыг рээн ӄыляйвыӈӈогэ пэтле.
Ынӄоры пэнин лейвыльын чакыгэт нотайпы.
Ӄынвэр, эмӄулгэ лейвык гыаратыӈӈогъэ.
Ымы атынватка ылвэт йъоӈӈонэнат.
Ӄолерагтык ытленъютэ ивнин: Ы'мӈан, эты вай уйӈэ энымкэ чымче?
Чакэтта нинивӄин: Ванэван миӈкы мыльуркынэт нымнымыт, итык чымче.
Нэмэ чакэтта ивнин: Иа'м-ым?
Раӄынвы нымнымэты тэгъеӈыркын?
Ытленъютэ ивнин: Вынэ ванэван.
Ытръэч тивыркын, эты вай амморгынан вальыморэ ытръэч.
Уйӈэ лымӈэ миӈкы тэмурыгӈэ вальа о'равэтльака?
Чакэтта ивнин: Ӄоо!
Люрэӄ-ым маӈэ нӄач варкыт ӄутти о'равэтльат, тэмурыгӈэ вальыт.
Ытленъютэ ивнин: Кита, эвиръыт ӄытэйкыгынэт гымнинэт ынкъам э'птэ мылейвыгъэк, мынымрэргъак.
Энмэн ивнин чакэтта: Раӄынвы нымнымэты тэгъеӈыркын?
Ивнин энмэн ытленъютэ: Ӈавысӄатэты тытэгъеӈыркын чама гымык гичивӄэв.
Энмэн чакэтта ивнин: Вынэ гым мынымрэрык.
Ыныкит гыт рэквэтгъэ, гымнин чимгъун а а'ткэвма ратвагьа.
Ӄэйвэ гым трэвъигъэ — мачынан.
Ыныкит гыт ратымӈэвы, ӄонпы гымнин чимгъун а'ткэвма ратвагъа.
Ытленъютэ ивнин: Китаӄун-ым, ӄынымрэргэ эӄылпэ!
Ии, транымрэргъа.
Ытръэч эвиръыт трантэнмавӈынат, трэквэтгъэ,— ивнин чакэтта.
ытленъюн тэйкынинэт ӄонагтэ эвыр иръын, нымэйыӈӄинэт.
Плыткук-ым ивнин: Ӈотӄэнат эвиръыт йылӄатынӈок ӄыйпыркынат ынкъам омэты ӄыйылӄэтыркын, ынкъам пытӄы майыӈкы вальа выква тралпынрыгыт.
Волӄытвэӈӈогъэ-ым, иквъи чакыгэт: Игыр, йъилгын ининик, трэквэтгъэ ныкитэ.
Ынкы ы'лё выквыт ратвынэнат — ытлён, нымэйыӈӄинэт!
Ивнин чакэтта: Гым пыкэттагнэты ӄынмыркочавыӈӈовынат.
Киткит йылӄатгыргын ӄыяаркын.
Гым-ым трэӈъэлетыркын-ым, э'птэ ӄэӈъэлетыркын.
Плыткугъэт тэнмавкы.
Ӈытогъэ чакыгэт акватынвы вулӄытвик.
Тытыл выква эйпынин ӈаргыноӈӄач а'ӄанвантатэты, ынӄоры эквэтгъи.
Ымныкэрэт гэлелин.
Эргатык нэмэ ы'лёӈэт.
Нырайылӄыӈыӈӈоӄэн, ы'тлян нинэтэйкыӄин ыныгмич вальын.
Ынкэчыку ныйылӄэтӄин.
Плекыт, кыевкы, чимэтыльыт нинэгтыӄинэт, турыльыт нэнайпыӄэнат.
Лыгэн плегчыку ёоттэ тэкичгыт нинэнуӄинэт.
Ынӄо нэквэтӄин рымагтэты.
Ӈэгти нинэльуӄинэт тыляма, иквыӈэгти.
Ынӄэнат нэнайъоӄэнат ёпатынво лыӈынвы — уйӈэ ръэнут этлы эвытрэткыльин гырголяйпы.
Ынӄо рымагтэты нэквэтӄин.
Нэмэ ӄутти мэйӈыӈэгти нинэльуӄинэт, ӄэйвэ пъолтакы вальыт.
Ӄол итгъи ӈайыткынатгъэ, ынӄо лылепыткугъи: ӈэйык ӄача льунин ӈалвыльийӈын.
Ынӄо чимгъугъи.
Колё нымкыӄин ылвылю!
Ынӄо ӄэйыӄын лылепыткугъи — люур вээмык ӄача льунинэт ярат, ымы о'равэтльат лейвыльыт льунинэт.
Ынӄо иквъи.
Эты вай итык рэӄу иткэ, тынымльугъэк.
Ынръам ынкы айылгавыӈӈогъэ эвнэквэткэ.
Ӄынвэр, вулӄытвигъи ынкы олвытвама.
Вулӄытвик эквэтгъи о'раӈалвыльэты.
Нылгинывинӄинэт ӄорат.
Ынӄо нивӄин.
Миӈкыри вальыт ылвэт?
Колё нывинӄинэт!
Ынӄо о'раярагты эквэтгъи.
Пыкиргъи ярак.
Ранмычыӈкы льунинэт орвыт амалваӈ вальыт чавчывэн.
Ынӄо орвыӄачайпы лейвыльын навалёмын.
Ынӄо нэрымъэйӈэгъэн.
Ынӄо татлыӈгъэ, ӄулильэтгъи.
Никвъэн ралкойпы: Гок, вынэ ӄырэги!
Мэнӄо мырэгъэк, э'ми тытыл?
Ынӄо ӄъатчагэ Тытыл найъоркын, нэнвэнтэтыркын.
Ынӄоры нэнвэнтэтын-ым, рэгъи.
Льунинэт эвын ынпыначгын, ӄол ынпыӈэв ынкъам ӈэвысӄэт, ыргин ӈээкык.
Мэӈӄокэнайгыт?
Амтымӈэ ӈотӄо ӄылейвы — нырэӄигыт?
Рэмкыльэ ивнин: Ӈавысӄатэты нылейвигым.
Ии!
А'тав лыгэн майӈыыяайпы етгъи.
Ынӄэн вай ӈэвысӄэт рэӄын ривыркын?
Ӈээкык иквъи: Йыӄӄэй ытлыгыкыльигым, гымнан чинит мычимгъугъэк!
Тури инэнчимгъульылӄылтури гымыкы!
Ынпыначгын иквъи: Ынӈин-вай ивыркын ӈэвысӄэт.
А'тав лыгэн ыяайпы етгъи, мачынан ӈутку ӄыӈавтыӈгэ.
(Ынпыначгын нычимгъуӄин, энмэн рэмкыльын а'ачеко нитӄин).
Ии!
татлыгнэн.
Ынпыначга ивнин рэмкыльын: Энмэн ӄыкэттывагэ йылӄыльигыт.
Ивнин рэмкыльэ: Ынӈин гавэръыма трэйылӄэтгъэ!
Вынэ, ынан омэты рэйылӄэтгъэ, иниргиӈыт варкыт, а'тав лыгэн ыяайпы етгъи!
Рэмкыльэ нинивӄин: Вынэ, ӄырым мыкэттывагьак — чамъам трэйылӄэтгъэ!
Чама еп тивыпэтыркын — вытку тыпкирык.
Ынпыначга ивнин: Вынэ лыгиэвиръыт ӄыгтыгынэт кыкватыльыт!
Ынӈин тратвагъа гавэръыма!
Нэрэльугым — ӈэвысӄэтигым.
Ынӄэната, амӈыркыля нъэнӄэтӄин кэттывак.
Ӄынвэр рыпаавнэн кэттывайгот рытык.
Ынӈин гавэръыма йылӄэтгъи.
Эргатык кыеквъэт — экык ӄаайпы пыкиргъи.
Пынлёгъэ ытлыгэты: Ръэнут ӈотӄэн?
Ръэнут ӈотӄэн?
Ынпыначга ивнин: Вынэ, гынин турытлеӈи, ынтуулпыр!
Како мэй!
Ынӄоры ӄамэтваӈӈогъат.
Ӄамэтваплыткок рэмкыльын иквъи: Китаӄун, ӄаагты мылӄытык!
Ынӄэйына а'ачека ивнин: Вынэ вэнык пыкиргъи!
Эмӈэлвыл мачынан ы'лё нытваӄэн.
Ынан нэкэмгэн раӄорагынрэтыӈӈогъа.
Вынэ, вэнлыги ӄорагты трэлӄытгъэ!
Авынръотавэты вэнлыги ӄаагты ӄытгъи.
Ӄорак пыкиргъи.
Кытэӄэй ӄорак чейвыткугъи.
Ынӄоры эквэтгъи о'раярагты.
Тылян нинэнчичьэтӄин, миӈкэтэ тантыляӈ вальын вэтгыры.
Чекыяагты нэнаёпыеквэӄэн.
Волӄытвэӈӈок рагтыгъэ панэнагты ярагты.
Пыкиргъи— рэйгут нэнтыгъэн.
Рэгъи.
Ӄамэтваӈӈогъат.
Ныплягтыӄэн чавчывэн а'ачек ӄаагты ӄытынвы.
Ивнин рэмкыльэ.
Гым трэнъюгъэ!
Авынральа нинивӄин: Ынан нэкэмгэн раӄорагынрэтыӈӈогъа.
Янор нымэльэв ӄыпаӈъэвӈытогэ.
Вэнлыги нивӄин: Ванэван мыпэӈъивэтык.
Ынпыначга ивнин: Вынэ, наӄам ӈавысӄатэты лейвыгъи, ӄунэче чеэкэй ӄытватык, наӄам турыпкирэ чеэкэй лёӈытвата иттык.
Рэмкыльэ ивнин: Ӄэлюӄъым, еп тивыпэтыркын.
Ынан нэкэмгэн чеэкэй тратваӈӈогъа ӈэвъэнык.
Нэмэ вэнлыги авынръотавэты ӄаагты ӄытгъи.
Ынӈъэм ытлён нычимгъуӄин.
Ыныкит тракэттывагъа, нэрэльугым, эвытлым рэнаматагъа а'ачека.
Ыныкит трэӄысӄычевы ытлеӈи эльукэ — трэвъигъэ, миӈкыри ӄун ӄырым ы'нынэквэтэквым.
Ынкы нычимгъуӄин ӄорак.
А'мын ӈан ытлеӈи мамъёпатын, мынымӈылявысӄэвын.
Лыгэн эргыръогъэ — рагтыгъэ панэнагты.
Пыкирык, ӄамэтвама ивнинэт: Лыгэн эргыръогъэ — рагтыгъэ панэнагты.
Пыкирык, ӄамэтвама ивнинэт: Игыр вулӄытвик тырамрагтыгъа!
Ивнин ынпыначга: Эви гаяральэгыт?
Иквъи ынпыначгын: Како, мытив, пагчеӈэты атвакыльэнат яральыт.
Иа'м айвэнъеп ивкыльигыт?
Вынэ мачынан ӄамъёпатгынат яральыт!
Вулӄытвик ӈытогъэ.
Иквъи чоттагнэпы: Ръэнут ивкэ чаат мынрыгъэн?
Ивнин ынпыначга: Орвэпы ӄол чаат ӄынрыгын!
Ӈытогъэ.
Ранмычгэпы чейвыткугъи, чаат эйминнин.
Ынӄо ӄээӄын лылепыткугъи.
Выквылгын нъалянтоӄэн, йъонэн, ралятватыӈӈонэн, ынӄоры пиринин, тиӈунин, рыпэглявнэн рыпэт.
Йытонэн.
Ганотасӄыма рэквэвнин.
Ралкойпы наалёмгъан.
Иквъи ынпынагын: Ръэнут пэглягъэ?
Ӈэвъэнэ ивнин: Ръэнут-ым ныпэглягъан?
Нутэсӄын чьачаӈпэглягъэ.
Ынпыначга ивнин: Еп игыр нутэсӄын а'ӄапэгляӈ, еп чьэчеӈ нырулӄин.
Ръэнут пэглягъэ, ӄэйвэ нутэсӄын пэглягъэ, — ӈэвъэнэ ивнин.
Ынӄэн эквэтыльэ рэмкыльэ чаата выквылгын илгэннин, ынӄоры увэкэгты ръомравнэн.
Ынӄоры эквэтгъи.
Ытръэч турэквэтэ ръэмэтэвнин ы'льыльеквэ выквылгын.
Ынӄоры гэлелин ымныкэрэт.
Эргатык —ы'лёӈэт.
Эргатык — нэмэ ныкирит.
Ныкитэ пыкиргъи.
Тытыл ёпаннэн, гитэсӄивнин, нинэнчичьэтӄин, микынэ рывантатгыргын.
Пэнин йылгынӈин айпыгыргын.
Ынӄоры рывэнтэннин.
Рэгъи.
Ытлеӈи ныйылӄэтӄин.
Эвиръыт гайпыленат, ынинэт тайкыёт.
Ынӈатал колё гатопытвэлен ытлеӈи ынык акваттагнэпы.
Ынӈин-ым нымытваӈӈогъат рымагтэты.
С. Энмэн, ыннэн ылвэрэквыт тылвамынан гатвален.
Аны ынӄэн ылвэрэквыт пэнин гамгаӈайгыпы лейвыльын.
Ынӄэн А'ӄанныӄай-—ӄораӈы, ытръэч ылвылю.
Энмэн, ыннэн ылвэрэквыт тылвамынан гатвален.
Аны ынӄэн ылвэрэквыт пэнин гамгаӈайгыпы лейвыльын.
Ынӄоры гыроръоӈӈок, ӈан эвын а'ӄагнэтыӈӈок, рэквыт гыръоӈӈой.
Ако, ынраӄ кэтэм нывъячегатӄэн — рагръоӈӈой ылвэрэквыт.
Энмэч ныгръотэнмавӄэн, эвыр нывылтывъяатльоӄэн.
Ынӄо рылгалгъэ рэквыт, ынкъам у'рэтгъи ӄэюуӄэй.
А'мын-ым, аны нымачыгтывъялятӄэн!
Ӄэюуӄэй-ым ынкы ныегтэлӄин.
Вынэ вэлер ӄыныгнуквын льолпынэт, ынкъам лыгэн танлёоӈ ынкыпэ гым.
Ынӈэ вэлер лёльот энукэ!
Э-эй, иа'м-ым?
Иӈӄун ӄымэйӈэт таӈамгымыкагты ронво?
Ии, — вэтгынлянэн ӄэюуӄэе, ынӈъэм нылгэвэнвытъымӈычвынатӄэн э'гыйӈэты.
Ээй, вынэ трэныгнувӈын!
Ынӄо и'гэ ивнин ӄэюуӄэй: Яврэна-ым вай тырайъогыт!
Ээй, — лыгипыннытэгнык нэночӄэн ӄэюуӄэе.
Ынӄо акватычгатгъэ э'гычгын, лыгэн ынкы пэлянэн ӄэюуӄэй.
Аны ӄэюуӄэй ӄымэк ныӄитувъиӄин, наӄам ӈан энмылюкыльыӄэй, мэчычьу рыгрыгӄай ныӄэтыкватӄэн.
Наӄам тылвамынан ынкы ваӈӈой, ытля-ым энмэч мэчемъыттъыму гэнъэтлин.
Аны ӈан нырэсӄунӈыльэтӄин ӄэюуӄэй, э'квырга нылвавӄэн ӄутык, миӈкыри ӄун вэнык у'рэтгъи, чама уйӈэ атльака нъэлгъи, наӄам нылгэӄэтъывъёӈӈоӄэн.
Ынӄо лыгимэткиит ныкэрмагты энмылюкиӄэюуӄэй, лыгиӄымэк ныӄитувъиӄин.
Ынӄо эргыръогъэ.
Мэчмэлетгъи-ым, эвыр э'ӄэгниръулгэтгъи.
Ынкы мачаройваквъэ.
Наймалӄылыткоӄэн ытльаӈӄачагты.
Лёльок пыкиргъи, лыгэн эвыр лёоткогъэ мэрынрэӄэй, лыгикичу нинэлгыӄинэт лывээръыт.
Наӄам гэлгъилкымлитӄээтлин ӄэюуӄэй.
Эвыр амӄынъычо нивлеттылеӄин ы'лёӈэт.
Ынӄо ӄыӈвэр ы'льылгыгъи ынанчинит.
Эвыр ӄэюуӄэй аройвавтыляк нылгиӄиврильэтӄин.
Гытъэвкы-ым тэӈэмкиткинуӄэй нылёоткоӄэн.
Ынӄо эвыр чайвыткоӈӈой ынанчиӄай ытльак камлелы нырынӈачгыткоӄэн, ынӈъэм въэтватльакы.
Ынӄо элетвыгъи, аммайыӈкы нынъэлӄин гылгыл тиркыкин.
Энмэч мэйӈэтгъи, этӄылетӄэюуну нъэлгъи.
Нырынӈачватӄэн ыяагты.
Наӄам ваны, миӈкы ытля ганмылен-ым, ытльэн аймак тэӈӄырым ныпэлянэн, таӈӄонпы ынкы нытвальатӄэн.
Ӄынвэр ынанчинит ыяагты нылӄытӄин, тэӈэмръилемъетэ.
Ынӄо энмэч элек гэлгинъытвилин.
Энмэч, этъым, энъыӈ и'гык гэнъэтлин.
Лыгэн-ым галгэмчытвэлен.
Аны таӈӄонпы нытэнмавӄэн э'гэты.
Итык, моогъэ рамчытвэӈкы еп ӄэюуӄэю вама.
Ынӄо льэлеӈ нэймэвӄин — эвын лыгиӄитыргыльыӄэй ӄэюуӄэй, эвын-ым ынкы ӄырымэн ӄэюу, энмэч лыгэн пээчвако нынъэлӄин.
Амӄынъычо нырэрмэвӈыльэтӄин ӄлегпээчваӄӄай.
Гамгаӈайгыпы нылейвыльэтӄин, лыгэн ӄун танлымынӄо.
ӄэюуӄэй, эвын-ым ынкы ӄырымэн ӄэюу, энмэч лыгэн пээчвако нынъэлӄин.
Амӄынъычо нырэрмэвӈыльэтӄин ӄлегпээчваӄӄай.
Гамгаӈайгыпы нылейвыльэтӄин, лыгэн ӄун танлымынӄо.
Льэленръугъи.
Ныринъытвиӈыльэтӄин таӈӄонпы.
Льэлеӈит тэӈэмрэрмэвӈэ ытри тэӈэмринъытвиӈэ танэн.
Ынӄо кыткытръогъэ.
Лыгэн пэнинэмил нырэрмэвӈыӄин ӄлегпээчваӄӄай.
Ымы элеӈит ванэван нытымӈэтван, наӄам тэӈӄырым ытльэн въэн ныпэлянэн.
Ӄынвэр гытгаръогъэ.
Люур рай етгъи э'гычгын.
Лыгэн пыкиринэӈу пынлёльатыӈой: Ы'мто миӈкыри нытвайгыт?
Вынэ нырэчьэнӈигым.
Како мэй, вэлынкыӄунэйгыт!
А'мын-ым, титэ мэвын трэнугыр?
Вынэ еп ытръэч ныппылюйгым, чама э'тки мъэйыркыльигым!
Ако, вынэ ӄэглынангэт!
Энмэч виин мэквэтык.
Ии!
Энмэн, лыгитэмъюгнин — ынӈъэм, таӈванэван нырэчьэнӈын.
Ынкъам ымгытгаӈэт ымы ымльаляӈэт майыӈкы нилюльэтӄин.
Ынӄо элеръуй — пэнвэлю нъэлгъи.
Ынраӄ таӈамэнмэпы нъэлгъи илюльэтык, ӄынур кытэпалгын.
Энмэпы гарамчытвэнлен ынкъам гэрэрмэвӈылин.
Ынкы маччевтэнмэпы ныпиӈкуӄин звтылягты.
Гытгаръок нэмэ пыкиргъи э'гычгын: Ы'мто, эты игыр мэйӈытыргэквъи?
Ӄооӈ!
Ытръэч аны вай еп ӄупӄыльигым, чама еп мэcӄупӄыныппылюйгым киткит ивкэ ӄэйыӄын тъымэчмэйӈэтык.
Ии, вынэ ӄэглынангэр!
Нэмэ эквэтгъи.
Ынкы пэнин эквэнмыйӈэпы ныпиӈкульэтӄин, рээн вээмык ыпэ вальэпы энмык ныпиӈкуӄин.
Ынраӄ кырымынтэну нынъэлтылеӄин, эвыр таӈамъэвыӈ нынъэлӄин, таӈамармаӈ, таӈамэнъыӈ.
Нэмэ гытгаръокы йъонэн — эвын кырымынтэну гэнъэтлин.
Пыкиргъи э'гычгын, нэмэ пынлёгъэ: Ы'мто, еп эпытъутвикэ?
Вынэ ӄун, киткит еп!
Ынраӄ вай игыр а'ткэвма гэрэӈэтигым, ынкъам ынӄэната люӈэчьэтэ титык.
Ынан-ым игыр нылгинымэльэв трэтэйӈэты, ынкъам трэлгэчьэты.
Опопы ынан яврэна, чама тэмпытъутвильигым ринэнугъэ.
Ээй, вынэ ӄэглынангэр, ытлён тэкэм ынӈин!
Эквэтгъи нотагты э'гычгын.
Аны таӈэтъо ымльаляӈэт нырэрмэвӈыӄин таачымынтано нъалтылягты!
Ӄынвэр кыткытръогъэ.
Гатаннынлен таачымынтано нылгинъумэв чама лыгэрвынныткынльо.
Наӄам чит лыгъаӄарынныльо гатвален.
Ынӄэната нынну лыгнин — А'ӄанныӄай.
Вынэ этъым ынкы таачымынтано этъо гэрмэвлин.
Миӈкы ӈан лыгэн энмык, выквычгык рээн, нывэтъатэчетыльатӄэн, лыгэн тэнлымынӈин нитыльэтӄин ымаляӈэт.
Ынӄо элеӈит галягъэ.
Льэлеӈръугъи.
Нэмъэм пыкэрычгатгъэ э'гычгын.
А'м, етти?
Ии!
Вынэ ы'мто?
Вынэ итык нымэлигым, ытръэч вай кытуркин ӄопӄатгыргын еп армагтыка.
Ако, элымӈэ!
Наӄам лым яврэна трэтэнтыргэквъэ, иа'м-ым опопы яврэна?
Вынэ эвыр.
А'м ӄэглын, ынан яврэна!
Нэмэ эквэтгъи э'гычгын.
Пэлятгъэ А'ӄанныӄай.
Ынӄо льэлеӈит галягъэ, нэмэ элеръугъи.
А'ӄанныкай энмэч ӈирэӄэвыльу нъэлгъи.
Ынкы тэгмэчынкы нилюльэтӄин ынкъам тэгмэчынкы гатыргавъяален.
Гэлгъумыльиннэвлин, гэлгэрмэвлин ынкъам гэлгинъытвилин.
Тэгмэчынкы, этъым, гатэнмавлен.
Ӄынвэр гытгаръогъэ.
Эвын ӈэраӄавыльычго гэнъэтлин А'ӄанныӄай.
Нычимгъуӄин ытлён, нивӄин.
Ӄэйвэ пэтле энайъоркын э'гычга.
Этъым, игыр ынӈатал руйгут тритгъэ.
Тъэче кивыткук, эвыр пыкиргъи гытльэгычгын.
Ивнин А'ӄанныӄайына: А'м, етти?
Ии.
Ик, игыр-ым ынӈатал, этъым, трэнугыт?
Вэтгочнэн А'ӄанныӄайына: Ии, миӈкыри ӄун игыр тэчьэтык.
Ынӈъэм ванэван, ытръэч гэрмэвлин.
Лыгъумыльинныльу гэнъэтлин, наӄам таӈэтъо гъомтаннынлен.
Ынкъам э'гычга ивнин: Вынэ эвыр!
Эченур-ым ынанкэн мымэчгынтэвык, ӄэлюӄ лыгэн мулвык.
Ээй, вынэ ӄыгынтэвыльэт!
Гынтэквъи А'ӄанныӄай.
Аны гэркылельэтлин э'гычга!
Аны гэйъэтылелинэт!
А'ӄанныӄайына-ым ы'ръэ ванэван ныпэлянэн.
Ынкы пытляӄ мэтчымче рылейгут нинэнтыӄин.
Ынраӄ э'гычгын нылгинимпэӄин.
А'ӄанныӄайына-ым, ӄытлыги, эквэнмыйӈэты нинэнльэтэтӄин.
Ӄынвэр э'гычгын ваӈэйпыӈӈой: Аны, ев-ев!
Наӄам нивигыт.
Матчымчагты трэгынтэквъэ!
Ӄун эӄылпэ ӄэнайъоркын!
Ынӄо энмык пыкэрыӈӈогъат.
Лыгэн эвыр пыкиринэӈу.
А'ӄанныӄай гэпиӈкулин энмэпы.
Эвыр э'гиӈын э'птэ.
Наӄам энмээм вээмык ыпэ вальын.
А'ӄанныӄай вэтчата ваамрочыӈкы и'ргьи.
И'ны-ым, лыгэн ӄынур кыргытъол, эрэтгъи.
Ынкъам гагыткамчатколен.
Чама лыгэн ы'ттъымыт гэмчеткулинэт ивтыл ирык, миӈкыри ӄун нылгиниквыӄин энмычгын.
Аны гэӄулильыръулин и'ны: И-и-ик а'мын, нылгэнэнанъымӈычвынавэгыт!
Иа'м инэтэмъюӈгъи?
Иа'м-ым а'мын ытля гымнин тымын?
Ээй, вынэ ӄытльаелёгэ!
Аныӄун, мытумгъэйӈэвыткук!
Вынэ лыгэн ӄытумгъэйӈэвыткуркын!
Люур, энмыгэӈкы рылтэлытвама, ӄъолягъэ.
Нэмыӄэй А'ӄанныӄайына э'йӈэвнинэт тумгу мэлёталгын ынкъам эмчьачокалгын.
Люур пыкэтчагъэ э'гъё нылгинымкыӄин.
Ынкы рылтэлыльын э'гычгын нивӄин пыкэтльэты: имымиӈкыри рытъёлӄыл, рытавэмэнӈатъёлӄыл рээн!
Валёмтык!
имымиӈкыри рытъёлӄыл, рытавэмэнӈатъёлӄыл рээн!
Валёмтык!
Ии, мытвалём!
Люур ыныкы гэпкитлинэт тумгу лымӈэ амалваӈ вальыт гынникыт чама галгат: кэйӈыт, умӄэт, риӄукэт, челгырэӄокат, ӄэпэрти, йильэт, пипиӄылгыт, ӄаӈолгыӄагтэ, йъаяӄыт.
Ынкъам люур вай пыкиттылегъи ыннэн кырыӈайӈын, ытлён нылгинымэйыӈӄин.
Ынин нынны — Матачьыгрыӈайӈын.
Наӄам ӄоравытрыйӈын ытръэч ӄынур ы'ттъин гыткат.
Итык, ымъым алеӈгыргылен, чама гарыннылен.
Леӈгырга ымы тиркытир нинэйпыӄин.
А'ӄанныӄай вачаӄ ванэван ыныкы найылгавын.
Наӄам ынин тумгыт ытръэч ӈирэӄ.
Ивнинэт тъымымчаткоэ'гычга: Таам вынэ, энмэч ӄэквэтгытык рачвыӈынвэты!
Аны, пипиӄылгыӄэйгинив еп турэквэтэ вэнвыёлгычыко гэнъэтръулинэт, чымӄык-ым въэйгиӈэтръугъэт.
Аны нылеӄинэт рачвыӈыльыт!
Ынӄэн Матачьыгрыӈайӈын, таӈэвытлеӈгыргыльын, таӈвэнъым ныйыӄыӄин турэквэтэ кытгынтатык.
Лыгэн ынин ытръэч таӈампэӄывъял нывытрэтӄин.
Наӄам увик ванэван нывытрэтгъэн.
Вынэ лыгэыяагты нылеӄинэт!
Аны, ӈэнри тыляма, чымӄык гапэчайвытколенат гынникыт, ӈан мъаянвыт лымӈэвыр эмпаянвыт.
Вынэ ӄэйвэ каӈолгыӄайынтэ нырэкытвыленӈыӄинэт, э'квырга нылвавӄэнат.
Ынӄо ӈоон энмэч каврантатыӈогъат.
Ивнинэт А'ӄанныӄайына тумгыт: Ик, вынэ, а'тав мынрайъоӈгъан Матачьыгрыӈайӈын, вэнынкы вэнъым ы'нпэчайвымык!
Иик, вынэ, а'тав!
Ынӄо лыгэн въарэвытгэӈкы нъэлгъэт мэлёталгыӄай ынкъам эмчьачокалгын.
Ынӈин нылеӄинэт въарэвытгэӈкы А'ӄанныӄайына.
Вынэ нылгэйыӄытчоӄэнат.
Таӈэтъо йыӄыӈ нылеӄинэт Матачьыграӈайӈына.
Аны ыныкит гитэк А'ӄанныӄай волвакы, лыгэн ӄынур гыргол нъэвытлытваӄэн.
Ынӄо найъогъан Матачьыгрыӈайӈын.
Ынкы ӄынур лыгэн вылтыйъёлыко нъэлгъэт Алымы нылгитэнтымгэтӄин.
Ытръэч ынӄэн Матачьыгрыӈайӈына нэнанвылтывъялыръовӄэн.
Ынӄо ивнинэт А'ӄанныӄайына тумгыт: Алымы нылгитэнтымгэтӄин.
Ытръэч ынӄэн Матачьыгрыӈайӈына нэнанвылтывъялыръовӄэн.
Ынӄо ивнинэт А'ӄанныӄайына тумгыт: Вынэ а'тав мынрагаляӈгъан Матачьыгрыӈайӈын!
Э'тки вай вылтывыялчыко мытытваркын!
Китъам ӄун гымык въарэгэӈкы ӄынъэлги ынкъам виин ӄилкымъетги!
Эвыр ралвавыркын, гымык ӄинэнрэтги.
Гым-ым Аӄӄанныӄайына янотгыткавъарэгэӈкы тырэнъэлгъэ!
иквъи мэлёталгыӄай,— ынан Матачьыграӈайӈын галяк лыгэн эвыр рэтымгэвы!
Лыгэн ӈан тумгэӄэгти ынӈин итгъэт.
Аны ӈан А'ӄанныӄай пытӄыйыӄыӈ гэнъэтлин!
Волвакы гитэк — лыгэн ӄынур гырголята агытканэлёка ныриӈэмъетӄин.
Риӈэтэ и'ннуӄэгти, аатгыртэ, ӄэнъевыт нэнармагтыӄэнат.
Ӈэгти ӄонъысӄагта нинэнтыӄинэт.
Авынъэрагты люур тымгэквъи.
Мэлёталгын лылепгъи, таалгылятгъэ ынкъам ӄолентогъэ: Гок, Матачьыгрыӈайӈын пэлятгъэ!
Матачьыграӈайӈын ӄынвэр ынраӈ тыляӈӈогъэ, елычгын элгэӄатычгатгъэ.
Ӄол и'ннуӄэй ы'сӄагтыма и'гнэтгъи, лываквъэ лымӈэ ӄутык — этъым, ватгъэ.
А'ӄанныӄай-ым гэтумгэ ныпкиттылеӄин энрэтвикэ.
Ытръэч пыкэрыӈӈок мачынраӈ нъэлгъи, и'тын вэтлякы рытчынин.
Ымыльо гынникыт, рыпэт ымы умӄэт ынкъам кэйӈыт, нивӄинэт.
А'мын како, таӈпэрагты и'рэмъетыркын, наӄам чикэпэӈъивэткыльин!
Ивнинэт тъымымчаткоэ'гычга: Вынэ ынръам ӄытэйкэквытык!
Эк, итык-ым мытпэчайвынат, кита ынраӄ-ым мынрэнрулылтэвӈынэт!
Янор пэнрыткогъат и'гыт, ӄэпэрти, риӄукэт, челгырэӄокат — ытри-ым ӄун ынанмыкычьыт.
Вынэ колё А'ӄанныӄайына эймэвыльыт рынна нинэнинтыткуйвыӄ инэт, нэнананӄытрайвыӄэнат!
Ыннэн ӄапарчыӈын яалеӈӄачайпы нывинвэймэвӄин.
Ытръэч мэлёталгын ӄулильыръугъи: Рай-рай, яалейпы ӄапарчыӈын!
Ы'сӄагтыльын ӄапарчыӈын А'ӄанныӄайына аатгыргык рымагты рынна рирэннин.
Йильэт-ым имчьэчукэтэ гэмилютэтэ нынмыткоӄэнат.
Вынэ-ым ынӄоры пэнрыткогъат умӄэт.
Тайкавын рыпэт амӄэвъяча гэйыӈэръулин, ы'льыл мэчуйӈэ гэнъэтлин.
Ы'ттъыёляйпы пэнрыткольыт А'ӄанныӄайына лыгэн нэнавэтъатъевыӄэнат, яалеӈӄачкэнат-— нинъэптивыӄинэт.
Мэлёталгын ынкъам эмчьачокалгын нэмыӄэй нылгивинрэтӄинэт.
Мэлёталгын ныпэӄэттатӄэн пэнрыткольэн гыткагэӈэты — умӄы-ым амйыӄытчота нъигнэтӄин ынкъам левтэ нирӄин, лыгэн эвыр ныкэгытрэтӄин.
Имчьэчукэтэ, ы'сӄагтатык лявтыткынэты, нинэвэгылкуйвыӄинэт лыляйпы.
Илкыльыт умӄэт эмъэӄэлиӈэ ныгынтэвръуӄинэт тымӈэмэӈкырэ.
Ӄынвэр амынан нъэлгъи анмыка кайӈиӈын.
Иквъи эмчьачокалгын: Гымнан кита мыпэнрын кайӈиӈын!
Вынэ эвыр!
Гапэнрылен имчьэчукэтэ кайӈиӈын.
Имчьэчукэӄэй-ым ӈан нылгиныйъэпиӈкуӄин.
Лыгэн нинэпиӈкуйвыӄин имчьэчукэӄэе лымыикыри.
Ӄол нинэнтыӄин нэнантымӈэвӄэн имчьэчукэӄэй кэйӈэ.
Люур вай, таӈгэмо лыгнин рылыльын йыкыргычыкогты.
Ынӄо кайӈыӄалялвынчыкогты гатлылен эмчьачокалгыӄай.
Нивӄин кэйӈын: Ынръак вай, э'митлё-о-н?
Ынӄо лыгэн эвыр тъылкамагральатыӈӈой кайӈиӈын.
И-ии-кы-ы-кка-а!
Наӄам нылгэвытрыкавралыльатӄэн кайӈиӈын тэӈэмтъыле.
Ынӄо вай, ӄынвэр,въэчгатгъэ.
Ӈытогъэ имчьэчукэӄэй.
Нымӈылтэлӄэн А'ӄанныӄайына, нивӄин: Гым ӈэнрилы гэрэсӄивигым ынкъам эчги тырэсӄивык ынкачыкогты, аны, тылгэӄамэтвальатык ынкы!
Лыгэн ӄэлелвынчыку тыӄамэтвальатык, ынкъам ынӄэната тотгынмыгъан.
Иквъи А'ӄанныӄай: Ынӈатал-ым гыт вэлынкыӄунэйгыт, лымӈъэм нылгэнымайыӈӄэначгын тымын!
Ээ, ынраӄ-ым ӄутти нъэлгъэт анмыткока!
Каӈолгыӄай вынэ чит гатапоочгылен А'ӄанныӄайына А'ӄанныӄайына еп гыргол рэлынкавравъёнэн.
Ынӄо таӈымыльо тымыткойвынэнат.
Пипиӄылгыӄэгти лыгэн тэнтисӄутэ нэнанмыткоӄэнат.
Лымӈэ риӄукэт ынкъам ӄутти гынникыт.
Таӈымыльо тымыткойвынэнат гынникгинив, нъэлгъи ытръэч тъымымчаткоэ'гычгын энмигчирэвкэ.
А'ӄанныӄайына еп гыргол рэлынкавравъёнэн.
Ынӄо таӈымыльо тымыткойвынэнат.
Пипиӄылгыӄэгти лыгэн тэнтисӄутэ нэнанмыткоӄэнат.
Лымӈэ риӄукэт ынкъам ӄутти гынникыт.
Таӈымыльо тымыткойвынэнат гынникгинив, нъэлгъи ытръэч тъымымчаткоэ'гычгын энмигчирэвкэ.
Йъонэн А'ӄанныӄайына э'гычгын: Ээ, а'мын-ым ӈирэмури мытынъэл вэтгавкы!
Иӈӄун-ым иа'м ытлён тымын ытля ёо'мачы?
Наӄам лыгэн тылгитэвиминӈыльэтык ынкы ёо'йӈык!
Ынкъам ынкэкин еп антыяатка тынтыркын гынин рытавэмэнӈатгыргын!
Валёмыркын, тытльэгычгэгыт?
Авъеткынка вагъэ э'гычгын, миӈкыри ӄун галгэайылгавлен.
Ганӈэнайпылен э'тки А'ӄанныӄай: Рэӄын-ым нивигыт?
Этъым эмӄынгивик ытръэч нырэчьэнӈигым?
Ынӈъэм ванэван!
Ытръэч нырэрмэвӈигым таӈамгыныкы!
Ынӄо лыгэн ынкы пилгытэнтинин ынкъам рилгыпэтэ тымнэн э'гычгын А'ӄанныӄайына.
Ынӄо ивнинэт тумгыӄэгти: Вынэ, ынраӄ-ым игыр нымэльэв мытранымытваӈӈо!
Вэлынкыӄунэтури, винрэттык!
С. Ытри гэӈэвъэнэ гатваленат.
Ытри гатваленат нытутйиӄинэт.
Ынӄо вай гыроръоӈӈок йытонэнат ӈавъэгиӈа ӄэйъигыӄэгти.
Мэйӈэтгъэт и'гыӄэгти.
Нэмэ ӄутти у'рэтгъэт.
Мыкэтгъэт и'гыт, Ынӄэн-ым энмэн э'гъё.
Энмэн гатваленат нирэӄ и’гыт —ӄликъины ынкъам ӈэвъины.
Ытри гэӈэвъэнэ гатваленат.
Ытри гатваленат нытутйиӄинэт.
Ынӄо вай гыроръоӈӈок йытонэнат ӈавъэгиӈа ӄэйъигыӄэгти.
Мэйӈэтгъэт и'гыӄэгти.
Нэмэ ӄутти у'рэтгъэт.
Мыкэтгъэт и'гыт, Ынӄэн-ым энмэн э'гъё.
Мэйӈэтръугъэт и'гыӄэйгинив.
Ынкы-ым ытлыгык рээн нылейвыӄинэт.
Ытлыгэ нинэнинъэйвыӄинэт таӈӄонпы.
Таӈӄонпы гамганотайпы нылейвыӄинэт.
Энмэч ӄолечавчывак нытэгинӈэтӄинэт ӈэлвылекы.
Ӄол лыгэӈъочьыӄай ныяанранымытваӄэн.
Вэчьым ынин гатваленат амӈырооткэн мооӄор ынкъам ытръэч ыннэн ӈавпээчвак.
Вай ынӄэн еп лыгэыяа льунин ӈэлвыльыӄэй ытлыгъигэ.
Ивнин эккэмкын: Вынэ вайыӈӄэн майӈычавчыв, мынпэнрын ӈэлвыл!
Эченур ӄынмыгыткы эмчымӄык!
Таӈымыльо нанмытконат мооӄаат.
Ытръэч тэӈыннэнчьэӄэй ычвэӄӄэй гынугъи.
Орвырэлык камлелы ычвэӄӄэй нытлепыткуӄин, тылвамынан гынугъи.
А'тав ынкы орвырэлык камлелы ляйвыӈӈой, эвыр орвырэлчыкойпы.
Этынвыӄагтэ нытэргатӄэнат, ӄорагты гылёта.
Наӄам таӈэтъо ычваӄаеты ныейвэчетӄинэт, чама ынӄэната нытэргыръоӄэнат.
Ынкы ганымытваленат ытлыгын, ытля ынкъам ӈыраӄ эккэт, ӈирэӄ чакэттыт.
Э'гъё-ым гэквэтлин ӄоленымэты.
Ынкы лыгэмайӈычавчыв.
Ивнинэт эккэт ытлыгъигэ: Иик, а'мын-ым нэмэ ӈутку мынтэгинӈэт, миӈкыри ӄун э'тки ӈотӄэн чавчыв, ӈъочьэты нытэрмэчьыӈӄин.
Чама ынинэт нымытватомгыт лыгъаткэвма ныӄамэтваӄэнат — лыгитъэръэв нинэйылӄин ӈъочьэты тэйӈэт.
Чама ӄаагты кыннытармачьыӈӄэн.
Вэты-ӄун ӄыӄитпыльэтгытык ӈэлвыл тымыткок!
Валёмтык?
Ии!
Ээ, энмэч ӄэквэтгытык!
Ынӄо эквэтгъэт.
Аны напэнрын ӈалвыльыйӈын!
Вынэ на-а-лгэнмыткогъан лыгэн эвыр ынкэӄэй!
Лыгэн-ӄун рыпэт мачымыльо, ынӈатал-ым вэчы гэтчылин ӈэлвыл.
Наӄам лыгэн галгэтымӈэнмытколен ӈэлвыл.
Ынӄо ӄытгъи ытлыгэты э'гъё.
Иквъэт: Ытлён таӈвэчы мытылгэнмыткон ӈэлвыл.
Вынэ ынӈин, ытлён тэкэм ынӈин!
Ынанъым иа'м кытъаткэӈ чавчыв!
Ынраӄ-ым айвэкэн ӈъочьыӄай ытлён ымэн этъым чавчывавыркын.
Ако, элымӈэ!
Ээ, вынэ мынэквэт рымагтэты!
Эквэтгъэт лыгэн ӈанӄэн ӄоленотагты.
Ынраӄ ынӄэн ӈъочьыӄай таӈвэнъымлен.
Янор элек гыръогъэ ӈавпээчваӄӄай, ӈэмӄынгивик нымкэттылеӄин ӈэлвыл.
Ӄынвэр эвыр; вай лыгэмкатычгатгъэ ӈэлвыл.
Ынӄэн-ым ӈан чит пэчгычавчывайӈын таӈвэчы гаӈъотвэлен.
Лыгэн гэлгитъэттывиӄээтлин ӈэлвыльыӄэй.
Энмэч-ым мэчемлейвыткутэ гэнъэтлин пэчгычавчывайӈын.
Ынӄэн-ым чит ӈъочьыӄай, ӈан чавчывавыльын.
Ынӄэнына гэлгиривлыльэтлин ӈъочьын гамганымнымгыпы ынкъам ынык рээн нынымытваӄэнат.
Ынӈатал-ым нымэльэв нинэйылӄин тайӈатгыргын ӈъочьычавчывата.
Ынкъам нынну нэлгын ынӄэнырык чавчывак вальа —энмэн Ӈъочавчыв.
Иа'м ынӄэн нынну гэлгылин?
Миӈкыри ӄун ытлён ганымытвален лыгэвэлӈъочьыӄаё ынкъам гачавчывавлен кытавэтываӄ.
Ынкъам ынӄэната гэтэнынныӈлин Ӈъочавчыв.
Нэргавӄэн Ӈъочавчыв: Игыр-ым ынраӄ ӈъочьыморэ нымэльэв мытранымытваӈӈо, минкыри ӄун тэнчынит-ым мытчавчывав!
Ымы тури ӄынур авынральо ритыркынинтык.
Ынӈэ ивкэ.
Ы'мӈан, Ӈъочавчыван ӈэлвыл!
минкыри ӄун тэнчынит-ым мытчавчывав!
Ымы тури ӄынур авынральо ритыркынинтык.
Ынӈэ ивкэ.
Ы'мӈан, Ӈъочавчыван ӈэлвыл!
Ынӄо нымытваӈӈогъат тэгнымэльэв.
Таӈымыльо ӈъочьыт, ынык нымытвальыт, тумгыльэтвылгэ нынымытваӄэнат.
Ынкъам гамгаӈъоча ы'лгу нылгыӄин Ӈъочавчыв.
Э'гъё-ым нэмэ ӄулинымык пыкиргъи.
Ынраӄ ынӄэн чавчыв нылгинытэӈӄин.
Нэмэ ивнинэт ытлыгэ эккэт: А'мын-ым ытлён, нэмэ а'тав ӈутку мынрэтэгинӈэнӈы, миӈкыри ӄун нэмэ уйӈэ мытынъэл этэйӈэткэ.
Наӄам рэӄэ мынтэйӈэт игыр?
Опопы а'тав ӈутку мынтэгинӈэт.
Ытлён ытръэч вэтыӄун ӄытэминӈычьэтгытык тэгинӈэтык!
Вай-ым вай, аныӄун мивтык, миӈкыри рэтэгинӈэнӈытык.
Вайыӈӄэн ӈэлвыл ытлён кынныкытгэмӄэн, таӈамалва вальын ынкы ӄораӈы варкын.
Элымӈэ, мэй!
Иик, ытлён тивыркынитык, эккэтури!
Вэтыӄун тэӈынӈэ эгйинрэкэ!
Ээй!
таӈачгыта ивръугъэт.
Ӈэнку варкын ӄол ӄораӈы йъарат кынныкытгэмӄэн.
Ынӄэн ыныкит ранмыӈыткы, ытлён а'ткэвма ратвантык эвыр ымыльо мури ӄырым мынъегтэл.
Ынӄэн 'ӄораӈы — вагыргыӄор, митъэлыги ымы вылтыӄаачыко нывытрэтӄин, лыгэн ӄун ынанмайӈъалянточьын.
Наӄам элгар — тэгнылгыӄин.
Ынинэт рынныт таӈаврыкыльэнат.
Ынкъам лыгэмайӈырынныльын.
Ы'мто, валёмтык, нэнэнэт?
Ии!
Мытвалём!
Ээ, энмэч а'тав ӄэквэтгытык.
Эквэтгъи э'гъё.
А'мын-ым ытлён напэнрын ӈалвыльиӈын!
Таӈамъаӄаянвыӄагтэ нанмынат.
Итык, таӈымыльэты лыгэчьыльын ӈэлвыл.
Ыннэн и'ны ынкы гатымӈэвлен.
Ынӄо ӄытгъэт ытлыгэты.
Ы'мто, тымыткы?
Ии!
Вынэ ытръэч ыннанмытлыӈэн!
Ако, ытлён тэкэм ынӈин.
Тэгмэчынкы ытлён!
Ынръа вай-ым э'ми ӄол?
Ӄун еп пэнрыткотыляма мытынтымӈэвын.
Ако, элымӈэ!
Ынраӄ-ым миӈкы вагъэ?
Ӄооӈ!
Наӄам люнльутэ мытынтын, миӈкыри ӄытыльын.
Ако-како, тыттэӈэт!
Леӈытэӄ-ым вэлеркылей миӈкыри вальыӄайык.
Нылгэкапчачавӄэн ытлыгын э'гъё.
Вынэ китаӄун, а'тав эӄылпэ ӄылӄыриргыткы!
Ээй!
Эквэтръугъэт нэмэ.
Аны гэнарэрленат таӈъотчой льук натаӈылвавын.
Ӄынвэр эквэтгъэт панэнагты.
Ы'мто, э'ми?
Вынэ уйӈэ!
Ако-како, элымӈэ уйӈэ!
Тыттэӈэт вэрин!
Ынръа лыгимиӈкыри ӄытгъи?
Китаӄун, а'тав опопы ӈутку ӄэйыӄынуӄэй мынъатчамык!
Вынэ эвыр лыгэн!
Ынкы нъатчаӄэнат.
Ӄэйыӄынуӄэй а'тчагъат-ым - люур вай пыкиргъи, галгомръольатлен.
Лыгзн эвыр пыкиринэӈу эргавыльатгъэ, вэтгавчетыльатгъэ: Уу, како мэй, а'мын эты тымчытвэгъак чама тэрмэвык!
Миӈкъым гатвачгатэгыт!
Ӄун тургин тывъё тынмын.
Ако мэй!
А'мын, алымы тивтык — вэтыӄун ынӈэ ынӄэн анмыка!
Ытлён иа'м ӄун авалёмка гитигыт?
Ӄэйвэ ӄун гавалёмэгым, ытръэч ӄун гантыяатлен.
Вынэ нылгайылгавӄэн а'ткэвма тэгинӈыльын и'ны.
Энмэч нытэргывэтгавӄэн, ытлыгэ амӄынымӈылёк: Иик, ытлён ымэн, тумгыӄэгтури, а'ткэвма мытытва!
Ытлён ымэн, вай-ым ӄырым мынъегтэл!
Вынэ а'тав мынтантэнмыӈат, мынгынтэв, миӈкыри ӄун лымӈэ а'ӄаягталы мытынъэл!
Ынӄо ивнинэт: Гынончывэ мынынлин э'гъё.
Ӄол чывипыт ытльайпы нытвагъан, ӄол-ым а'тав гымыкайпы.
Ынӄо нэмэ ивнинэт: Лыгэн тури ӈанӄэн тымӈэнотагты ӄыгынтэвыльэтгытык, этъоонмыл эвыр ринъэтэнӈытык.
Ытлён чит мури а'ткэвма иткэ мынъинмык, эккэтури, талвапалӄаттагнэты мынъыегтэл.
Чама чит таӈымыльо яалтыӈаратэты ынӈин нъытван э'гъё.
Вай, ӄынур мури.
Игыр-ым мури а'ткэвма энмэч мытинмык, энмэч-ым ӄырым лымӈэ ынӈин вальын нытван яалтыӈаратэты э'гъё.
Энмэч тылвъэткиӈыт ратваръоӈыт э'гъёгэнэв!
Лыгэн лыгэтымӈэнӈэн ратагэнӈыльатыӈоӈыт ӈэлвылекы ынкъам егтэтлекы.
Валёмтык, нэнэнэт?
этъоонмыл эвыр ринъэтэнӈытык.
Ытлён чит мури а'ткэвма иткэ мынъинмык, эккэтури, талвапалӄаттагнэты мынъыегтэл.
Чама чит таӈымыльо яалтыӈаратэты ынӈин нъытван э'гъё.
Вай, ӄынур мури.
Игыр-ым мури а'ткэвма энмэч мытинмык, энмэч-ым ӄырым лымӈэ ынӈин вальын нытван яалтыӈаратэты э'гъё.
Энмэч тылвъэткиӈыт ратваръоӈыт э'гъёгэнэв!
Лыгэн лыгэтымӈэнӈэн ратагэнӈыльатыӈоӈыт ӈэлвылекы ынкъам егтэтлекы.
Валёмтык, нэнэнэт?
Ии, — лыгимэрынрэ ночыткоӄэнат.
Таӈымыльо гэпыннэвръулинэт ытръэч ынӄэн э'ӄэтэгинӈыльын тэнлымынкыри ныльутлепыльэтӄин.
Энмэч нымэрэнтоӄэнат чымӄык.
Ытлёнайӈын-ым ванэван.
Ынӄо ивнинэт эккэт ытлыгъигэ: Таам, а'тав мынэквэт вынэ!
Ӄутръугъэт таӈавынъанӄатэты, наӄам нытэргыръоӄэнат.
Ынкъам ӈан ныӄъоляӄэнат, ӄынур тэргыльыт.
Галгэглёленат ченэтпымытвагыргэты.
Эквэтръугъэт амъянра— ӄутти ытлыгэпы, ӄутти-ым ытльайпы.
Тагэнӈыльиӈын-ым ытльайпы вагъэ.
Аны гэгынтэвыльэтлинэт лыгэн нотагты!
Таӈӄонпы гэлельэтлинэт.
Люур вай таӈавынтыляльатэты пыкирвылгыгъэт ярак, ӈан ӈалвыльынмыёк чавчывак.
Ынкы лыгэн эвыр въиткугъэт ыргынанчиӄай.
Таӈымыльо гэвъиткулинэт, ымы ыннэн люӈъегтэле.
Аны ынӄэн чавчыв гэӄылгилюлин ӄорагты, вагыргыӄорагты!
Ынӄо нивӄин: Вынэ мачынан!
Ынан-ым ынӄэнына пууръу ратвагъа элвэльин.
Ытлён-ым, ынӄэн чавчыв, нылгинытэӈӄин ӈъочьэты, гамгаӈъочьыӄай нымэльэв нинэнтэйӈэтӄин.
Ынӄо ытри нымытваӈӈогъат пэнинэмил, ымы а'ӄаӈ люгнъэле.
ытлыгын.
Ытлён яалтыӈаратэты а'ткэвма ратвагъа э'гъё.
Игыр-ым вай, э'гъёкэн ытлыгыт, лыгэн нэнэнэт мэйӈэтык, ытлыгыт нынрултэтӄинэт ынкъам ӄувчикычьу нынъэлӄинэт, Ныпытлиӈӄин ейвэлӄэй С. Ынинэт чит тъэркинэт ӄорат гатваленат.
Эмиткэтэ гэнымкэвлинэт чавчывайпы.
Энмэн ынӄэн эрмэчьын ымыльорык айылго нылгыӄин.
Ынкъам эмиткэтэ гагаймычьавлен.
Лыгэн вытрыӈ ӄонпы нытваӄэн.
Ымыӈ ынин мигчитльэт гатваленат.
Энмэн, ынӄэн гатвален Мэчигмэльын.
Ынинэт чит тъэркинэт ӄорат гатваленат.
Эмиткэтэ гэнымкэвлинэт чавчывайпы.
Энмэн ынӄэн эрмэчьын ымыльорык айылго нылгыӄин.
Ынкъам эмиткэтэ гагаймычьавлен.
Лыгэн вытрыӈ ӄонпы нытваӄэн.
Ымыӈ ынин мигчитльэт гатваленат.
Ынкъам ӄолечавчывак ейвэлӄэй нытваӄэн ӈэвмиргыӄэйык ымыӈ миргыӄэйык рээн.
Ынкыри тыӈивынинэт мигчитльэт эрмэчьэ.
Ынӄэнат лыгэӈъочьо гатваленат.
Ӄытлыги, ынӄэн ейвэлӄэй пытӄылым нэрмэӄин, наӄам винвэкин.
Люур пыкиргъэт мигчитльэмкын.
Ынпыначгыӄая пынлёнэнат: Рэӄыркынитык?
Люур ӄол иквъи: Нэмэ эрмэчьэ нэнӈивымык.
Пынлёнэнат: Раӄэты?
Ӄорагты.
Ыргин ытръэч мытлыӈэн ӄорат гатваленат.
Ынпычачгыӄая ивнин: Чиӄӄырым!
Мачынан нармайпыгъан, мачынан ы'нынмыткомык!
Ӄиквыткы ынӈин!
Люур ӄол иквъи: Вынэ мури наранмыткомык, уйӈэ вальыморэ.
Вэлер мытлыӈэн мынынрагтатын ӄорат.
Ынпыначгыӄая ивнин: Вынэ мургин ытръэч мытлыӈэн ӄорат варкыт.
Аръаля ӄырым мылпынрытык!
Мачынан ныетын ынанчинит!
Ӄиквыткы ынӈин!
Ваа!
Эквэтгъэт мичгитльэт.
Ынпыначгыӄая ивнин ейвэл.
Ытлён гыт ытръэч гыллиӄэву итыркын гымык, ӄырым ӄывириӈыткуги эрмэчьэ энэвнаёморэ ӄората!
Люур ейвэлӄэй иквъи.
Ӄырым итык мури ы'нӄораэнэвнамык.
Мэчынкы тырэнтэйкэвӈын.
Люур эргатык волӄытвэгты ининигъэт.
Нъэмэтӄин эрмэчьын орвыткынык.
Иквъи ынпыначгыӄай: Вынэ ӈотыӈ етгъи эрмэчьын!
А'тав ӄытэнмаквэ!
Ейвэлӄэй тэнмаквъэ.
Пыкиргъэт, эрмэчьын э'мэтэ нынтыӄин.
Иквъи эрмэчьын: Э'ми ӄорат тургин?
Ӄоро ӄинэйылгытык, эӄылпэ вынэ!
Ынпыначгыӄай иквъи: Чиӄӄырым мыйылгыт, ӄэйвэ эрмэчьу ритгъэ!
Люур армайпыгъэ, ӄутгъи орвэпы.
Эчги ынпыначгыӄай пириркынин, люур ейвэлӄэй ӈытосӄычатгъэ.
Ивнин: Ынръам рырэӄэвыркын?
Эрмэчьэ ынръам ейвэлӄэй пэнрынэн.
Аны ымъылёӈэт гэтэйкэвлинэт, ӄынвэр вулӄытвигъи.
Тэркырама эрмэчьин мынгыӄач мыленин.
Вэнлыги ынӈин нылеӄинэт.
Ынръам ӄачакэн мыленин мынгылгын.
Эрмэчьын иквъи: Ынан ӄората мылпынрытык!
Вынэ, итык амӄората тъэркин!
Ынан чама нэлгэ.
Вынэ, тъэркин!
Чама ынпычьын ӈээкык ӈэвъэну ӄылгыгын.
Вынэ, тъэркин!
Ынан гымык эрму ӄынъэлги.
Ии, эрму тритгъэ гым гынык.
Энмэч ӈотӄэнат ынпыначгыӄагтэ мыривлынэт.
Ытръэч лымӈыл.
Ынӈин вальыт тэленъепкинэт эрмэчьыт.
С. Аны эккэрык ылвылю нылгэнмыӄэн.
Ӄолетъылё нэмэ нычейвыткуӄинэт.
Нынымытвакэнат н ыраргарэ — ытлыгын, ӈэвъэн ынкъам ӈирэӄ эккэт.
Аны эккэрык ылвылю нылгэнмыӄэн.
Ӄолетъылё нэмэ нычейвыткуӄинэт.
Ӄол итгъэт, эчги эквээркыт, иквъи ытлыгын: Ынӄоры эквэтгъэт.
Ӈинчьэн иквъи: Ынпычьын иквъи: Аны ынӈэ, мынрагтымык!
Ӄун мынъёпатынат, ръэнутэт ынкы варкыт!
Ӄынвэр валёмгъэ ынээльын.
Ӄытгъэт.
Аны гэлелинэт!
Ӄынвэр, люур нэльунэт вээмык ӄача акэркыӄлявылтэ.
Ытленъютэ ивнин ынээльын: Кита мынылӄэгнэвынэт!
Аны ынӈэ!
Лыгэнитык мури наранмымык, — иквъи ынээльын.
Аны ӄырым, йъэлыги ытри мытранмыӈынат, — иквъи ытлеӈи.
Аны мытрэнвэнӈынэт ынкъам нарапэнрымык!
Аны ынан мынгынтэв!
Ӄынвэр, валёмгъэ ынкъам нэлӄэгнэвынэт.
Ынкъам гынтэквъэт.
Люур ырык ы'ттъыёча ӄутгъэт акэркыӄлявылтэ.
Ынкъам намӈылёнат: Иа'м чит рэӄэ вылгыпыткотык, наӄам ымы пэглягъэ?
Лыгэн авъеткынка нытваӄэнат.
Леӈытэӄ, чит тымыткоркынэтык?
Нэмэ лыгэн ванэван ы'нтатлыӈынат.
Ӄынвэр иквъи акэркыӄлявыл: Таам, мынрагтымык морыкы ымыльо ӈирэтури ымы мури!
Ынээльын иквъи: Вынэ, энмэч мури мытрарагтыгъа.
Ӄырым торыкы мынылӄынмык, миӈкыри ӄун ытлыгыт варкыт.
Ӄынвэр валёмгъат.
Ӄытгъэт ӈыраргарэ.
Пыкиргъэт.
Эвын а'ӄэнмыгточыӈкы нытваӄэнат, лыгэн уйӈэ аярака.
А'мын-ым мынпойгыльат!
Ынӄэнат-ым ӈирэргэри нымлыӄэнат, йъарат ытлеӈи нылгэнымлыӄэн.
А'мын-ым валёмгъат пойгыльатык.
Торымгогъат янор лыгэн вэтгысӄык, ынӄо а'ӄэнмыгточыӈкы.
Ынӄо аны о'тчой гапойгыльатленат!
Ӄынвэр ынээльын тымнэн акэркыӄлявыля.
Ынкъам виин паагъат пойгыльатык.
Нэмэ ӄолетъылё иквъи акэркыӄлявыл: Лым вынэ мынпойгыльат, чеӈэр гыт э'птэ мынмыгыт!
Вынэ ӄэнанмыгэ, йъарат этлы ынээльымил атвакыльэгым.
Энмэч мынпойгыльаркын!
Ынӄо тэнмаквъат пойгыльатык а'ӄэнмыгточыӈкы.
Пэнрыйгот итгъи акэркыӄлявыл.
Ынӄо пэнрынэн ӄлявыля.
Торымгогъат пойгыльатык.
Аны о'тчой гапойгыльатленат!
Энмэч ӈирэӄ ы'лёӈэттэ галягъат.
Ӈыроӄав эргыръогъэ.
Ынкъам эчги волӄытвэӈӈогъэ, люур акэркыӄлявыл кувлыткульэтгъи.
Ӄытлыги пилгык гитлин.
Ынӄо рагтыгъэ ытлеӈи.
люур акэркыӄлявыл кувлыткульэтгъи.
Ӄытлыги пилгык гитлин.
Ынӄо рагтыгъэ ытлеӈи.
Пыкиргъи ярак.
Ивнин ытлыгэ: Э'мъим тумгытум гынин, миӈкы пэлягъан?
Эккэтэ ивнин: Вынэ ӈан ӈэйык рымагтэты гэлӄынмури ынкъам ынкы гымнин ынээльын нанмыгъан.
Ынӄо амынан чайвыткоӈӈогъэ.
С. Гапылмыръолен, тымӈэквъэ.
Люур кайӈыран льунин.
Ивнин кэйӈэ: Энмэн ытлён нылгэеа’тӄэн, ӄлявыл чейвыткугъи.
Гапылмыръолен, тымӈэквъэ.
Люур кайӈыран льунин.
Ивнин кэйӈэ: Вынэ чейвыткульигым тытымӈэквъак.
Ивнин кэйӈэ: Вынэ ӄыетги, ӄырэги!
Ӄыӄамэтвагэ!
Тэӄэмэӈгъи.
Ӄамэтваплыткок, ивнин кэйӈэ: Ӄыйылӄэтги!
Ымы гым трэйылӄэтгъэ.
Эвыр рэгытъэвыркын, лыгэн оттиӈа ӄэнаркыплыркын.
Ыныкит лыгэн рыйиткутэ ринэныгъеквъэ, лыгэн трапэнрынтык, трэнунтык!
Ии!
Лыгэн йылӄэтгъи.
Кыеквъи ӄлявыл, гытъеквъи, лыгэн рыйиткунин.
Люур кэйӈын кыеквъи.
Иквъи: Какомэй!
Рэӄэ энайъогъэ?
Эты лыгэн трататкынъегыт!
Ёрок гролмакы кычечьивынин.
Пэӈъивэтгъи кэйӈын, иквъи: А'мын, какомэй, аалёмкыльэгыт ивкы!
Ӄынвэр ытлён тынмыркынэгыт!
Ымэр игыр ӄывалёмгэ!
Ыныкит авалёмка ритгъэ, транмыгыт!
Ымэр ӄывалёмгэ игыр!
Ӄол итгъи рыгъевнин, ивнин: Ӄыгъекви!
Мыныгъевмык!
Гэмэлетлин.
Люур ӈытогъэ — эвын гэлеръулин.
Рагтыгъэ.
Ярагты пыкиргьи.
Ярак нивын: Миӈкы нытвайгыт?
Ӈоонко, ыяаӈ.
Кайӈырачыко нытвайгым.
С. Ытри ӈъочьыӄаё ганымытваленат.
Нынымытваӄэнат ынпыначгыӄай, ынпыначгыӄаен ӈэвъэн эвыр ынкъам ыргин ӈээкык гэнэнэнэлин — энмэч ӈинӄэйӄэй, ытръэч еп ныппылюӄинэӄэй нэнэнэӄэй.
Ытри ӈъочьыӄаё ганымытваленат.
Ӄол итгъи ынӄэн ӈэвысӄэт гэрэттыннэӈлин.
Наӄам ынкы эвын вулӄытвик.
Вынэ нылгэёа'тӄэн ӈаргынэн, наӄам вусӄымчыку.
Ивнинэт ӈээккэтэ: Вай-ым тыттыннэркын!
Ытлыгын ынкъам ытльаӄай иквъэт: Вынэ ынӈэ — ёо'мачы!
Ытръэч-ым ныкитэ э'чуулгыт рэйыръэнӈыт.
Вынэ ӄырым!
Ратымӈэквъа ёо'мачы!
Ӄынвэр вэнлыги ӈытогъэ ӈэвысӄэт.
Уйӈэ автычгыка ӈытогъэ — амкэргырга, ынраӄ э'чуулгын айгыпы рулвынин.
Люур рытрилнин э'чуулгын — рылыпляннэн ёо'та.
Ынраӄ вэлеркылегъи э'чуулгык ӈэвысӄэт.
Аны о'тчой гэвэлеркылелин э'чуулгык ӈэвысӄэт!
А'мын-ым аны нылгэпылмыёа'тӄэн, наӄам уйӈэ автычгыкыльэн райвалявкы гэквэтлин.
Аны гэлгурэтылелин — люур рычгуткугъи ыныгчурмык.
Нивӄин.
Ынраӄ ръэнут рыглюркын?
Тэйылиӈыткугъи кэгынмэ — люур рыкээрэвнин ръэнут ынкы.
Ӄытлыги, ынӄэн гатвален яраӈы.
Ынкы рэсӄиквъи.
Рай авынральыт — рэлку, ёрочыко.
А-аг, — мэрынрэӄэй иквъэт рэлкульыт.
А-а,— мэрынрэ нэмыӄэй ночыткоӄэн ӈэвысӄэт.
Ако мэӈӄокэнайгыт?
Авъеткынка ытлён нытваӄэн, ванэван ночыткогъан.
Люур рай вэнвывэтгавыӈӈогъат: Ӄытивысӄиквын гынан.
Аны ӄырым!
Э'тки, юрэӄ, кэлы.
Ынӄэнат гатваленат, ӄытлыги, гэтленъютэ.
Ынӄэн ытлеӈи нинивӄин.
Ӄытивысӄиквын.
Ытлён-ым нъэнӄэтӄин, нивӄин.
Юрэӄ, кэлы.
Аны ӄэмтивысӄиквын!
Аны ӄырым, тайылгавыркын!
Нинэтэнринӈыӈӄин ынээльэ: Ынкъам лыгэн тэвысӄэвъянва ӈэвъэну нылгынин.
Аны ӄырым!
Э'тки, юрэӄ кэлы.
Ээй, э'нӄээркын?
Ээ, гымнан-ым, — тивысӄивнин ынээльэ.
Аны гэлгъилкымлитлин ӈэвысӄэт!
Ынӄо тивыплыткунин ӈэвысӄэт.
Ынраӄ ынкы о'тчой ганымытвален ӈэвысӄэт.
Ӄулиэлек ынӄэнат ылвагэлеӈӈогъат гэтленъютэ.
Ынръа вай э'ргынрэвэн рыгыркэвъёоӈӈонэн ынинэльин ӈэвъэн.
Эчги вай нэквэтӄинэт гыннэгӈыттынвэты, ынраӄ ытлён нэквэтӄин янра ӈанӄэн лыгэн амэчгыргэты.
Ынӄо волӄытвэӈӈок, вытку нэквэтӄин нэмэ амэчгыргэты.
Ӄээӄынуӄэй вак, нырагтыӄэн — эвын тэӈуйӈэ гатвален.
Ынээльэ ивнин: Иа'м тэӈуйӈэ гыт эгынниккэ рагтыркын?
Ӄун ынръа вай, гыннигльук тылвавыркын!
ынинэльин ӈэвъэн.
Наӄам ынинэльин ӈэвъэн нылгъэнӄэтӄин.
Аны нэмэ ӄулиникэк гылвэгилилинэт.
Нэмэ ынӄэн ынӈин итгъи ытлянъёйӈын.
Аны ымъылёӈэт гэнгыркивлин ӈэвысӄэт!
Ӄынвэр, гэпэӈъивэтлин, валяйӈын чотгэӈкэн йытонэн — ынӄэната гыткаръысӄиӈа тэнгыерэгнин.
Люур ритъунтэвнин ыныкагты — левтылвинин ӄлявыл.
Ынӄо ӈэвысӄэт камчечытвэтчагъэ.
Ынӄо орвытараӈыткынэты рыттэннин.
Аны нылгиниквыӄин орвытараӈиӈын!
Ӈэнку мылгэнаръэнэн мэлӄыткынык.
Аны нылгиниквыӄин мэлӄычгын, орвытараӈ!
Рыпэт ӄун тыттатъёлга тыттэтыльын.
Ээ, а'мын-ым, пыкиргъи вулӄытвик ы'вэӄуч, нэмъэм гэлвульэтлин лыгэн эвын.
Пынлёгъэ ы'вэӄуч: Э'ми эӄэлюӄ еп эпкиркэ иркын?
Ӄооӈ, э'митлён!
Тэӈвулӄытвигъи ӄынвэр, наӄам уйӈэ.
Нивӄин: Эвныпэ рэӄэ нанмын, мэӈинрин гынникэ?
Ынӄо эргатръогъэ.
Мэлӄыгэӈэты ӄытгъи.
Ӈэнку гатгаткоӈӈой, милӄыгиӈкы.
Люур вай мутлыйитгъи кагынмэты.
Аны гэчеӈыттэтлин ытлён!
Ынраӄ ръэнут мэлӄыткынык варкын?
Ынӄо тыттэтгъи мэлӄыткынэты.
Эвын ынкы нырылтэлӄэн въильын, гэлевтылвилин — левыт гэныпыӈэтлин рэлпэты.
Эвын гамылгэнаръэйвылен ынкы.
Ынӄо ӄытгъи ӈавъанэты.
Ивнин: Ынръам ытлён гэрэӄигыт, иа'м тымын пычытръэч ытлеӈи?
Ынан-ым а'мын, иа'м нинэнгыркивъюуӄин!
Ынкъам гэмо тылгын валяйӈын тыгтон, чотгэӈкы вальын, ынкъам а'тав чит тытэнгыерэӈын ыныкагты.
Люур тынйыӄыргалявын ыныглявтэпы — ынкы тылевтылвин.
Иа'м-ым тэленъеп ивкыльигыт?
Миӈкыри ӄун найылгавэгым.
Ынкъам ӈан никвъэн, таӈыӈ нъытван, лымӈэ ӄырым тагэнӈатгыргын нъытвагъан.
Ынӄо чемгъольатыӈӈой ы'ваӄочейӈын.
Иквъи: Ээй, вынэ, ӄытэгинӈэт!
Ытръэч ынӈин иквъи, ынӄо ӈытогъэ.
Ынинэт ирвыт рынрынинэт ынкъам эквэтгъи нотагты, ынкы ӈэвъэн пэлянэн ярак.
Аны ынраӄ тэйкынин ынкы рыгъёлгычгын, лыгонмычыкогты вальын.
Ӈэнри ӈирэк ёнэнат кымъыт — тыӄиӈэвыт ынкъам гытокале рыгъёлгычыкогты ёнэнат.
Ынкы нинэнмэйӈэвӄинэт.
Ылваӄаанмыёт нэнаёӄэнат ӈэнри.
Аны о'тчой таӈымгэвэӈэт рэнмэйӈэвӈынинэт кымъыт.
Эчги ӈирэӄэв гивин нъэлыркын, люур вай ынӄэнат кымъыт майӈатыӈӈогъат.
Энмэч ыннанъылё наткоӈӈонат ӈирэют, мэӈинрин ӈыроёт ылваӄаанмыёт.
Аны ӄынвэр галгэмайӈаачгатленат ынӄэнат кымъыт!
Ӄынвэр еп рараттыляма ӄаанмыёт гытокалейӈа нинэнмыӄинэт гыргол вальыт, галгэвляачгатлен гытокалекымъылгычгын.
Тыӄиӈэвыт-ым ы'ттъык майыӈкы ганъалычгатлен.
Ынкы рыгъёлгычыкойпы ныръилемйыльэтӄин, гэлгинъытвилин.
Гытокале-ым энмэч ӈанӄэн кагыргын рыгъёлгыкэн нэнайъоӄэн.
Аны ныӄулильэтӄинэт ынкэчыку вальыт!
Тыӄиӈэвыт, ӄынур и'ны, ныӄъоляӄэн, энмэч майӈыӄолеӈ, ымы лыгэчекыяайпы нывалёмӄэн ӄъоляльын тыӄиӈэвыт.
Ынкъам ымы гытокале ныӄъоляӄэн.
Ынӄэнат тэӈэмгытъэтэ ныӄъоляръоӈӈоӄэнат.
Алымы инэнмэйӈэвыльэ ӄэйвэ гынник нэналгэнмыткоӄэн тэӈэмӈэнрилы.
Ынӄо иквъи.
А'м эты мэчынкы мэйӈэтгъэт!
Ынӄо рагтыгъэ ӄлявыл.
Пыкирык, ивнин ӈэвъэн: А'мын-ым, ӄыпатгынат левытти ылвин ынкъам мынынленэт нотагты!
Ээй!
Лявтыпатыӈӈогъэ ынкы ӈэвъэн.
Ы'вэӄуч-ым нэмэ пэнинэк орвытараӈгэӈкы гатгаткоӈӈой.
Нывиӄин ынкы ӈэвъэн.
Люур вай ӈыраткыната кытгынтатӄаятгъэ кургыӄэй.
Аны ӈэвысӄэтэ гапаколен.
Ӈотӄэн ы'мӈот ӄэтэв-ым рэӄыркын, ръагыпы лейвыркын!
Кургыӄэй иквъи: Чит-ым ипэ титыркын.
Чит тъывинрэтгыт.
Э-э-эй!
Вынэ эвъим ӄыетги!
Пиринин кургыӄэй ынкъам кагынмыткынык рытрилнин.
Ынӄо вэтгаквъэ кургыӄэй: Гыт вай, леӈытэӄ, ы’вэӄучитэ нанмыркынэгыт.
Элымӈэ!
Ынраӄ-ым иа'м?
Ӄун энмэн рымэйӈэвнинэт ӈирэӄ кымъыт таӈамгыныкы, иӈӄун гыт ынӄэнырык ы'ннугыт.
Элымӈэ мэй!
Йыӄӄэй ӈан-ым миӈкыри?
Лыгэн гынан ӄытэйкыгынэт плекыт, ытръэч ӄылгикэлийвыгынэт.
Ынкъам эчги рэквэнӈытык лявтынлянвэты, эймэвкы митъэлыги кымъык, нэриквыт.
Ээ, ӄыянотгэ.
Ыӈкэн эчги ынӈин риквъэ, гынан ӄынинтыгынэт плекыт, ынан ынкы рэнъэлгъэ ӄлявыл.
Ынкы эчги рэнинтыӈынэт плекыт, лыгэн эвыр ӄытлепги гырголягты — ынан трэвинрэтгыт.
Ээй!
Ынӄо ывэӈӈогъэ ӈэвысӄэт, пылекыт лыгэӄылпэ тэйкынинэт.
Аны ынӈатал-ым гэлгикэлийвылинэт.
Ынӄо увиплыткук, ивнин ы'вэӄуч: Вай тыплыткук!
Ээй!
Ынӄо рэсӄиквъи ы'вэӄуч.
Ӈэвъэнэ таӈванэван нынкалыровнэнат кэлиегыт.
Иквъи ы'вэӄуч: Таам, мынлевтынлемык!
Эквэтгъэт лыгэн нотагты.
Аны нылеӄинэт, ивнин ӈэвъэнэ ы'вэӄуч: Миӈкыри ытлён мытлеркын?
Лыгэн-ым ӈоонрэ!
Эвыр ӄэйыӄын тылегъэт — люур вай ӄулиӄул.
Ооов!
Ооов!
Ааав!
Ааав!
Ооо!
И'гыт ӄынур эвытлым чама алва ныӄъоляӄэн — лыгэн ӄун а'ӄалеӈгыргын!
Ӈэвъэнэ ы'вэӄуч ивнин: Ръэнутэт ытлён ӄъоляркыт?
Ӄооӈ!
Эвыр пыкэрыӈӈогъат, аны гытокален лявтыткынчыӈын нытасӄэвыльатӄэн рыгъёлгыкагыргэпы.
Вай энмэч лыгэпкэрыӈогъат — аны колё ӄолейӈын!
Вай авынтылягты ивнин ы'вэӄучитэ: Ээ, ӄыянот.
Ивнин ӈэвъэнэ: Янор мэсӄээӄын мынлемык.
Ӄээӄынуӄэй тылегъэт — ынӄо плекыт ринтынинэт ы'ттъыёлягты.
Аны гапэнрыленат ы'вэӄучьтэ: Ако мэй!
Микын тайкыёттэ?
Гымнин-ым, ӄэлюӄ, лымӈъэм микынэ ынӈин вальыт нъытэйкынинэт.
Гырголягты лылепгъи ӈэвысӄэт — люур ӈанӄэн гырголяйпы кургыӈилгэтгъи, илгиӄэтгъи.
Ӈанӄэн ныгырголятӄэн.
Иквъи ӄлявыл: Ӄыетги аны!
Ӄамэтватомгэгыт!
Вынэ ӄырым!
Чеӈэр-ым чит энанмыркын!
Аны ванэван!
Ынӄэнат-ым ръэнутэт наӄам?
Ӄун а'тав ынкэкинэт!
Вынэ ӄырымэнат, чит ынӄэнырык гым нанъынмыгым, нэнъынугым!
Ӈэвысӄэт нывэтгавӄэн коргыӈэлгэпы элгэӄанма.
Ынӄо ӈэвысӄэт эквэтгъи гырголягты.
Ӄлявылчыӈын пиӈкугъи рыгъёлгычыкогты.
Еп гыргол гытокалета рымнин.
Аны ӈэвысӄэт гэлельэтлин гырголягты!
Уйӈэ вагьэ ӄлявыл.
Лыгэнитык ыныкагты гэтэкымъыӈлин.
юур пыкэрыӈӈогъэ гырготрамкык ӈэвысӄэт.
Эвын ынкы кэльэгинив нъэйъуткуръуӄинэт, нъанэлёръоӄэнат.
Ӈэвысӄэт-ым винвыпкири ӈэнри, ынръа ӈан люнльутэ нэнтын кэльэтэ пыкитльэн.
Ынкэсӄэтгъи, эвын нылгинымкыӄин ярамкычгын.
Ӈэнри ӄытгъи.
Люур вай ӈэнку — эвын тэӈэмӈэвысӄэтгинив нытваръоӄэнат.
Ынӄэнат кэльэн ӈэвъэнгинив.
Люур ытри ивръугъэт: Вынэ ынӈэ гыт ӈутку атвака!
Вай ыныкит мургин ы'вэӄучит рэенӈыт, ыныкит ӄол уйӈэ ратвагъа энныкэ,— наралгэркыпчевмык мури!
Ынкъам ыныкит гыт ӈутку ратвагъа, лыгэн эвыр нэрэнугыр — ытлён э'тки ныгытъэтӄинэт!
Ээй, миӈкыръим ӈан йыӄӄэй мылӄытык?
Ӄол иквъи кэльэӈэвысӄэт: Ӄол-ым ӈан вайыӈкы варкын ярайӈын нылгинымэйыӈӄин, ынкы варкын Тиркынпыӈэв.
Ытлён митъэлыгъим кытъаткэ ынин тытыл нывэӈыткуӄин нылгиныйыӄъэв, чамъам-ым ытлён рэрэсӄиквъэ.
Опопы а'тав ӈэнку варкын имчьэчувнэлгыӄэй, ынӄэн ӄыпиригын ынкъам тытыл торааӈкатчыӄэвыльын ӄыпэнрыгын.
Лыгэн тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ.
Наӄам ынӈатал-ым, ӈутку итык чамъам рэегтэлы!
тытлыпэнратын ӈок ӄынлевалыткоквын имчьэчувнэлгыӄэй — ынан ынкы рэрэсӄиквъэ.
Наӄам ынӈатал-ым, ӈутку итык чамъам рэегтэлы!
Ии-ӄун, вынэ ынӈатал-ым!
Вынэ лыгивэлынкыӄунэйгыт!
Вынэ а'тав энмэч ӄэквэт, ӄынвэр вай рэпкирӈыт а'нэлёлӄэвыльыт!
Ии!
Ынӄо эквэтгъи ӈэвысӄэт.
Пыкиргъи ынкы.
Эвын яралгычгын аны нылгэнымайыӈӄэначгын!
Эвын ынкы ярак камлелы таӈамалваӈ вальын ы'ттъымылгын нытваӄэн.
Аны найылгавӄэн ӈэвысӄэт!
Нивӄин.
Ы'мӈан миӈкыри митык?
Наӄам ынкы нылгиныйыӄъэв нываӈыткочгатӄэн тытлычгын.
Камлелы таӈаӄочеткынка, нылгитымгэтӄин.
Пиринин тытлык ӄача вальын имчьэчувнэлгын.
Аны ынкы таӈъотчой гачемгъотвален ӈэвысӄэт!
Рылевалытковнэн имчьэчувнэлгыӄэй, аны торааӈкатчыӄэвыльын пэнрынэн — пиӈкунин.
Ӈэнри рымагтыгъэ.
А'мын-ым рэсӄиквъи ӈэнри!
юур вай ӈэнку нытваӄэн Тиркынпыӈэв, эвыр ынин гыпильын ынкы нытваӄэн.
Аны ынкы ынраӄ ынӄэн ӈэвысӄэт гакоргавлен, Тиркынпыӈэвын гыпильын: Кыкэ ӈавыл, вай чьэӈэврэмкыльын ынча етгъи!
Аа?
Ии-ӄун!
Тиркынпыӈэв таӈӄонпы нъэмпытваӄэн, ынкы-ым ытръэч э'мпытвагты нымӈылёӄэн: Кыкэ, ӈавыл, ети!
Ии!
Мэӈӄокэнайгыт?
Ивтытрэмкыкинэйгым.
Ээй.
Ынраӄ-ым иа'м ӈанӄо ети?
Миӈкыри ӄун гым ӈэнку лыгъаткэвма ганымытвайгым.
Ынӄо пыӈылтэлыйгот рыннин Тиркынпыӈэвынэ.
Пыӈылтэлгъэ ӈэвысӄэт.
Таӈымыльо тывыльаннэн ынин нымытвагыргын — ымы миӈкыри ытлён гэгынтэвлин ярайпы, эвыр эвтыляйпы.
Ынӄо иквъи Тиркынпыӈэв: Уу, како, ынӈатал-ым а'ткэвма ганымытвайгыт!
Вынэ трэвинрэтгыт ынан юрэӄ.
Эвыр ӄэйыӄынуӄэй ынӈин вагъат — люур рай ӄуликул.
Мэӈин чычеткэта?
Таӈванэван ночытконат ярачыкойпы Тиркынпыӈэвын яральыт.
Аны рай ярак камлелы яйпыпытӄын.
Вынэ ӈэвысӄэт нылгъэӄэлиӈэтӄин.
Ныӄулильыръуӄин кальайӈын: Ӄинэйылгытык пыкитльэн эвтытрамкэпы!
Ӄырым!
Ынӈэ айылгавка,— нинивӄин ӈэвысӄэттумгын.
Вай ӄырым нырэсӄиквъэн.
Эӄылпэ-э!
Ӄырым!
Эмэч алва ӄылеги!
Э-э-эй!
Вынэ инэйылкэ ӄинэнтытык!
Аны ныкытгынтыръоӄэн ярак камлелы.
Рээн ныттэтвиритӄин ярак.
Люур, ӄынвэр рай, ярак тыттэтгъи.
Ынраӄ рыногыргык левыт ръылинин.
Аны ныӄулильэтӄин кальайӈын.
Ээй!
Вынэ инэйылкэ ӄинэнтытык!
Аны ныратлыӈыльатӄэн рыногыргэпы.
Ӄынвэр нэмыӄэй айылгавыӈӈой ӈэвысӄэт Тиркынпыӈэвын.
Ытлён ӈэвысӄэт иквъи: Вынэ вай ръылиркынин лявтиӈын!
Ээ, виин мачынан,— Тиркынпыӈэв нивӄин, наӄам таӈӄонпы нъэмпытваӄэн айколяткынык.
Эмӄэлелвынэ нивӄин турыпкитльэн.
Ытлён иа'м таӈӄонпы э'мпытвальатыркын?
ынэ ӈаан увик гынунэтэ нъэлгъи!
Аны йыкыргиӈын ганааӈкавлен.
Гитэсӄыченнин Тиркынпыӈэвынэ — аны тэӈэмпинритлену эрэтыткугьи кальайӈын эвтылягты.
Ынӄэн гэнлывэтъюулин энмэч, ымы ыннэн ы'ттъымылгын люӈыгнувэ гэнтылин — таӈымыльо пиӈпиӈу гэнъэтлин.
Ынан-ым а'мын гытлитэ вальын тылвыръугъи.
Ынӄэнат-ым ӈэвысӄэтти гакоргавленат, ыныкит тылвыръугъи кальайӈын.
Ынӄо ынӈин нымытваӈӈогъэ рымагтэты.
внин Тиркынпыӈэвынэ: Тиквъэк, рэченлегитэӈыркын?
Миӈкыръим вальыт ченлет?
Ээй, а'мын тылвэгэмо ынӄэнат, вынэ ӄынченлегитэвыркын ӈэвысӄэттумгын.
Ээй!
Ръэчеӈыл-ым мынгитэвын?
Лыгэн тымӈалголяӄ.
Ээй!
Аны лыгэн таӈамкамлелы рэнолгык нытвачаӄэнат ченлегинив таӈамалваӈ вальыгэнэв!
Ӄутти ныппылюӄинэт, ӄутти нылгинымэйыӈӄинэт.
Рывэнтэннин ӄол чеӈыл — а'мын-ым ынкы эвын льэлеӈкы ивтытрэмкын нынымытвачаӄэнат!
Ӄынур лыгэн таӈамалваӈ вальын нинэнльуӈэтӄин тэленъепкин нымытвагыргын.
Чама лыгэн имыръэнут ныльуӄин, лыгэнӄун кэйӈыт, и'гыт, риӄукэт ынкъам ӄутти имыръэнутэт.
Ынӈатал-ым, этъым, ынӄэн гэчевкы нытваӄэн!
Наӄам аны ынин ынӄэн Тиркынпыӈэвын яраӈы, этъым, ынӈатал гатвален нылгэныкытгэмӄэн, иийэ, этъым, ынныкытгэмӄэн!
Ымы ярачыкон.
Наӄам ярак камлелы таӈамалваӈ вальыт нытваръоӄэн умкуум, ы'ттъымылгын амалваӈ вальын ынкъам имыръэнутэт ӄутти!
Нэнвэнтэтын ӄол чеӈыл — аны эвын ынкы ныръилеӄинэт рэмкын, ныӄаанматӄэнат, нимыръэӄинэт, рээн нытэйкэвӄинэт, нырачвыӈӄэнат чама нимыръэӄинэт!
мэн.
Нывылгыӄаанматӄэнат ынкы вай.
Люур ивнин Тиркынпыӈэвынэ ӈэвысӄэт, ынин гыпильын: Ӄимлыттъыгын эвтылягты!
Ээй!
Амынан мимыл?
Ии!
Мимлыттъэтгъи чанлячыкогты.
Ныгитэӄинэт вылгыӄаанматыльыт— люур вай ырыкагты элыръочгатгъэ.
ны ныкытгынтыръоӄэнат вылгыӄаанматыльыт, наӄам ӈан гатаӈэръэпыръоленат вылгыӄаанматыльыт!
Аны ярагты ныкытгынтыръоӄэнат, ынӄо ярак пыкитльэт, лыгэнэвыр пэтавэръа навэръэпыӄэнат.
Ынӄо нэмэ нымгоӄэнат вылгыӄаанматык.
Нивӄин ивтытрэмкыкин ӈэвысӄэт: Мури ӈаан ынӈин нинмури, ымы вылгыӄаанманма кытэӄэй нилыръусӄычетк ин.
Ынӄэн рэмкыӄэй нэгитэплыткугъэн.
Ынраӄ ӄол нагэтамгогъан.
Нэнвэнтэтын — эвын нэмэ элек нывылгыӄаанматӄэнат.
Аны ынраӄ ынкы таӈамалваӈ вальыт о'равэтльат нытваӄэнат — ӄутти ы'ттъоравэтльат, ӄутти и'гыт, ӄутти ӄэтчанрот, милюгэт ынкъам ӄутти амалваӈ вальыт.
Аны ынӄэнат — ы'ттъыӄэгти, и'гыт ынкъам ӄутти ръэгынникыт — нылгинытэгыттэмӈыӄинэт: аны ынкы ӈъочьыянвыт нынӄонӄалявӄэнат ынӄэнырык, ынӄо нылпынрыӄэнат мигчирэ.
Лыгэн ӄун-ым нитчыӄинэт мигчитти ныйылӄинэт.
Ынӄэнат-ым ванэван нымигчирэтынэт.
Наӄам-ым ыргин ӈалвыльиӈын вэнъым нылгинымкыӄин, ытръэч ӄун ванэван чинит ы’нгынритгъэн, ынраӄ таӈамӈъочьа.
Наӄам титэ ныӄаанматӄэн авынральын, ванэван ӈъочьыт ныӄаанмынэнат.
Ынкы ынӄэн нывылгыӄаанматӄэнат ынӈин вальыт о'равэтльат.
Люур ивнин Тиркынпыӈэвынэ ынин мигчитльэн: Ӄимлыттъыгын ръычычгав эвтылягты!
Ээй!
Наӄам нылгилимгиӈӄин ӈэвысӄэт.
Имлыттъынин ръычычгав эвтылягты.
Ээ, ынраӄ-ым нэгитэнэт, эплеэн миӈкыри ринӈыт, — аны, люур вылгыӄаанматыльык агтэ нэмэ кытгынтыръоӈӈогъат лымынкыри гаӄолема.
Ооккой!
Вынэ вай эӄылпэ ы'лпэӈаръочгатгъэ алямачы!
Ээ, эӄылпэ ӄавэръэпыръотык элвэльинэтэ!
Лыгэн ӄун нылгиӄулильыръуӄинэт.
Таӈымыльо пэтавэръа авэръэпыръогьат гаймычьыльыгэнэв!
Нэмэ ляйвыӈӈогъат ынӄо нанӄыпэгройӈыт.
Наӄам панэна ныпиӈэтӄин, ынӄо нэмэ мэлетгъи.
Ныӄулильыръуӄинэт эчгигыттэпкыльинэт гаймычьыльыӄагтэ.
Ако како, иа'м ӈалгылегты вальын ӈаргынэн!
Нэмэ таӈавэръэпыръогъат.
Ынӄо плыткук вылгыӄаанматык, ӈэлвыл вэгтилгъи, ынкы ӄорагынрэтыльыт ӄораркылягъат.
Ынраӄ ивнин: Китаӄун амынан мимыл ӄыттъыгын!
Ээй!
Ынӄо тъынин мимыл.
Аны ынраӄ нэлыръочгатӄэн.
Ӄорагынрэтыльыт ярагты ныкытгынтыръоӄэнат, нокканчентаӄэнат.
Ынӄо нэмэ мэлетгъи.
Нэплыткугъэн ынӄэн чеӈыл гитэк.
Ынӄо иквъи Тиркынпыӈэв ӈавысӄатэты: А'мын-ым ытлён, гыт, вэчьым, ӈутку чамъам ратвагъа?
Ии-ӄун, ытръэч ӄун миӈкыри митык?
Ээ, вынэ эчимгъукэ, ынан трэвинрэтгыт.
Энмэч ӄол ӄынвэнтэтгын чеӈыл!
Рывэнтэннин чеӈыл.
Ынӄо нагэтаӈӈогъан — люур тэргатгъэ ӈэвысӄэт.
Пынлёнэн Тиркынпыӈэвынэ: Иа'м-ым тэргатгъэ?
Гымнинэт ӈанӄэнат яральыт, — нэночӄэн ӈэвысӄэтэ.
Наӄам ынинэт яральыт лыгэӈъочьо гитлинэт.
Ныгитэӄинэт — ынкъам элек нытваӄэнат.
Ынӄо ивнин Тиркынпыӈэвынэ ӈэвысӄэт: Ынӈэ атэргатка, ынан трэвинрэтгыт!
Ынӄо паагъэ тэргатык.
Ныгитэӄин, миӈкыри нымытвагъат торпэлятагната ӈан ӈэвысӄэтэ.
Аны лыгъаткэвма нынымытваӄэнат, наӄам чавчывак рээн ганымытваленат.
Вынэ нылгигытъэтӄинэт!
Нытэргатӄэн ейвэче ӈэвысӄэт.
Наӄам уйӈэ эгпильыкэ нытваӄэнат, миӈкыри ӄун ӈан тэӈытръэч гыпильын гатымӈэвлен.
нӄо ӄынвэр эвыр нэмыӄэй вылгыӄаанматыӈӈогъат.
Ынӄэнат-ым итык нэмыӄэй нывылгыӄаанматӄэнат, ытръэч нэмэ ванэван тумгымил нытэӈычьэтӄинэт.
Ынӄо Тиркынпыӈэвынэ ивнин: А'мын-ым вай ынраӄ рагтыгыргын нъэлгъи гынин!
Аа, кыкэ вынэ, элымӈэ?
Вынэ галгэкоргавлен!
Ынкъам вай ӈэвысӄэт нэмыӄэй гылёӈӈогъэ рагтыльэты, миӈкыри ӄун лыгъылгу нинэлгыӄин ӈэвысӄэттумгын.
Энмэч нытэргатӄэн нэмыӄэй.
Аны ныкоргавӄэн ӈэвысӄэт!
Ынӄо нэгитэплыткун гитэк ынин яральыт — рывэтгаваннэн Тиркынпыӈэвынэ, ивнин: Игыр-ым вай рарагтыгъа-ым ынкъам пыкиринэӈу, гынин томгъыттъиӈын ранмыӈын гырголягты, лыгэн епэчги ымы эрэсӄивкэ.
Ынкъам игыр гынинэт яральыт лыгэӈъоркыт, ынраӄ ынан ынӄэн рэтэӈытви.
Лыгэн ымы ынӈэ эчимгъукэ, эченур ӄыялгытгытык янръагты, ынкъам ынкы ранымытваркынэтык.
Ынкъам эченур ынӈэ амӈылтэлка ӄитги гаймычьыльэты, ваа', ик ытлён, ӄывалём!
Итык ӈъочьыянвэты мачынан ӄылгэмӈылтэлгэ.
Таӈымыльо ӄытвыльатгын, миӈкыри гыт ӈутку нымытвагъэ.
ынкъам ынкы ранымытваркынэтык.
Ынкъам эченур ынӈэ амӈылтэлка ӄитги гаймычьыльэты, ваа', ик ытлён, ӄывалём!
Итык ӈъочьыянвэты мачынан ӄылгэмӈылтэлгэ.
Таӈымыльо ӄытвыльатгын, миӈкыри гыт ӈутку нымытвагъэ.
Ынӄо Тиркынпыӈэв иквъи: Таам вынэ, энмэч а'тав!
Аны ынраӄ ынӄэн ӈэвысӄэт ныглёӄэн вэнъым.
Ынӄо лыгэн ченлечыку вэтгагъэ — ӈанӄэн пыкиргъи, яралякы.
ны галгэкоргавленат яральыт!
Ынӄэн ымы нэнэнэӄэй гакоргавӄаятлен, алымы еп ӈан ныппыльэвӄэй пэляё.
Ынӄэнат-ым ынинэт ытлыгыт гэлгипэлӄыручевлинэт.
Ынкъам ы'вэӄуч ыныгмил вальын.
Тэӈэмъывэӄучитэ рымэйӈэвнин ӈинӄэйӄэй, эвыр миргыӄэйырык.
Нивӄинэт яральыт: Аны эты, энмэч тэленъеп пэтъыттъымо нъэлгъи!
вэтгав тывыльаннэн, ымы чавчывайӈиӈэпы ӈытгыргын.
Ынӄо энмэч ялгытыӈӈогъат.
Эргатык янръатгъат.
Ынкы нымытваӈӈогъат.
Ынӄо вай, ӄынвэр эвыр ыргин ӈэлвыл тылемкэтэ итгъи.
Ынӄо энмэч, эвын лыгэгаймычьаквъэ.
Ынӄо энмэч ымыльо ӈъочьыт румэкэвнинэт ыныкагты ынкъам ынкы нымытваӈӈогъат нымэльэв.
Ынӈатал-ым гэвинрэтлин ӈэвысӄэт Тиркынпыӈэвынэ.
Ынин-ым ваны гэнэвлин, ытръэч энмэн льулӄылыгйиткин, С. Ганымытвален нымнымӄэй.
Наӄам чавчыват.
Ынкы ӄол яатральо гитлин эӈэӈыльын.
Эӈэӈыльэ таӈымльота нинэнтыӄинэт лейвыльыт ныкитэ, ӄэйвэ ымы энмэн кэльэт.
Ынин нэмыӄэй аӈаӈъыттъиӈын нинэнтыӄин ынык, наӄам нылгыныгыттэпӄин.
Ӄулиныкитэ эӈэӈыльэ ӈирэӄ эгрыкэльэт льунинэт.
Нырэльуӈӄин ынӄэн мэйӈэӈэӈыльын.
Ныйылӄэтӄинэт ынӄэнат ярамкын.
Ынкы-ым ы'ттъыӄэй ныйылӄэтӄин эӈэӈыльык ӄача, чотгэӈкы.
Люур вай рыгъевнин этын.
Ивнин мэрынрэӄэй, винвэӄэй: Мэй, вынэ ӈоты нантымлятыркынэмык эгрыкэльэтэ.
Эӄылпэ вэнвавэръэпыгъэ эӈэӈыльын, ынӄо ӈытогъэ.
вын нычамэттаткоӄэнат ӈирэӄ гэкэӈыльыт.
Лыгэн тэкэм яатрагъет нылеӄинэт.
Ынӄо ӄаанрывэнра нъэлгъэт.
Ынръа ӈан ягнанэнат эӈэӈыльэ.
Наӄам таӈванэван ы'нльугъэн кэльэтэ эӈэӈыльын, наӄам эӈэӈыльэ ытри нинэльуӄинэт.
Ынӄо яалеӈӄач ӈъонэнат эӈэӈыльэ.
Янор ръэтык рымнин инэтричгын.
Нылеӄинэт мэрынрэӄэй о'раяраӈӄачагты.
Люур вай выквагъат таӈавынтылягты.
Нивӄинэт.
Ытлён ынръа вай рэӄык мытыквамык?
Вынэ эвъим ӈутку варкын эӈэӈыльын, амъатав-ым мыныквамык.
Ынӄо люур ӄулильэтгъи эӈэӈыльын: Миӈкыри?
Вынэ ӄун чит нытэгинӈэтчыӄивмури.
Иа'м-ым?
Миӈкыри аны мытылгигытъэтыркын, лыгитэленъепкинэмури аӄамэтвака.
Иа'м-ым гымыкы амӈылёка тэгинӈэтыркынитык?
Ӄун ытръэч нивмури, миӈкы ытлён варкын.
Ээй, вынэ вай-ым ытръэч мэлюйӈэ ӈутку атвальыка.
Вынэ э'тки мытраӄамэтваӈыркын, а'м ивкэ ӄылпынрыткоркын!
Вынэ вай-ым мылпынрытык.
Эченур ытлён ыныкит ӄулинымык рэтэгинӈэнӈык, янор гым ӄэнамӈылёркынэтык!
Ээй, вынэ вэтыӄун мытрамӈылёркынэгыт янор!
Мэӈинрин ӈэнъянвык ынӈэ этэгинӈэткэ!
Вынэ мытвалём!
Игыр-ым ӈаан ынанъыттъыётрак лыгэнпыначгыӄай йылӄэтыркын.
Ынӄэн ӄынмыгыткы!
Ээй!
Ӄытгъэт рагролмата.
Йылӄэтгъи эӈэӈыльын.
'мын-ым таӈаӄочеткынка ныйылӄатчаӄэнат.
Люур вай кальайӈа нэнэгрыпэтын ынпыначгыӄай.
Аны гэӄучичыръулин ынпыначгаӄай!
Нылгэкапчачавӄэнат ройыръыт.
Иквъэт.
Эӈэӈыльын ӄыгтыгыткы!
Нагтыгъан, звын ныйылӄэтӄин.
Ӄытгъи.
Энмэн нинэльуӄинэт инэнвэнӈыльыт мэчичьу.
Ынӄо нивӄин эӈэӈыльын: Чамъам-ым ытлён вай трэнмэлевэнӈын.
Ынӄо энмэч въигъи ынпыначгын.
Ынӄо эргатык нэнлегъэн.
Нэмэ ынӈин нымытваӈӈогъат.
Аны о'тчой нымытвагъат.
'улиныкитэ ныйылӄэтӄин раеквэн.
Нэмэ вай рыгъевнин ы'ттъэ этын: Ӄыгъекви!
Ытлён ӈоты ӄулинымык тэгинӈэтыркыт эгрыкэльэт.
Эӄылпэ кэргыпыльатгъэ эӈэӈыльын ынкъам лыгэн эвыр энмэн ыныгравымравкальаткынык риӈэгъи…, Пыкиргъи рэмкык — эвын гэвъилин тэӈытръэч экык…Энмэн винвыгитэнинэт эгрыкэльэт — эвын энмэч нынпэтӄин.
Винвэ рэсӄиквъи эӈэӈыльын.
Авынральыт эвын нытэргатӄэнат.
Наӄам эвын гэпэлӄэтлинэт ытри.
Ивнинэт эӈэӈыльэ: Пыкиргъи рэмкык — эвын гэвъилин тэӈытръэч экык…Энмэн винвыгитэнинэт эгрыкэльэт — эвын энмэч нынпэтӄин.
Винвэ рэсӄиквъи эӈэӈыльын.
Авынральыт эвын нытэргатӄэнат.
Наӄам эвын гэпэлӄэтлинэт ытри.
Ивнинэт эӈэӈыльэ: Иа'м нытэргатторэ?
Вынэ ӄун вай ынраӄ тэӈытръэч экык эгрэ въигъи!
Нылгэгагчавӄэн эӈэӈыльын, ивнинэт: Ээ, эӄылпэ ӄинэйылгытык тэючгыӄэй!
Нэйылгъэн.
Лыгэн-ым ынӈин ныкитэ нытваӄэн.
Ӈытогъэ эӈэӈыльын.
Энмэн рай энмэч гэтинэӈэӈлин въильын, лыгэн ӄун энмэч гэлгичвиткуйвылин…Йъонэнат эӈэӈыльэ, ынӄо моонэнат э'йӈэчьивык: Микынэ нивтык ӄытэгинӈэтыркынитык?
А'мын тивтык, тагэнӈатыӈок янор гым ӄэнамӈылёркынэтык, вачаӄ лёӈвалёма гиттури!
Ӄымэл торгынан-ым ытлён а'ткэвма нъэлтык, лымӈэ мальаӄаягталыӈ нъэлтык!
Вынэ эӄылпэ ӄытрыткугыткы инэӈэт!
Найылгавӄэнат.
Лыгэӄылпэ нэтрыткунэт.
Ӄыёгыткы таёчгычыковты!
Наёйвынат.
Мутлымул ымы йъэнкы рылтэтльан ӄыгичигыткы ынкъам ӄыёгыткы!
Таӈымыльо нэгичигъэн мутлытъулӄэй, ымы ыннэн лёмпэлята нэнтын мутлытъулӄэй.
Ынӄо вай ивнинэт: Таам, а'мын-ым ӄэквэтгытык!
Эквэтгъэт гэкэӈыльыт.
Како ынраӄ ӈан ӄол еп турэквэтэ лыгиръилеквэтгъи, ӄол-ым мэcӄээӄын эвынтылек.
Ынӄэн ы'ттъыёлкэн нылгэйыӄытчольатӄэн, люур вай ӄаата омкэпы нантакаӈатын.
Ынкы-ым унмык нанвъарэнтатын ӄаата.
Ӄол ынраӄ таӈавынтылягты танӈыткольатыӈӈой.
Ӄынвэр тэнӈылпигъи.
Ынӄо уйӈэ вагъат.
Рагтыгъэ эӈэӈыльын.
Ивнинэт эӈэӈыльэ: Вынэ виин а'тав мынывиркын ынкъам мынӄамэтва.
Увэмгогъэ ӈэвысӄэт.
Эвын рэсӄиквъи эӈэӈыльын, тэючгыӄэй нинэнрыӄин.
Ынӄэн-ым въилын лыгэн нырылтэлӄэн.
Эръэт ититгъэт.
Ӄамэтвагъат.
Нылгэпыннытваӄэнат гэӈэвъэнэ.
Люур вай ынраӄ рыгъевнин эӈэӈыльэ въильин Вэлер ынӈэ элвэльинэ ныннэ, эвын ынӈин!
Вэлер ынӈэ элвэльинэ ныннэ, эвын ынӈин!
Ынраӄ вай кыеквъи вэнык въильын.
Галгэкоргавленат ытлыгыт, чама наӄам нымэтивэтӄинэт, нивӄинэт: Ынӄо ивнинэт эӈэӈыльэ: А'мын-ым въильын чит тынэювын-ым, ынраӄ-ым ӄыркургыткы — ӈирэӄ чымӈаӄаанмыёт ынкъам ӈырок аёльэты вальыт, эченур мооӄаат.
Валёмгат-ым ынӄэнат.
Нэйылынэт ӈирэӄ лыгэмайӈычымӈаӄаанмыёйӈыт ынкъам ӈыроӄ мооӄаат.
Рагтыгъэ эӈэӈыльын.
С. Ытлён ӈээкык амӄынъычо ӈэлвыльык нытваӄэн.
Ынпыӈэвӄэй ынкъам ынпыначгын, ынкъам ӈээкык гатваленат, чавчыват.
Ытлён ӈээкык амӄынъычо ӈэлвыльык нытваӄэн.
Ӄынвэр, ӈэлвылекы вама, тъылыӈогъэ ӈэвъэнйыръын, ытръэт ӈээкык.
Ытлыгыт-ытльат, ярак вальыт.
нъатчаӄэнат, нивӄинэт.
Ытлён, титэ рэетгъэ ӈэлвылекы вальын?
Ӄытлыги, колё энмэч нылгитъылӄин.
Ӄынвэр ынкы, ӈэлвылекы вама, въигъи.
Ӈэвъэнйыръын нутэк ӈэлвыле гапэлялен, ытръэч ыннэн элгыӄорайӈын ынык рээн гапэлятлен, въильык рээн.
Ынӄэйына нэнанъётваӄэн элгыӄорайӈа.
Ӄынвэр, ытлыгын а'тчак лывавкы ӈааккагты, эквэтгъи ӈалвыльэты.
Люур льунин ӈээкык, энмэч гэвъилин, ытръэч элгыӄорайӈа нэнанъётваӄэн.
Ынпыначга чит рылгииркынин ӈээкык, эвын энмэч гэвилетлин.
Ынпыначга ӄорайӈыи э'йӈэльэннин, нинивӄин: Иа'м гэмо лыӈын въильын?
Опопы морвынтак ярагты, ынкъам гынанчиӄай ӄынлегын, миӈкыри ӄун эвын гэмо лыӈын.
Эвыр игырӄэй ынпыначгын эквэтгъи ярагты, орвынтагъэ.
Ярак пыкирык, ынпыӈэвэ пынлёнэн: Э'ми, уйӈэ?
Ынпыначга татлыгнэн: Энмэч гэвъилин, гутгэтлин!
Аны ынпыӈэв нытэргатӄэн.
Ынпыначга ивнин: А'тав оргоор мынльэтэтын.
Ынан пэтле трэеты, виин ӄувиркын а'тчама!
Ынпыначгын эквэтгъи горвыма амноӈэты.
Йъонэн —пэнин ӄората нэнанъётваӄэн.
Пыкиргъи ынпыначгын, а'мын-ым орвыткынык йыӈэнин.
Ӄорайӈын илгэннин, йыпаннэн орвык.
Ынкъам ынпыначга ивнин ӄораӈы: Ытлён гынанчиӄай ӄынлегын, миӈкыри ӄун эвын гэмо лыӈгъэн въильын.
Ӄорайӈын гэквэтлин лыгэн нотагты, пэнинэльын нинъэмэтӄин.
Ынпыначгын рагтыгъэ.
Пыкирык, ивнин ынпыӈэв: Ытлён тынӈивын.
Въаваӄ лыгэн нотагты.
Аны гэлелин ӄораӈы ӈирэнйъилгык гамганымгыпы!
Ӄынвэр ӄол нымным льунин.
Эвын ӈинӄэгти ӈаргын нувичвэтръуӄинэт.
Ӈинӄэе нэльугъэн.
Ӈин ӄэгти гынтэвръугъэт ярагты.
Пыкирык ярак, иквъэт: Ӈоты ръэнут ӄорайӈа рыпкирэннин?
Ымы нывэлыткэӄэн мальоравэтльан!
Эӈэӈыльэ ралкойпы ивнинэт: Вынэ ӄынатвыгыткы, ӄырэтгыткы!
Нивӄинэт: Вынэ ӄырым!
Гынанчиӄай ӄыгтыгын!
Эӈэӈыльын ӈытогъэ, йъонэн оргоор.
Эӈэӈыльэ пынлёнэн ӄораӈы: А'мын мэӈӄо еттык?
Вынэ ыяайпы!
Рыпэт ӈирэӄ йъилгыт мытъяанат тылек гыныкы!
Эӈэӈыльэ ӄораӈы выяннэн ынкъам ивнин: Ӈутку ӈэйык рымагты варкын ӈэлвыл.
А'тав ынкыри ӄылӄыт!
Ынан митъэлыги титэ тръэйӈэквыт.
Ынкъам эӈэӈыльэ ӈэвысӄэт въэтвальын ратвынэн ыныгрочыкогты.
Лыгэн ёрок рылык, ынык ӈыраткынык рытрилнин ынкъам ивнинэт: Кита ярар ӄынъылигыткы!
Ярар нэнъылигъэн ралкогты.
Аны гильуткулин эӈэӈыльын ымъылёӈэт, ымныкэрэт.
юур эргатык эргыръогты въильын ӈэвысӄэт вакъогъэ ынкъам иквъи: А'мын, аръаля гэйылӄэтигым!
Ӄлявыля, эӈэӈыльэ, ивнин: А'мын, ети!
Ӈэвъэнйыръын иквъи: А'мын, ынръам ӈанӄо гэетигым!
Эӈэӈыльэ ӈэвысӄэт матанэн.
Ынӄо эквэтгъэт ытльарыкы, ымы ырыгрээн ӄорайӈын Въаваӄ.
Ӄорэн нынны — Въаваӄ.
С. Ӄынвэр ӄол чимгъугъи о'равэтльан.
Ӄынвэр, ӈэвъэн ивнин: Энмэн тэленъеп гатвален уйн э эмилгэркэ.
Ӄынвэр ӄол чимгъугъи о'равэтльан.
Ӄынвэр, ӈэвъэн ивнин: Ы'мӈан, мытӄытрирэ эмыннэ ӄамэтвак.
Нымкыӄин гынникыт варкыт нымэйыӈӄинэт, нычачаӄэнат.
Миӈкыри мынмынат ытри ынкъам рэӄэ?
Миӈкыри вальын гынникык энанмэнаӈ мытэйкын?
Ӈэвъэнэ ивнин: Гымнан итык тычимгъуплыткун гэмгэгынникин энанмэнаӈат — аӈӄагыннэкэн эвыр эмнуӈгынникин.
Пынлёнэн ӈэвъэнэ.
Гынан-ым?
Гымнан ымы ытръэч амаӈӄагыннэкэнат тычимгъунэт.
Ӈэвъэнэ ивнин.
Гымнан ымыльо трэтэйкыӈынэт.
Китаӄун-ым ӄытвыгынат, миӈкыри вальыт гынан чимгъунэт?
Аныӄун, ынӈин вальыт гымнан гэчимгъулинэт.
Нымэльэв ӄыпалёмтэлгэ!
Аӈӄакэн мытвынат: мэмылтэ купрэтэ мэчынкы ранмыӈынат, унъэлти и'нныпъитэ гатоккама мэчынкы ранмыӈынат.
Китаӄун мынтэйкынэт!
Ынӄэнат нэтэйкынэт ымыльо.
Купрэтэ тымнэн мэмыл, и'нныпъитэ гатоккама тымнэн унъэл, пойга тымнэн умӄы.
Нэмыӄэй пойга тымнэн кэйӈын.
Ынӈин вальыт тэленъепкинэт энанмэнаӈат гатваленат.
С. Энмэн, тэленъеп гатвален нымным нымэйыӈӄин.
Ынръам инъэ люур гининилин нымкыӄин э'ӄэльыт.
Ӈээккэӄэе льунин э'ӄэльымкын ининильын ынкъам ӄулильэтгъи: Аны рэмкын гатэнмавлен гынтавынвы нотагты, иӈӄун лыгэн ӈэйык нъатчынат.
Ӄутырык орвыткынык нэнэнэт э'мэтэ гэнтылинэт.
Ынкъам яачы тылельэ гынтэвкы, ӄол ӈинӄэй гэнэрэтлин.
Наӄам э'ӄэльыт пэнин нывэлеркылеӄинэт.
Наӄам ытлыгэ нэнэны раратъё люӈльутэ.
Люур ынанъянотыльа э'ӄэльэ, эрмэчьэ, льунин ӈинӄэй.
Эвын ымы мъэӈинӄэй гырытлин, ымы рынныкоӄай ырытык рээн нинэнрыӄин.
Эрмэчьэ нинэгитэӄин.
Люур ӈинӄэе ырытӄэе ырымнин лявтэпы ынкъам левтык ирнин.
Эрмэчьэ ивнин: А'мын, гынан вай энанмэ!
Ынӈъэм ымы вэлер гэмутлытъэ эрын, ытръэч ӄынур пакота гэнтылин рынныкота.
Этӄыле-ым нивӄин эрмэчьын: Опопы эӄылпэ ӄэнанмы гынан, чеӈэр энанмэ!
Вытку-ым гынан энанмэ.
Ынӄо-ым ивнин эрмэчьэ ӈинӄэй: Ынръам-ым эрмэчьэ чычетувик тынпынэн ынкъам ивнин въэӈӈок: Ыныкит ынӄэн гымнин пойгын ӄонпы гынык рэнтыӈын — гымыгмил рамлытвэгъа.
А'мын-ым, вйигйи эрмэчьын.
Лыгэн ръигъи — выткынин тумгымкын ининигъи.
Лыгэн эвыр нэльугъэн въильын ыргин эрмэчьын, гынтэквъэт.
Нивӄинэт гынтавма: Аны рэмкын ынӄоры гэпэлӄынтэтлин.
Ынкъам ымы ынӄэнат ытлы гыт пэлӄынтэтгъэт.
Э'чгынрэ ыргынан нэлӄырирын ӈинӄэй — эвын уйӈэ.
Люур ининигъи.
Ытлыгыт эймэквъэт — эвын ӈинӄэй въилекы ӄача нытваӄэн, ӄытлыги, эрмэчьын ганмылен.
Ынӄо намӈылён: Ӈинӄэе ивнинэт: Люур ынан иниквъи.
А'мын-ым вытку гынан энанмэ!
Лымӈэ иниквъи.
Ыныкит ӈотӄэн пойгын антымӈэвка рэнтыӈын, гымыгмил рэрмэтвигъэ ынкъам рамлытвэгъа.
Ынӄо ытлыгэ ивнин: А'мын-ым, ымыльо гынтэвыльыт энмэч пэлӄынтэтгъэт, рагтыгъат.
Ӄынвэр ынӄэн ӈинӄэй мэйӈэтгъи, энмэч а'ачеко нъэлгъи.
Ынин ытлыгыт въигъэт.
Пэнин ытлён нилюльэтӄин чама нымлытвэӄэн амӄынъычо.
Ынӄоры ӈотӄэн а'ачек эрмэчьу чама мылыльо гэнъэтлин.
Лыгэн э'ӄэльын пыкитльэн нэнанмыткоӄэн.
Энмэн ытлён ганымытвален вээмык ӄача, ӈэйык рымагты.
Энмэн ынӄэн ӈэгны — Валяӈай, Ваӈӄарэмак ӄача вальын, ытръэч амноӈыӈӄач.
Ынръам ытлён уйӈэ эӈинӄэйкыльу гитлин.
Ытръэч гэӈэвъэнэ гатваленат.
Ынръам ӄутти ӈирэӄ, гэнинэльэ вальыт, пэнин гынникгилильыт нотайпы.
Ӄол рыннинэт ырык ытлыгэ ивнииэт: Эккэт-ым валёмгъат ынкъам иквъэт: Ынкъам-ым ӄол иквъи нэмэ гыннэкгэлема: Ытлеӈин нъэнӄэтӄин, нивӄин: Э'тки ӈан ытлыгэ нынъотавморэ!
Вэнлыги ынээльэ нэначыӈӄэн, нинивӄин: Ӄынвэр ӄытгъэт.
Ӈайыткынатгъат, ӄалетлы нэгитэн — эвын гэӈэвъэнэ купрэк нымигчирэтӄинэт.
Ынээльэ ытлеӈи ивнин: Ытленъютэ ръотавнэн.
Вэнлыги ырымнин.
Ынръам рынныкон лыгэн гыткак ӄача иргъи.
Эрмэчьын гырголягты лылепыткугъи ынкъам иквъи: Китъам ръэнутэт, мыёпатынат!
Пойгын эйминнин эрмэчьэ ынкъам ӄытгъи.
Лыгэн эвыр пэтлеӄэй йъонэнат.
Лыгэн йъонэнат — ивнинэт: А'мын-ым, ӄытгъэт.
Ынкъам ӄамэтвама ивнинэт эрмэчьэ: Ынээльын вэтгыры вагъэ, ытръэч пынлёгъэ: Аны, моогъат пойгыльатык.
Люур тымнэн эрмэчьэ увичвытумгын.
Ынкъам ивнин ӄол: Рагтыгъэ ытлеӈи.
Ярак пыкирык, пыӈылтэлгъэ.
Ынӄо ытлён моогъэ илюльэтык, эмрэрмэвӈэ чама амрамлытвэӈа.
Лыгэн пэтле эрмэквъи ынкъам мылытвэгъэ.
Ӄынвэр ӄытгъи нэмэ ынкырилы.
Нэмэ лыгэн ӈайыткынгыпы ырымнин эрмэчьын, вээмык ӄача вальын.
Нэмэ эрмэчьэ ёпаннэн.
Нэмэ ынкы йъонэн — ивнин: Ырыкы ӄытгъэт.
Нэмэ ӄамэтвама ивнин эрмэчьэ: Ынӄо торымгогъат увичвэтык пойга.
Ымъылёӈэт ымы ымныкэрэт ныпойгыльатӄэнат.
Кынвэр аны лымӈэ ӈыроӄ ы'лёӈэт ынкъам ӈыроӄ ныкирит ныпойгыльатӄэнат.
Люур турэрмэчьэ пивнин ынпыэрмэчьын гыткайпы.
Арычга иргъи ытлён ынкъам иквъи: Ынръам иниргъи гынан!
Опопы ӄэнатаӈынмы ынкъам гымнин ӈэвъэн ӄылгыгын!
Ынӄо тымнэн ынкъам ӈэвъэн лыгнин турэрмэчьэ.
Ынӈин гатваленат тэленъепкин эрмэчьыргин вагыргын.
С. Ынӄэн мэйӈынымнымык гатвален элек.
Ӄолетъылё ӈинӄэйгинив тэнмавръогьат оонъынтанвэты.
Ырык рээн-ым ӄол нанӄыльын ӈэвысӄэт гатэнмавлен оонъынтанвэты.
Ынӄон эквэтгъэт ӈоонрэ, ыяагты — ӈэнку а'мын лыгимыкуунъыльын.
Вынэ ӈан ноонъыгыркэчеӄэнат ӈэнку ӈэнӄайымкычгын.
Люур рай ӄол ӈинӄэй ӄулильэтгъи кытынгынтава.
Вынэ ӈоты кэйы'оон!
Аны лыгэн эвыр ынкэӄэй ӈэнӄайымкычгын гатляпыткочаленат камлелы ырык, ынӄо нэльун — эвын кэйӈын нылеӄин тэкэм ырыкэгйит.
Ӈэнӄайымкычгын гагынтавчален о'раяраӈӄачагты.
Чымӄык лыгэн эмпаян ныпэчаткоӄэн ынкы ръэтык, эвыр мъаян ӈинӄэйӄэй эвытлым ӈээккэӄэй.
Нытэргыльатчаӄэнат-ым ынӄэн мъаянвыӄагтэ, вачаӄ вэнлыги ӄырым ы'нъатчанат майӈыянва.
Ынраӄ пэлятгъэ нанӄыльын, гэпэӈъивэтлин.
Лыгэн-ым ынкы пиринин кэйӈэ нанӄыльын ӈэвысӄэт.
Ынръаӈан пыкиринэӈу нанӄытъайытчанэн нанӄыльыӄай.
Кэйӈэ руйвынин ӈэвысӄэт-ым, ынӄо нэнэнэӄэй пиринин ынкъам ыныграгты рыльэтэннин.
Ынръа ӈан кэйӈэ нэнанмыткоӄэнат гыръольыт рэквытти, мэӈинрин ылвэт ынкъам нэнанлыватӄэн ынӄэната лывээръа.
Ӄынвэр мэйӈэтӄээтгъи нэнэнэӄэй.
Энмэч нычайвыткоӈӈоӄэн нэнэнэӄэй.
Кайӈырачыко мэйӈэтгъи.
Эвыр ӈаргыногты нэнанӄытчерантовӄэн кэйӈэ.
Ынӄо, ӄынвэр, вэтгавыӈӈой ӈинӄэйӄэй — кэйӈын ытри вэтгавыӈӈогъат.
Ӄолетъылё ивнин кэйӈэ: нылейвыӄин амынан.
Ынӄо-ым энмэч гыттэпэквъи.
Ӄолетъылё нэмэ ылвэгилигъи кэйӈын.
Амынан ӈинӄэйӄэй нэмэ пэлятгъэ ярак.
Эчги эквэтгъи кэйӈын, лыгэн мачоратвак пыкиргъи рэӄокалгын.
Ӈинӄэе ивнин: Рэӄокалгын нымӈылёӄэн: Э'мъим гынин ытлыгын?
Наӄам-ым гым иа'м ӈутку?
Ако вай-ым миӈкыри ӈутку нытвайгыт?
Опопы ынраӄ мымӈылтэлык.
Ынкъам ынкы ганымытвален ӈинӄэй нылгинымкыӄин.
Ӄол-ым вай итгъэт элек ӈэнӄайымкычгын оонъынтачагъат таӈымыльо чеэкэй.
А'мын-ым, аны нылгъэӄэгнитӄин!
Ынкъам ынкэгрээн гэквэтлин гынин ытля, нанӄыльын, оонъынтанвэты.
Наӄам ынкы тэӈэмӈиӈӄэй гоонъынтатленат, ытръэч ынӄэн амынан гынин ытльаӄай ырык рээн гоонъынтален.
Ытлыгын-ым гынин ныӄаальатӄэн, ныӄорагынрэтӄэн.
Ынкъам ынӄэн ынкы нуунъыгыркиӄинэт.
Люур рай ӄол ӈинӄэй ӄулильэтгъи.
Ӄыгит аноо, кэйӈын етыркын ӈанӄо!
Ынкъым таӈынмыльо гэтлепыткуръулинэт ӈинӄэйгинив ынкъам гагынтавчаленат яраӈӄачагты.
Лыгэн энъыян ныйӄунтэтӄин, эмпаян ныпэлятӄэн.
Ынкъам ынкы ынӄэн гынин ытля гэпэӈъивэтлин, ынӄэната кэйӈэ пиринин.
А'м, лыгэн-ым эвыр ынкэӄэй нанӄэпы тъайытчанэн ынкъам ымыльо ӄэчейыръын йытольаннэн, ынкъам тымнэн.
Йыӄӄэй-ым ынкаят рунин кэйӈэ гынин ытля, наӄам-ым гыт ынкы нагтогыт кэйӈэ гынык ытльананӄычыкойпы.
Ынкы плыткуй кэйӈын ӄамэтвак, ынраӄ гыт нэпиригыт-ым ынкъам рагтыгъэ ченэтрагты.
А'мын-ым ынкъам вай ӈутку йыӄӄэй нэнмэйӈэквыт.
Ынӈатал-ым вэлынкыӄунэйгыт!
Пыӈылтэлма, ӈинӄэй рыпэт гатаӈйыкыргыгаваӈкатлен.
А'мын, чиниткин ытля ейвэчу гэлгылин ынкы ӈинӄэе чама гэйивиӄэтлин.
Ынӄо нэмэ ивнин риӄукэтэ: Лыгэн-ым, эмытъэт ӄыгагчаквэ!
'мын, вынэ ӈинӄэй ганӈэнайпылен кайӈэты!
Ынкы-ым кэйӈык ыннанмытлынча гэтгивилин, эвыр ыннанмытлыӈгэвэльын- Ытлён ынӄэн таӈгэмо нинэлгыӄин, ӄытлыги, ынин ытлыгыт варкыт.
Ӄымэк а'мын кэйӈэ энанмы, ынӈатал-ым тыкоргавыркын!
Ынӄо риӄукэтэ ивнин: Ынӄо эквэтгъэт амъянра.
Ӈинӄэйӄэй нылгэркычавычильатӄэн ярагты!
Ярак люур пыкиргъи.
Найъойвыгъан ынкэкинэтэ нымытвальа, ынраӄ нымӈылёйвыӄэн: Ынӄо моогъэ пыӈылтэлык.
Таӈымыльо тывыльаннэн риӄукин тывъё: ытльат-ытлыгыт тывыльаннэнат, кэйӈык нымытвагыргын тывыльаннэн.
Ынӄо таӈвалёмръогъат.
Ӄытлыги, кэйӈэ гэнмэйӈэвлин ӈинӄэй!
Аны таӈымыльо гакоргавръоленат, ытлыгын ымы ынкы.
Галгэнаглятлен ытлыгэты ӈинӄэй!
Ынӄо нанмын чымӈы рэӄокагты пууръу.
Ытръэч.
С. Клявыл ынкъам ӈэвъэнйыръын нынымытваӄэнат.
Ӄол итгъи ӄлявыл ивинигьи.
Лыгэн ы'вэӄуч эквэтгъи, ӈэвъэн ӈытогъэ ынкъам аӈӄаванвэты ӄытгъи, йытрыттэ рынэнин рымавынвы.
Люур мэмыл ванвычыкойпы пиврэгъи, Ӈэвъэнйыръын ӄайымгойпы пиринин ынкъам мэмлычыкогты рэквэтэвнин.
Рагтыгъэ ӄлявыл — эвын ӈэвъэн уйӈэ.
Аны ӄлявыл ымныкэрэт гильуткулин — уйӈэ, льук лывавнэн.
Ынӄо эргатык ӈытогъэ, рэӄокалгын льунин.
Ивнин риӄукэтэ: Ивнин ӄлявыля: Риӄукэтэ ивнин: Ытри ынкы варкыт.
Гынин ӈэвъэн гэлгылин мэмыля.
Рагтыгъэ ӄлявыл ынкъам купрэн ынанъомрычьын рытэнмавнэн.
Ынӄо эргатык эквэтгъэт, копрантыватысӄэквъат.
Риӄукэтэ гамгаваны нэнайӈоткоӄэн, Ӄол льунин, ынӄо йыӈотконэн — эвын колё тыкгаткэта!
Ивнин риӄукэтэ: йыӈотконэн — эвын колё тыкгаткэта!
Ивнин риӄукэтэ: Ынкы рытваннэнат.
Риӄукэтэ ивнин: Мачынан ынкы нытваркын.
Ынӄо эргатык купрэт ёпаннэнат, эвын гаквален ӈавмэмылчыӈын.
Ынӄо рырагтаннэн ынкъам тэнуйгын йыннин.
Ы'ттъын ратвынэн, рывэнӈынин авынаёльэты, линлиӈ йытонэн, мэмылыткынык рытрилнин.
Ынӄо ӄлявыл ӈытогъэ.
Этъоӄайӄын рэсӄиквъи — люур рымъэйӈэнин.
Ӄлявыля ивнин: Ивнин ӈэвъэнйыръэ: С. А'мын-ым, аны лыгитэнчимгъульын ӈэвысӄэтӄэй чама нылгэнываӈэӄэн.
Ытлыгэ, ытльата ынкъам ытленъюрык гылёо нылгыӄин ытлён.
Энмэн, ӄулинымнымык ӄол гатъылыӈолен ӈэвысӄэтӄэй.
А'мын-ым, аны лыгитэнчимгъульын ӈэвысӄэтӄэй чама нылгэнываӈэӄэн.
Ытлыгэ, ытльата ынкъам ытленъюрык гылёо нылгыӄин ытлён.
Ынкы-ым, мэтчымчек, нытваӄэн нымнымӄэйык ӄол эӈэӈыльын.
Ӄынвэр ытлыгын иквъи: Наӄам ӈутку варкын мэтчымче нымнымӄэйык, лыӈыр амытва рытъё, эӈэӈыльын.
Ӈэвъэнэ ивнин: Юрэӄ-ым нъынмэлевэннин!
Наӄам ытленъюӄэгти нытэргыръоӄэнат лиӈвиттэ чакэттэты.
Эквэтгъи ытлыгын аӈаӈыльэты.
Пыкиргъи нымнымӄэйык.
Иквъэт: Э'митлён-ым ынин яраӈы?
Ӄытгъи ӈэнри.
Ярачыкогты рэсӄиквъи.
Люур вай: Начайпатгъан.
Чайпанма-ым нывэтгавчетӄэнат.
Нэнамӈылёӄэн рэмкыльын.
Мэӈӄо етгъи?
Чаёплыткогъат, ынӄо эквэтгъэт.
Пыкиргъэт.
Лыгэн эвыр йъонэн тъытльэн: Эчги вулӄытвигъи, ынраӄ эльоткомгой.
Колё аны нылгикэльэткульэтӄин чама лыгэн нылгэярарпэгляръоӄэн!
Наӄам тъытльэн ыныкгиӈкы нинэнтыӄин.
Эргатык лыгинъэ кыеквъи эӈэӈыльын.
Рыгъевнин тъытльэн.
Ынкы вусӄымчыку нэнанпэгляръовӄэн, лыгэн икумиӈкыри нинэнтивыӄин.
Ынӄо тъэче кивыткугъи-ым — иквъи: Итык-ым вай лыгэн ӈэранъылё рэмэлеквъэ!
Нивӄинэт авынральыт.
Вынэ ынан мытрэркурӈын!
Ӄынвэр рагтыгъэ эӈэӈыльын.
Авынральа ыныкагты нэймитын лыгэчьыльын раквытчыӈын ынкъам лымӈэ мооӄор.
Ынӄоры рэмкын э'раткомгоӈӈой.
Аны таӈэтъо ӈэвысӄэтӄэй галгэтъылыӈолен!
Тэкэм люур вай э'рама въигъи.
Наӄам ӄытлыги, люӈынмэлевэтэ рыннин.
Ынӄо-ым ынӄэн эӈэӈыльын танлёнръэлягта гитлин.
Лыгэн таӈӄонпы эвытрыкэ гэнъэтлин.
Этъым, лыгэыяагты гаялгытлен.
Ы'мто, а'мын ӄэглынангэт эты, эӈэӈыльыт нылгинъыръыӄинэт?
С. Энмэн нивӄин ынанчинит: Ынӄэн гатвален тэленъеп.
Энмэн нивӄин ынанчинит: Эвыр мэӈин ратъылыӈоркын, ӄэнагтыркынэтык!
Ымыльо амӄынъычо нинивӄинэт: Ымыльо гатакэчгыӄайма ӄитгытык!
Ӄывалёмгытык!
Ыныкит ыннэн уйӈэ этэкичгыӄэйкэ ритгъэ, ӄол ынин ройыръыкэн рэвъигъэ.
Эргатык ӄытръугъэт.
Ымыльо гэтэкичгэ гитлинэт.
Ӄолетъылё ӄутынин экык тъылыӈогъэ.
Эргатык йыннэн эӈэӈыльын.
Иквъи: Эӈэӈыльэ ивнин: Эргатык ӄытгъи эӈэӈыльын, эвын гъэӄэрэлин тъытльэн.
А'тав ильуткугъи.
Авынэльоткогты въигъи экык.
Люур ытлыгын иквъи: Эӈэӈыльэ пынлёнэнат: Еп гымнан гымнин ильуткукэлы э'йӈэвкэ, еп эпкиркэ въигъи.
Ыныкит нъыпкиргъэн, ӄырым нъывъигъэн.
Этынва пынлёнэн: Эӈэӈыльэ ивнин: Этынва пынлёнэн: Эӈэӈыльын иквъи: Ыныкит энамынгыкватка ринэнтыӈ, нэмэ ӄол рэвъигъэ экык.
Этынва ивнин: Мынгыкво йылнинэт мытлыӈэн ӄорат, ӈирэӄ ы'ттъыт, ӈыроӄ и'гнэлгыт.
Эӈэӈыльын рагтыгъэ.
Нэмэ ӄол экык тъылыӈогъэ.
Нэмэ йыннэн эӈэӈыльын.
Нэмэ ӄытгъи.
Ильуткугъи.
Ынкъам иквъи: Ӄэнамынгыкватгэ!
Пытӄымыкыӈ мынгыкваннэн.
Эквэтгъи эӈэӈыльын.
Лыгэн эквэтгъи, въигъи тъытльэн.
Ытлыгын иквъи: Эккэт тэлпыркыт!
Ынраӄ ӈээкык тъылыӈогъэ.
Нэмэ эӈэӈыльын йыннэн, ивнин: Эӈэӈыльын нэмэ ӄытгъи.
Нэмэ ильуткугъи, иквъи: Ытлыгэ ивнин: Этынва ивнин: Эӈэӈыльын иквъи: Анӈэнайпыгъэ эӈэӈыльын, эквэтгъи лёгмынгыквата.
Ымыльо люӈвъитэ итгъэт.
Ынӄоры эӈэӈыльын э'ӄу нэтчын.
Ымыльо нивӄинэт: Ымыльорык э'ӄу нэтчын.
Ынӈин тэленъепкин эӈэӈыльыт нырагаймычьавӈыӄэнат.
С. Ылвылю элек нынмыткоӄэн.
Ипэ ӄол итгъэт увильэтгъэт ылвытъуле, лыгэн ынкы напэлянат уӄӄэмчыку эръэйыръын ынкъам ыпалгын.
Эвын етгъэт, рэӄэ ыпалгын гаткоӈӈолен, ымы эръэт гэтъэттывилинэт.
Ӄол ынээльын иквъи: Кита ӄол чайвыткоӈӈок ныпэлятын, а'тав гынрыру мынылгын, ръэнут рэркын, мури амӄынӈыток.
Ымыльо ылвэгилигъэт, ӈыраӄав пэлятгъэ.
Ынанӈэнчьан пэлятыйгот нэнтын.
Тытлык атчыгъэ ынӄэн о'равэтльан.
Эвын амгынотъылё нынъэлӄин.
Люур ранмэйпык виилетгъи.
Лыгэн ынкы эӄуликэ нъатчаӄэн.
Эмӄэлелвынэ нивӄин.
Вэчьым ӈотӄэн ныетӄин.
Эвын рэгъи таӈамъыттъымъеквэйӈын ӈэвъэнйыръын.
Авэтываӄ ӄлявыля пэнрынэн.
Аны энмэн гэтэйкэвлинэт.
Люур амъыттъымъеквэйӈа авынтайкавэты ивнин: Йъарат амӄлявылторэ варкынэтык, яйвачгыргыторэ!
Вэлер-ым ваӈэльо митыркын.
Аны энмэн о'равэтльаӄай гувильэтлин, амъыттъымъеквэйӈын тыргэтъюунин, гыргоча ыпалга энайпаннэн.
Ынӄо иквъи ӈэвъэнйыръын: тагам о'раӈанӄо ӄылиги!
Лыганлыгъэ о'равэтльан — ӈэвъэнйыръэ ивнин: Эвын гитэнин — йыӄӄайъым ӈэвъэнйыръын ынкы гитэнин.
О'равэтльата ивнин: Матанэн.
Еп чейвыткульыт эпкиркэ, увильэтгъи ӈэвъэнйыръын.
Люур пыкиргъэт ӈыроргарэ.
Ӈытогъэ ӈэвъэнйыръын.
Лыгэкоргаквъат ынинэльыт!
Рэгъэт чоттагнэты.
Ынанынпычьа матанэн.
Ӄол анӈэнайпыгъэ инэльульын.
Чейвыткугъэт нэмэ ӈыроргарэ, ӄол пэлятгъэ.
Ёрочыко нъэптыӄин ӈэвъэнйыръын.
Ӄлявыл рэсӄиквъи, ивнин: Вынэ ӄырым!
Элгыӄай эйминнин, чит вылгыпыркынэн.
Люур вытры иргъи о'равэтльан — тымнэн, ӄытлыги.
Эӄылпэ нэлгычыку рычымӄэннин, кылтынин, майык рыннин.
Чейвыткульыт етгъэт, ӈэвъэнйыръын никвъэн: Ӈэвысӄэтэ ивнинэт: Ынръам ӄол пэлятгъэ, ынанынпычьын.
Майгэӈкы ныгатгаткоӄэн.
Люур лявтэты ръэнут эрэтгъи.
Маленэн, эвыр гитэнин — мутлымул.
Иквъи эмӄэлелвынэ.
Ынръам ръэнут?
Нэмэ гатгаткоӈӈогъэ — нэмэ йиннин мутле.
Ӄынвэр налгымай рырыткунин — эвын ынкы льунин ыргин ытлеӈи, ӄытлыги, ӈавъанйыръиӈа ганмылен.
Лыгэн авъеткынка нэмэ румэкэвнин.
Ӄутти ытленъют етгъэт — винвэ ивнинэт: Ынӄо эргатык ымыльо чейвыткугъэт.
Нутэк увэрайӈын нэтэйкын.
Аны таӈымъылёӈэт гэкымъыгичилинэт.
Лыгэн увэрайӈык ныёльатӄэнат.
Ӄынвэр ы'ттъымил майӈаӈӈогъат кымъыгинив.
нэтэйкын.
Аны таӈымъылёӈэт гэкымъыгичилинэт.
Лыгэн увэрайӈык ныёльатӄэнат.
Ӄынвэр ы'ттъымил майӈаӈӈогъат кымъыгинив.
Ынӄо эргатык ӈэвъэнйыръын нываӈэӄэн чотыткынык.
Люур кагынмыткыната ӄочелгылгыӄай льунин.
Ӈэвъэнйыръын иквъи: Ӄочелгылгыӄай люур иквъи: Ивкэ ӄун миквыт — гыныкы нэтэйкын нутэк увэрайӈын.
Ӄэглын, эргатык, чайвытконвэпы етык, никвъэн: Ӈэвысӄэтэ ивнинэт: Виин ӈотӄэнат чемынгыт ӄынчичьэркыниткы кэргымма!
Люур эвыр нэгитэн — гагырголятлен.
Нырэпириӈӄин — нылвавӄэн пирик.
Гырголятгъэ.
Ӄытлыги, ӄучилгыӄэе гангырголявлен… Ныпичгыӄин Вэгрэтэм С. Ганымыльавлен нынну ынкы — Вэгрэтэм.
Аны ытлён таӈвэнъым ныпичгыӄин, тэӈпэнин ӄонратвальын, ымыӈ нымным ванэван чымче нытван, миӈкыри ӄун найылгавӄэн, рэлӄынӈыт мэӈӄокэнат рэмкыльыт кытамчачва.
Ынкъам ынӄэната найылгавӄэн.
Наӄам ытлён лымыльын, ӈирэнӈэвыльын.
Ытлён еп лыгэн а'атчек, э'квыргъам лыгэн гэлелютлин, эвын лыгэн гэмэчынпэвылгэтлин.
Ӄулитгивик ӄол ӈэвъэн рылейвынин ӄаагты.
Ынкы эвын гагроръолен, ӄаат эвын ныгръоӄэнат.
Ӈэнку ӄаатагнык, гытгык ӄача, пэнъёлгын нэтэйкын, наӄам ӈэйгиӈкы нытваӄэн, эвыр ӈэлвыл гытолыӈкы нытваӄэн.
Тэкэм пэтыкэлвайынвык увэмгогъат, ынкы пэтыралӄаӈынвык пэтырытын нылгинымкыӄин.
Нарычгытваӄэн ы'вэӄуч, ӈэвъэн-ым нувиӄин.
Ынӄо мачгырголягты ӈэвысӄэт уӈэлгъи.
Ынкы ууркиткугъи ӈэвысӄэт, ынӄо ы'ваӄочегты ӄытгъи эвтылягты, нэмэ-ым ӈан нунрэпэтӄин тыляма, наӄам нъэӄэгнитӄин.
Люур вай авынтыляма гыткаӄач лыгэгтонрапатгъэ.
Ынраӄ тиӈук нэналвавӄэн.
Наӄам рай ынкэчыку нинэлгийгуткуйвыӄин гыткалгын рэӄэ.
Ӄынвэр тиӈунин гыткаӄач — эвын ынкы рээн йытонэн ы'лчыкойпы кайӈиӈын, лыгэн ынӄэн гыткак рээн йытонэн.
Ыныкит гитэнин ӈэвысӄэтэ, аны гэлгигынтэвлин о'раы'ваӄочеӈӄачагты.
Наӄам нылгиӄулильэтӄин.
Аны, вай ръанотайӈоон!
нэмэ-ым ӈан нунрэпэтӄин тыляма, наӄам нъэӄэгнитӄин.
Люур вай авынтыляма гыткаӄач лыгэгтонрапатгъэ.
Ынраӄ тиӈук нэналвавӄэн.
Наӄам рай ынкэчыку нинэлгийгуткуйвыӄин гыткалгын рэӄэ.
Ӄынвэр тиӈунин гыткаӄач — эвын ынкы рээн йытонэн ы'лчыкойпы кайӈиӈын, лыгэн ынӄэн гыткак рээн йытонэн.
Ыныкит гитэнин ӈэвысӄэтэ, аны гэлгигынтэвлин о'раы'ваӄочеӈӄачагты.
Наӄам нылгиӄулильэтӄин.
Аны, вай ръанотайӈоон!
Ӄынвэр ӈан тэӈынпунӈитэвнин кэйӈын, гынтавычгатгъэ кайӈиӈын.
Рагтыгъат ытри.
Ынӄо нэмэ элеръугъи.
Тылванымтакачгыка ынръа гатвален, ӄоныръым эвын ынӈин эмӄынгивик анымтакачгыка нытваӄэн Вэгрэтэм.
Таӈымыльо вээм ръилеръугъи.
Кыткытръогъэ.
Анольатынвык тылегъи Вэгрэтэм.
Ӄаанматыльатгъэ, ынӄо имтилӄытгъи, ӄаальатакватгъэ.
Тылвамыргынан ӈэвъэнти пэлянэнат.
Наӄам ӄол ӈэвъэн нанӄыльын.
Нынныӈыттыӄинэт элеӈит.
юур рай ӄулиныкитэ мэлӄэпы ръэнут нывыргыргыръуӄин наӄам мэлӄыткынык таӈвэнъым мыгтэкичгыльын.
Ынӄо эргатръогъэ, нэгитэнэт тэкичгыт.
Аны эвын гэлгинуйвылинэт тэкичгыт!
Ынӄо нэмэ йылӄэтгъэт ӄуливулӄытвик.
Кыеквъэт — эвын тэӈуйӈэ тэкичгыт милӄык, таӈымыльо гэнуйвылинэт.
Аны нылгайылгавӄэнат!
Ӄулиныкитэ яракэн рэнмырэм натъайытчагъан, лыгэн нынӄъэӄыръувӄин.
Ӄытлыги, ынӄэнат кэйӈыт.
Амайылга-ым ванэван нырэӄынэт ӈэвысӄэтти.
Ӄынвэр, ӄолетъылё тэӈэтэкичгыкэ нъэлгъэт — таӈымыльо гагтоленат кэйӈэ.
Ӄуливулӄытвик энарэрыльатыӈӈогъат рэнолгыгэӈгыпы, лыгэн ӄун нылгивэгыткульэтӄинэт уйӈэ нытваӄэнат.
Люур ӄотляйӈын ёрогты кытгъи.
Ерочыкон нэнчимиръэвын.
Нанӄыльын нэпиригъэн.
Ынӄо таӈавынӄолельыръогты нанынтоӈатын ӈаргыногты.
Эргатръогъэ.
Таӈамынан нъэлгъи.
Чимгъугъи ӈэвысӄэт.
Тэйкынин тытлык ваны, варэсӄыткынык.
Румэкэвъюунинэт уунъыкэнъут.
Ӈэнку натчытваӄэн.
Вулӄытвигъи.
Нэмэ лыгэн ярачыкогты авынгачагъат.
Ытлён-ым ӈоон гыргол нывакъотваӄэн.
Нэмэ моогъат энарэрыльатык — инэльук лываквъат.
Ӄол ӈытоӈӈой.
Ӈытосӄэвыльын ӈэвысӄэтэ ӈыленӈылетэ инэгнэрэннин.
Ӄаптэткынык иргъи ӈыленӈылет — лыгэн-ым эвыр ынкэӄэй ӈылетръугъи кайӈиӈын.
Авынгынтавыльатэты йытрыкымгытръогъэ, ынӄо-ым гапэӄэттатлен.
Ӄотляйӈа-ым таӈгэмо нинэлгыӄин тылвыльын ынин томгиӈын.
Плыткугъи энарэрыльатык.
Ӈытоӈӈой кайӈиӈын.
Нэмэ рэрэннин йынйынчыӈын, рылвэтъюунин — ӈоонко пэӄэттатгъэ.
Уйӈэ нъэлгъи эгытликэйӈыкэ.
Ӄолетъылё пыкиргъи ӄаальатыльын.
Ӈэвъэнэ лыгэнитык лыгъэйӈэчьивнин: Раӈӈытай-ым?
Э'ми ӄол ӈэвысӄэт?
Энмэч ымыӈ гым вэнъыгну тыегтэлык.
Лыгэн аны гыт мурык аӈъачгыргэгыт нымытвак!
Нэмэ нымытваӈӈогъат рымагтэты.
Гытгаръогъэ.
Ялгытгъат.
Рэвиквъэт йичьэннупык ӄача.
Ынкы ынраӄ кэтэм гатвален пэнинэльын.
Ӄлявыл чама ӄэгъюргын.
Тараӈыплыткогъат.
У'муттуут пиринин ӄыляволя ынкъам йъонэн въильын, ынкы ытръэч нытваӄэн пыглылявыт.
Ынӄэн кыплынэн — рычимиръэвнин.
Ынӄо рагтыгъэ.
Вулӄытвигъи.
Ривылӄытгьи.
Наӄам-ым ӈэлвыл ярак камлелы нытваӄэн.
Ӈэвысӄэт амынан ярак пэлятгъэ.
Айвэчгыръогъэ.
Ӈэвысӄэт ванэван ныйылӄэтын.
Люур рай ръэнут выргыргэтгъи тытлыӄачайпы.
Ӈэвысӄэт палёмтэлгъэ.
Нэмэ рай выргыргыръугьи.
Яраттатгъэ, ӄытлыги.
Рыногыргэпы левыт ръылинин.
Ынӄо нывэтгавӄэн: Микынэ гымнин левыт гэнчимиръэвлин?
илпыгитэ ръылинин увик.
Ээ, вынэ авъеткынка ӄытватык!
Эрэтгъи рыногыргыткынгыпы, ынраӄ аграткынык иргъи… Э'ми авынральын?
Ээ, уйӈэээ!
Ээ, уйӈэээ!
Чьовыргын рывэнтэннин.
Ӈэвысӄэт гэлгичеӈыттэтлин, рыпэт гэтэӈулвэвлин ыннэнпэнинэк.
Пынлёльатыӈӈогъэ кальайӈын: Микынэӈ гэнчимэвлин?
Ээ, вынэ ӄымӈылтэлыркын!
Ӈэвысӄэт моогъэ вэтгавык: Гымык ы'вэӄучитэ ынӈин рыннин, миӈкыри ӄун лыгиӄэгъюргын гымнин ы'вэӄуч чама лыгъэткиӈ!
Лыгэн ӄун э'ӄэгкутъюунин: Кальайӈын иквъи: Мурык рэтэӈычьэтгъэ.
Ынӄэн ӄырымэн кэлы — въильын, пэнинэльын.
Ынӄо рынтоӈаннэн.
Эргатык, эвын эргыръоӈӈок, ӄлявыл рагтыгъэ.
А'мын, эвын уйӈэ ярак ӈэвысӄэт.
Ӄырирнин танлымынӄо—льук лывавнэн.
Ынӄо маёлгыткынэты ӄытгъи — эвын ӈэнку нарычгытваӄэн.
Гитэнин — эвын гэвъилин.
Люӈпиритэ ымыӈ рыннин, лыгэн рагтыгъэ кытгынта.
Рырэйвэвнин яраӈы лыгэӄылпэ ынкъам ялгытгъэ.
Нымгутылеӄин.
Гэлгуврэмгутылелин.
Рэвиквъи вытку волӄытвэма.
Тараӈгъэ лыгэӄылпэ.
Лыгэн аплёратвака — рай ӄолейӈын мооръэтыӈӄачайпы: Вэгрэтээм!
Э'митлёнайгоот?
Колё наӄам отконаӈайӈыт нынрыӄинэт.
Пыкэрычгатгъат кынмал, лыгэн ынкы нанмын Вэгрэтэм: ынан-ым иа'м ныпичгыӄин!
С. Энмэн ӄол имъэлильин ӄлявыл а'мын-ым, нивӄин: Нивӄинэт, энмэн ынӄэн имъэлильырык гатвален тэленъеп.
Энмэн ӄол имъэлильин ӄлявыл а'мын-ым, нивӄин: Выквылгын ӈутку нинилгэтӄин ӈилгэ ынкъам ныриӈэӄин.
Ыяа гырголягты риӈэгъи.
Ӄолетъылё колё ёо гэпкитлин айгынлейпы.
Наӄам ынкэкин ымыльо гивинилинэт — гэнльэтэтлинэт гэлыткынык ымыльо имъэлильыт ӄлявылтэ.
Ынӄо, ӈырача кивкы, ӄлявылен нэнэны гивлин: Э'птэ гым ытлыгмил мыриӈэгъэк.
Ытльата нинивӄин: Ынӄо гэвэнэчален имъэлильын.
Ӈинӄэй ынӄэн тъэче киквъи ёа'тык ярак.
Ынӄоры ынӄэн ӈинӄэй иквъи: А'мын, амморгынан мытынъэлмык.
Мэӈӄо мури мытраӄамэтва?
Лымӈэ иквъи: Ытльата ивнин: Ӈинӄэй гивлин: Ытльата ивнин: Эккэтэ ивнин: Кита имъэлильын мыёпатынат, аӈӄата рыльататъёттэ!
Ытльата ивнин: Ӈинӄэе ивнин: Наӄам ёо колё!
Ӄынвэр, ытльата ивнин: Ӈинӄэй иквъи: Эвыр трэльуӈын, эӄылпэ трэетгъэ.
Ымыльо имъэлильыт гумэкэтлинэт, нивӄинэт: Эквэтгъи.
Колё ёо!
Авынтылягты ӄытгъи — ӄол льунин ӄлявыл, нэмыӄэй риӈэльын.
Ивнин: Люур иквъи: Гыт-ым нырэӄигыт?
Имъэлильэ ивнин: Уӈиильэ ивнин: Имъэлильэ ивнин: Уӈиильэ ивнин: Ынӄоры, ынӈин вэтгавма, люур уӈиильэ кыплынэн а'лыгатгата имъэлильын.
Левыт гэчвилин.
Имъэлильын эрэтгьи, гэлыткынык иргъи — уйӈэ эриӈэкэ нъэлгъи.
Ынӄоры уӈиильэ а'лыгаттэ тиӈунин, эйминнин, ынӄо нымэльэв нъыркыплынэн.
Имъэлильын риӈэгъи, выква иннин уӈиильын — рымутлытъэвнин.
Уӈиильын эрэтгъи, гэлыткынык итгъи.
мъэлильэ выквылгын тиӈунин, иӈӄун нъынчимэвнин левыт, иӈӄун нъывъигъэн.
Эчги тиӈунин имъэлильэ а'лыгаттэ, люур рыркайӈын пиврэгъи.
Эчги ынӈот рыннин, эчги тымыркынэн,—рыркайӈа ранӈавнэн уӈиильын.
Уйӈэ ръэнут гэльулин — ганӈатлен.
Ынӄоры имъэлильын рагтыгъэ.
Пыкирык, эвын гэмутлылин.
Никвъэн тумгэ: Ынӄэйына гэнъалыгатгаплен чит.
Энмэн уӈиильыт гэнльэтэтъюулинэт нэмыӄэй.
Энарэрыльа гинэльулин, гэнъалыгатгаплен.
Паагъэ риӈэк.
Элеръугъи.
Панэна эмэлевкыльин левыт.
Иквъи: Э'птэ гым мычавчывантагъак льораӄоймагты.
Имъэлильыт ӄытгъэт.
Пыкиргъэт льораӄоймак, эвын уӈиильыт ынкы, нэмыӄэй атынвыльын ынкы.
Ӄытлыги, ынин атынватъё ымыӈ гачавчывантален.
Ӈирэче кивкы, ӄытгъи уӈиильын.
Ивнин: Имъэлильэ ивнин: Гым э'квырга тымэйӈэтык ынӈин вальэгым.
Уӈиильэ нинивӄин: Ӄэйвэ, мэлгыт тыльугыт льэлеӈкы риӈэк!
Имъэлильэ нинивӄин: Эты, элвэльин.
Уӈиильэ тумгыт нинивӄинэт: Тумгэ нивӄин: Ӄэглынангэт, лёӈынма рагтыгъат имъэлильыт.
Пыкиргъэт.
Румэкэвнин имъэлильыт ымыльо.
Ивнинэт: Ӄол имъэлильын иквъи: Экык иквъи: Ытльата ивнин: Вэчьым гыт ымыӈ рэӄысӄычевыӈ, ӄырым ӄыетги.
Ӄынвэр ынӄэн эккэӄэй никвъэн имъэлильэ: Нэмэ экык риӈэгъи.
Нэмэ выквылгын пэнин.
Патгыргылгын льунин гыргол.
Лыгэн ынкэгйит гатаален.
Пинтыӄэтгъи гыргол — эвын ынкы льунин ӈагчыӈын никвыӄин.
Ынкэгйит нылеӄин.
Иквъи.
Миӈкэтэ гыргоча мытаа'н?
юур никвъэн: Ыныкит ынкы рэймэвнин, эвын ытлыгын ынин ынкы варкын — кымъыйӈа гэпирилин мынга, гытката.
Эккэтэ льунин ытлыгын, галягъэ.
ивнин: Ивнин: Эккэтэ ивнин: Тылӄыриргыт.
Ытлыгэ ивнин: Ӈотӄэн кымъылгын нымэйыӈӄин, колё гыткат нымкыӄинэт, нивлыӄинэт.
Вай-ым гым ымыльо вагылгын гинэплин, чамъам трэриӈэгъэ, ӄонпыӈ гым ӈутку тынъэлык.
Эккэтэ ивнин: Тиӈунин выквылгын.
Выквылгын ринтынин — кымъылгын кымъукэтгъи.
Ытлыгын пынлёнэн: Ивнин ытлыгэ: Нэмэ тиӈунин.
Нэмэ ринтынин.
Нэмэ кымъукэтгъи, гынмылкинэк майыӈкы.
Ытлыгын пынлёнэн: Нэмэ тиӈунин.
Ӈыроӄавкы ринтынин, кымъылгын ымыльэты ӄынур тымнэн — гыткат янра, ымыӈ ынин ытлыгын тымнэн.
Ынӄо грулмыгъи, ытлыгин и'нничгын льунин.
Ынӄэн эйминнин.
Иквъи.
Вэлер-ым ытлыгын тыльугъэн.
Ӈотӄэн эмэлкэ ытлыгын тынрагтатын.
Ӈэвъэнэ рэльугнин, ӄэглынангэт.
агтыгъэ.
Пыкирык, ивнин: Люур ынӄэн ытльата ивнин: Мэӈӄо льугьэн?
Эккэтэ ивнин: Наӄам ымыльо гыткалгыт нымкыӄин.
Эвын а'ӄаятыӈ гымнин ытлыгын— кымъэ гэпирилин.
Ытльата ивнин: Эккэтэ ивнин: эм-Имъэлик тынъэлык, ӄырым лым ыяагты мылӄытык.
Вэлер-ым ытлыгын тыльугъэн.
Ӄонпыӈ игыр тыпаак, ытръэч эвэнэльэты игыр трэвинрээркын.
Игыр ӄонпыӈ ыяагты риӈэк тыпаак.
С. А'мын-ым аны нылгэӈъоӄэн, ымы валы, чаат, кукэт, пойгыт уйӈэ, наӄам ӈэлвыл нымкыӄин.
Энмэн, Нанӄытэмтэӈ ганымытвален ытръэч тэӈэмӈэлвылекы, уйӈэ аракыльэн ымы лыгэн ӄун ӈэвъэн уйӈэ, таӈамынан ганымытвален ӈэлвылекы.
А'мын-ым аны нылгэӈъоӄэн, ымы валы, чаат, кукэт, пойгыт уйӈэ, наӄам ӈэлвыл нымкыӄин.
Энмэн, Нанӄытэмтэӈ — ынӄэн нынны ынин — аны нылгэӄамэтваӄэн, ыныкит гытъэвкы.
Ӄол итгъи, вулӄытвик, ӄаанматгъэ, лыгэн кытгынтыпэрэта рыннин ӄораӈы.
Наӄам аны нылгининъыӄин Нанӄытэмтэӈ чама нылгэнымлыӄэн.
Ынӄэн ынкы кытгынтыпэрэнэн ӄораӈы.
Ынӄо рилгыпэтэ рыннин, ынраӄ эрынвэ рыннинэт гыткат, лыгэн мыленинэт гыткат мынга.
Ынӄо тэтивэле инэвэнӈэтгъи.
Ынӄо ӄорэн нанӄын тэйкынин ынкъам мэмлытыёнэн, ынӄо рыратыквыткынык рытрилнин.
Ынӈин нувиӄин Нанӄытэмтэӈ ӄорананӄыткынык вычгывыквыткынык.
Таӈымыльэты ыпаннэн аймак.
Ынӄо гатарыгъёлгынлен, нанӄыванвылӄыл гэтэйкылин.
А'мын-ым ӄамэтваӈӈогъэ, апаӄатлыткогъэ, аны гаӄамэтвален.
Таӈымыльэты кунин ӄаанмэ.
Ынӄо ӄутгъи, нанӄыйӈын гэлгимэйӈэтлин, гагэнрычгатлен.
Ынӄо ӈилгэ тимтигнин нанӄын.
Ӈэлвыл вэгтилгъи.
Наӄам ыныкит ныгытъэвӄин, нылгимӄытвиӄин нанӄын.
Наӄам ыныкит ныплыӄамэтваӄэн, нылгэгэнрычгатӄэн нанӄын, рыпэт ӄун кылтэ нинэтчыӄин нанӄын.
Ынӄэн тэӈэмынӈин ганымытвален тумгэӄэй Нанӄытэмтэӈ.
А'мын, ӄол итгъи вулӄытвик нэмэ ӄаанматгъэ.
Ынраӄ нымэчыӄэргыльатӄэн увэма.
Ӈэлвыл-ым нытлытваӄэн.
Люур вай рымъэйӈэткун.
Ав-ач!
Ав-ач!
Лыгэн эвыр гагчыръогъэ Нанӄытэмтэӈ.
Эӄылпэ эръыкыргыт ӈирэӄ энатыёйвынэнат уунъыкэнъутэ ынкъам рытрэтэ льулӄыленнинэт, ынӄо-ым мачыяа рывакъовнэнат ӈирэк рытрэльулӄытльэт эръыкыргыт.
Аны, ӈоты энмэч гапкэрыӈӈолен, ӄытлыги, э'ӄэльымкын.
Ӈэлвыл-ым ынкы нытлытваӄэн панэна.
Ынӄо атчысӄэквъэ Нанӄытэмтэӈ омкычыкогты.
Аны вай, нылӄэгнэвъюуӄинэт мачыяа вакъотвальыт эръыкыргыт тиӈурэ.
Нынпыткэвъюуӄинэт тиӈурмъэмитэ, вачаӄ ванэван ы'нынпэӄэттавынат эръыкыргыт, миӈкыри ӄун нивӄинэт ытри, энмэн ынӄэнат — ӈирэӄ о'равэтльат.
Натаӈылвавынат тымык.
Ӄынвэр, найъонат ӈирэӄ эръыкыргыт.
Ӄытлыги, ынӄэнат — эръыкыргыт, ытръэч уунъыкэнъутэ гэнатыёленат.
выл нымкыӄин, наӄам уйӈэ этынвыка, опопы моргынан ӈэлвыл мынылгын, миӈкыри ӄун э'ми авынральыт.
Энмэч эргатык мынагтатын ӈэлвыл.
Тумгыт-ым ночыткоӄэнат, нанвэтгавын ӈэлвыл эргатык агтатынвы.
А'мын-ым энмэч тэӈунтымэквъэт ынкы, ӄамэтвальатгъат ынкы.
Эчги ӄэмиплыткугъэт, ынкы лыгэн йылӄатчагъат.
Наӄам таӈымыльо ирвыгинив ыннэнлеӈкы натанмайӈэвынат ынӄо-ым йылӄатчагъат.
А'мын-ым Нанӄытэмтэӈына чамэттанэнат йылӄыльыт, йъонэнат — эвын таӈвытрыӈ ныйылӄатчаӄэнат а'ӄалымкиӈыт.
Ынӄо танмайӈытвальыт ирвыгинив майынляйвынэнат нотагты, омкычыкогты Ынӄо йъонэнат йылӄыльыт, ытръэч ыннэн пойгын рынрынин.
Эвын ныӄынӈырвэлыръоӄэнат э'ӄэльыгинив.
Аны рымъэйӈэнинэт э'ӄэльыгинив: Ынӄо йъонэнат йылӄыльыт, ытръэч ыннэн пойгын рынрынин.
Эвын ныӄынӈырвэлыръоӄэнат э'ӄэльыгинив.
Аны рымъэйӈэнинэт э'ӄэльыгинив: Аны гаралелӄотчаленат а'ӄальымкычгын!
Лыгэн лыленвэнтинэӈу ныпойгырэтръоӄэнат — уйӈэ, льук нылвавӄэнат.
Аны ынкы кэмчичевръульыт лыгэн нэнанмыткойвыӄэнат пойга Нанӄытэмтэӈына, ынкы тымыткойвынэнат таӈымыльо.
Ынӄо тумгэӄэй Нанӄытэмтэӈ ирвынӈэгъи, игыр-ым э'ӄэльэ нарынноркын.
Вулӄытвигъи.
Люур ӈайъэннысӄэпы ининигъи этратчыӈын, эвын гаӄолема.
Нылгирымъэйӈэткуӄинэт: Нанӄытэмтэӈ!
Нанӄытэмтэӈ-ым нытаӈонтымытваӄэн, таӈванэван найылгавын, энмэч нытэнмавыткоӄэн.
Люур пыкэтчагъат а'ӄалымкиӈын.
Накамлелтагъан Нанӄытэмтэӈ.
Аны Нанӄытэмтэӈына пойгычгын гэнилюлин.
Люур гырголятгъэ таӈампойгыльата Нанӄытэмтэӈ.
Оолё-колё аны, нылгинымкыӄин а'ӄальэтратчыӈын!
Люур выентэтгъи камлелтаё Нанӄытэмтэӈ!
Аны, ынкы моогъат маравкы, наӄам пойгыльата мараквъат!
А'мын-ым нэмэ Нанӄытэмтэӈына тэӈыткунин э'ӄэльырэт.
Э'тки гэрмэвлин Нанӄытэмтэӈ чама гамчытвэлен.
Нэмэ рымагтэты нымытваӈӈогъэ.
Итык-ым ныйъойвыӄэн э'ӄэльэ, вачаӄ-ым тымык натаӈылвавын.
Ӄол итгъи ӈайыткынэты ёпылӄэквъэ Нанӄытэмтэӈ.
Люур льунин ынкы ӈэвысӄэт, ӈэйык ивтыл.
Нэнамӈылёӄэн Нанӄытэмтэӈына ӈэвысӄэт: Э'мъим гынин ытльат,эвытлым-ым йичьэмиттумгыт?
Кытвылӄун-ым рэӄэ нытэйӈэтигыт?
Ынкъам ынӈин нытэйӈэтигым.
Ынӄо лыгиейвэчеквъи Нанӄытэмтэӈ, ивнин: Эвыр гынин нэмыӄэй уйӈэ, опопы кынмал мыннымытва!
Лыгэн-ым ӈэвысӄэт лыгэкоргаквъэ.
Ынӄо эквэтгъэт ӈалвыльэты.
Аны ганымытваленат ынкы.
Энмэч-ым гаранӈаленат ытри.
Энмэч-ым аккантогъэ ӈэвъэн.
Йытонэн ӈинӄэй, Умилгуну нынны гитлин.
Ынӄо, эчги ӈэръамытлыӈгэвэльо нъэлгъи Умилгу, нэмэ ӄол ӈинӄэй у'рэтгъи.
Ынӄэнат ӈинӄэгти мэйӈэтгъэт, энмэч мачамнотайпы нылейвыӄинэт гэтленъютэ.
Лыгэн-ым лыгэыяагты нылӄытыльэтӄинэт Нанӄытэмтэӈын эккэт, наӄам ытлыгын пэнин ӄораӄ вальын.
нмэч Умилгу мачьаачеко гэнъэтлин, ытлеӈи-ым энмэч майӈыӈэнӄагчыӈын.
Умилгун ытленъюн нынны — Тутъылӄут.
Аны, ӄытлыги, ытри нырэрмэвӈыӄинэт.
Ынӄо эчги Тутъылӄут мэйӈэтгъи, а'атчеко нъэлгъи, ивнин Умилгунэ: Ынӄо амъянра нъэлгъэт.
Аны котчой нутэк нытваӄэнат, тэӈэмкытэ ярагты нылӄытӄинэт.
Люур ӄулиникэк Тутъылӄутынэ ивнин ынээльын нутэк: Миӈкыри ӄун Умилгу вэнъым галгэмчытвэлен, ынкъам Умилгунэ нинивӄин ытлеӈи: Тутъылӄутынэ вэнлыги нинивъюуӄин ынээльын: Еп ныппылюйгыт.
Энмэч этъоонмыл, эвыр мэчынкы рэнъэлгъэ, мачынан ынӈин ӄытваркын, ынӈэ акалырока, энмэч рымагтэты а'тав мынлеркын.
Ынӄо эквэтгъэт амъянра.
Нэмэ ӄулиникэк льувылгык ивнин ытленъютэ: Ынээльэ ивнин: Гыт-ым?
Эквэтгъэт нэмэ амъянра нотагты.
Галгоратваленат нэмэ эльувылгыкэ.
Ӄулиникэк нэмэ льувылгыгъэт.
Нэмэ йынатъёоӈӈонэн ытленъютэ Умилгу.
Нинивӄин: Ынӈатал-ым, эты, игыр тыйъогыр.
Умилгу нычимгъуӄин, нивӄин: Нинивӄин ытленъютэ: Умилгунэ ивнин.
Вынэ эвыр опопы.
А'мын-ым моогъат тэйкэвкы.
Иа'м нэнагнатъёоӄэн ынээльын Тутъылӄутынэ?
Миӈкыри ӄун ытлён ёргэты вальын, чама тотъэты вальын ынкъам ынӄэната ынээльын нэнагнатӄэн.
Лыгэн ӄун ёргэты вальын!
Аны нинэнтэйкэвэтӄин ынээльэ, аны ӄэйвэ гэлгэрмэвӄээтлин Тутъылӄутӄэй, рыпэт ӄун нутэсӄын, ӄынур ы'льыл — гыткат ӈэнри нунрэпэтӄинэт.
милгунэ э'ннэпы эйминнин ынкъам нинэтиӈуткуӄин ыныкаӈӄачагты.
Аны ныкытъыматыльатӄэн Тутъылӄут — ытленъюӄэй!
Люур ръэнут пэглягъэ — лыгэн эвыр ынкэӄэй пэӄэттатгъэ ытлеӈи.
Ӄытлыги, ытленъюн гыткалгын рыйылгынтэннин.
Аны гакапчачавлен Умилгу чама гэейвэчетлин тотъытлянъёгты.
Ынӄо рырагтаннэн нотайпы имтитэ.
Ытлыгэ пынлёнэн: Авъеткынка нытваӄэн Умилгу.
Ынӄо ытлеӈи иквъи: Ынӄо ытлыгын иквъи: Ынӄо Умилгу нэмэ эквэтгъи.
Ытлеӈи-ым ярак пэлятгъэ.
Ярак галгоратъылытвален Тутъылӄут.
Ынӄо мэлеквъи Тутъылӄут.
Лыгэн эвыр эквэтгъи нотагты Тутъылӄут.
Аны горатвален Тутъылӄут рэрмэвӈык.
Ӄынвэр нэмэ люур льувылгыгъэт гэнээльэ.
Ынкы ынээльын галгэкоргавлен: Ынӄо ивнин Умилгунэ ытлеӈи: ынӄэн-ым виин ральонъёно мынылгын.
Энмэч виин ёпынвыӈаеты мынытлепыткусӄивмык.
Ёпынвыӈаеты эквэтгъэт гэтленъютэ.
Аны ынкы гапэрӄытваленат ёпынвыӈайгэӈкы.
Люур рай ӄол ёпылӄэвыльын ёпынвыӈаеты аны лыгэн ӄынур йъаяӄ нылеӄин, наӄам илгиръыльын.
Ынӄэн ёпылӄэвыльын торъаатчек, туринъытвильын.
Ынӄо ынӄэн о'равэтльан кытэӄэй ынкы вагъэ, ынӄо эквэтгъи.
Ынӄо нэмэ ӄол пыкиргъи ёпынвыӈаеты.
Ынраӄ ытленъютэ нинивӄин ынээльын: Нинивӄин Умилгунэ: Наӄам мэрынрэӄэй нывэтгавӄэнат ытри.
Нинивӄин ытленъютэ: Ӄынвэр эквэтгъи.
Люур ӄулиникэк колё пыкитчыӄиквъи о'равэтльан —ӄынур кэйӈын.
Аны ынӄэн ытленъюӄэй наӄамлым лыгайылгавыльатыӈӈой.
Ынӄо ытлён нивӄин, ынӄэн Умилгу: Аны ытлеӈи найылгавӄэн.
Ытленъютэ нинивӄин: Ынӄо ивнин ытлеӈи: Эвыр рэнанмыгъа гым, ынӈэ гыт вэты ӄун у'рэвкэ, лыгэн ӄонпы ынкы ӄатчытваркын.
Вытку рэквэтгъэ ытлён, ынкы вытку ӄэквэтги ярагты ынкъам ытлыгын ӄынымӈыляквын.
Аны ӈан эчги ёпынвыӈайык тыттэтгъи танӈармайӈын, аны гапэнрылен Умилгунэ.
Ынӄо лыгэн эвыр ивнин танӈармайӈа Умилгу: аны гапэнрылен Умилгунэ.
Ынӄо лыгэн эвыр ивнин танӈармайӈа Умилгу: Аны ынраӄ моонэн пынлёк танӈармайӈа: Ынӄо ивнин Умилгунэ танӈармайӈын: Чеӈэр-ым мытльувылгымык!
Аны гамголенат пойгыльатык!
Таӈымъылёӈэт гамаравленат.
Инъэ моогъат маравкы.
Наӄам ёпынвыӈайкэн лявтыткын нылгинычьувӄин, эрвъэӈэты вальын!
Таӈымъылёӈэт гапойгыльатленат Умилгу ытри танӈармачьиӈын!
Люур волӄытвэма, тэкэм тиркытир нивтытвиӄин, ынкы люур почьакагыргык выквагъэ пойгырынрыянвыкэн поӄыткын танӈармачьиӈэн, ынӄо лыгэн эвыр пэӄэттатгъэ.
Ынӄо иквъи: Энантэнмаквъэ, энанмыгъэ, энмэч ӄэнатаӈынмыгэ, э'тки танӈыӈавыйӈа гагтойгым майӈыпочьакагыргыльо!
Ынӄо тымнэн Умилгынэ танӈармайӈын.
Ынӄэнына танӈармайӈа танлымынӄо ниниткэйвыӄинэт ӈэлвыльыт, ынкъам ынанармачьо нитӄин ынӄэнайӈын, наӄам ынин маравратчыӈын нылгинымкыӄин.
Колё лыгэгаймычьыльыйӈо гатвален ынӄэнайӈын, миӈкыри ӄун танлымынӄо гаӄороткольатлен чама маравтомга нинэпирильэтӄинэт ӈочьыткойпы.
ачак ынӄэнына ганмылен Умилгуӄэйынэ.
Аны ынӄэн ынкы пойгыльанма ымъылёӈэт гапаӈъэватычгатлен танӈармачьын, энмэч елычгын ганточгатлен, ныкэнчиӄыткуӄин.
Ынӄо йъонэн ивтыл вальын ытлеӈи.
Ынӄо ивнин ынинэльэ: Ынӄо рагтыгъат гэнээльэ.
Ынкы ӄэйыӄын паӈъэвӈытотвагъат гэтленъютэ, ынӄо эквэтгъэт.
ны ынраӄ ынкы нылӄырирӄинэт ыргинэт йъэлгытомгыт, ынкъам ӄынвэр нэльунэт.
Ыннэн йъэлгытомгын нылгэнымлыӄэн, ынин-ым нынны Пэрӄыё.
Ыргин-ым гыттэпычьын нытваӄэн ымы, ӄытлыги.
Энмэч ынин нынны Вэтгавчьомыльо.
Ытри нытваӄэнат эннысӄыткынык.
Пыкиргъэт.
Ынкы лыгэн эвыр элкылнинэт Вэтгавчьомыльона ытлывъёт.
Ивнинэт: Ынӄо ивнинэт Вэтгавчьомыльона: Энмэч пэтле рэпкирӈыт рыннольыт.
Аны ынкы гатэнмавленат маравынвэты, ымы ынӄэн Пэрӄыён томгымкычгын.
Опопы гым виин ёпынвыӈаеты мыёпылӄэвык.
Эквэтгъи Умилгу ёпылӄэвынвэты.
Аны ёпынвыӈайыткынык гаёпытвален.
Люур рай, тэкэм тэркэвтытвэма, моольычгын ӈоонӄо ининигъи.
Ынкы атчыгъэ тумгэӄэй Умилгу.
Люур ынкы тэкэм ёпынвыӈайык ӄача вулӄытвининэт муульыт.
нкы гаманэгранпатленат.
Ынӄо, эчги тэӈвулӄытвигъи, ӄытгъи манэгральэты.
Аны Умилгунэ гачамэтталенат манэгральыт.
Ӄынвэр пыкиргъи манэгральык винвэӄэй, люнльутэ нынтыӄин э'ӄэльэ.
Люур ынкы вэнвыпалёмтэлгъэ манэграгэӈкы.
Ынкы нивӄинэт ытри.
А'мын-ым, а'тав игыр ныкитэ мынчамэттанат Умилгун рэмкын.
Ынӄэнат рыннольыт Омэлгона, миӈкыри ӄун ынан ганмылен ыргин ынанармачьын танӈармайӈын.
Эчги-ым ынӈин ивыплыткугъэт э'ӄэльыт, винвэӄэй эквэтгъи ярагты.
Ынӄо яральыт ивнинэт: Миӈкъым льунэт э'ӄэльыт?
Ынӄо Вэтгавчьомыльо иквъи: Ӄутти-ым пытӄырымагты натчынат!
Ӈалгыл ӄэнъевык галгатчыръоленат гъыттъыма.
Аны люур нымгутылеӄинэт вусӄымчыку.
Колё нылгинымэйыӈӄин моольиӈын нылеӄин ӄанъявэчгэтты!
Люур, эчги ынанэвтыляӈӄач вальакы мачгаляк, ивтытльэтэ нъыттъытрилынэт.
Аны гиинъыттъыт гапэнрытколенат моогты!
Аны гэръилелин моольыйӈын о'раы'ттъыёлягты.
Ынӄо намгогъан танлымынӄо ы'ттъытрильюук.
Аны ы'ттъыт гаӄолема гапэнрыткоръоленат.
Ынкы муурил гэкымъугчитлин, чинит ирвык ӄэтвэтръугъэт таӈымыльо, эвыр э'квырга чымӄык гэегтэтлинэт.
Ынӄэнат ыргынан нэпиринэт маравтомго.
Ынӄо нымытваӈӈогьат рымагтэты.
Таӈӄонпы ытри нотагты ӄытыльэтыльыт, пэниннэт рачвыӈыльыт.
С. Ӈалвыльиӈын ыргин аръаля нылгинымкыӄин, рыпэт ынанчинит лейвэ итыльын.
Энмэн, ганымытваленат тэӈыннэнчеэкэй чавчывамкиӈын, лыгэн ӄун нылгинымкыӄин рагэнэвчыӈын.
Ӈалвыльиӈын ыргин аръаля нылгинымкыӄин, рыпэт ынанчинит лейвэ итыльын.
Аны о'тчой ганымытваленат ынӄэнат рамкиӈын.
Ынраӄ ӄол гатвален — ынин нынны Мотлынто.
Ынӄэн о'равэтльан энмэч рэтинэнъэӄэӈгъэ.
Ӄол итык вулӄытвик гараеквэлен Мотлынто, лыгэн танъямгарайпы ныпалёмтэлгэлеӄэн.
Люур ӄолераӄайык палёмтэлгъэ, тэкэм ынраӄ ӈъочьыраӄайык.
Эвын ынкы ыргин ытлыгын нэмыӄэй нытваӄэн.
Ныпавӄэнат ӈирэӄ ӈъочьыӈэнӄайӄагтэ ӈан ӄаамотля вулӄытвик.
Наӄам ынӄэн ыргин ытлыгын ӈъочьо гитлин, тъарӄаальо.
Люур вай Мотлынто рагтыгъэ ынкъам яральыт ивнинэт: 'тав эӄылпэ мынынръэйвэвын мургин яраӈы ынкъам мынгынтэв нотаӄалеты!
Эӄылпэ нэнръэйвэвын яраӈы ынраӄ нэчвиркын чымӄык ӈэлвыл.
Лыгэӄылпэ нэчвигъэн ӈэлвыл мачамчымӈы.
ынӄо гэмгутылелинэт лыгэн нотаӄалеты, киткит-ым анымкычаӈэты.
Ӄэйыӄын ынкы гатчытвален Мотлынто.
Эчги эмгынунныкитэ нъэлгъи, тумгэӄэй Мотлынтоӄай гаваӈэйпаратлен гамгарайпы.
Нивӄин: Ик, энмэн рэмкын вай ӄорачетыркын!
Нивӄинэт энаральыт мургинэт ӄутти.
Ик, а'мын ивкэ мыниткэчитыркын ӈэлвыл!
Ӄытлыги-ым ынӄэн гъыръунтэтлин Мотлынто.
Аны ынкы, турӄулильыръук Мотлынто, гэлӄутръулинэт гамгараеквэйӈын!
Лыгэн ӈытольын гапойгыма нынторъоӄэнат, чиӈивэӄ гатэӈорма.
Ынкы нымэйыӈӄин майӈымарав гатвален!
Лыгэӄылпэ нэчвиткуйвын ӈалвыльиӈын — лыгэн ӄун тымӈэнӈэн нытымӈэчвэткойвыӄэн.
Чымӄык-ым лыгэн о'равэтльат нынмыткойвыӄэнат ынкы — лыгэн ӄаачыко, лымӈэ ярак ӄача.
Ӄынвэр тэӈуйӈэ нъэлгъи арака, эвыр ӈэлвыл — тэӈыннэн лёӈпэлята итгъи ӄораӈы.
Вачаӄ-ым ӄытлыги, ынкы ӄол гапэлятлен яраӈы ралӄаӈынвык.
Аны ӄынур пырӄаквылгын гэтэйкылин, галгэнъомравлен, а'ӄанчемавкы вальын.
Ӄытлыги, ынкы ӈирэӄ о'равэтльат гэтуйвынлинэт гэӈээккэтэ.
Люур пыкиргъи этратчыӈын.
Рыркаӈэлгиӈа нъэлгынтакаӈатын ынӄэн яраӈы.
Натаӈылвавын рыпирӄык.
Ымы ынраӄ намгон ивкы: Ынкы рыйигрывъэтэ мытрэнтыгыт!
Ынпыначгыӄай ночыткоӄэн: Ынӄо высӄу нытчыӄин.
Ынӄо нэмэ иквъэт: Ынпыначгыӄай нивӄин: Гымнин йъэлгытомгыт таӈатӄэлгычайвыркыт, ытръэч тэӈӄырым ӄыльугыткы!
Ынӄо ытри иквъэт: Ынин варкыт эвыӈан йъэлгытомгыт!
Ынраӄ-ым ръэмиӈкы кытъаткэ?
Ынӄо эквэтгъэт ӄырэрынво ынӄэн ынӄэнат.
Ынӄэнат-ым гэӈээккэтэ нымытваӈӈогъат ынкы.
Ӄынвэр, ӄол итык вулӄытвик иквъи ынпыначгыӄай ӈааккагты: Ынӄо ынпыначгыӄая лёнтатлыӈа рыннин, ытръэч ивнин: Гэквэтлинэт лыгэн ынӈин высӄумчыку, наӄам лыгэн нылгитымгыпиӈэтӄин, ныпыӈкытлетӄин.
Аны котчой гэлелинэт лыгэн нотагты, наӄам ынпыначгыӄай ныянотыльатӄэн.
Ӈээккэтэ наӄам гэмо, миӈкыри тылеркыт.
Люур вай, янотыльын ръэгъи.
Нэмыӄэй ытлён гэмо лыгнин ынан, ӈэвысӄэтэ, эвын лылепгъи — ӄытлыги, энмэпы гэкэмчичьэтлинэт.
Ынпыначгыӄай йъонэн ӈээккэтэ — эвын гэтъымымчеткульэтлин.
Ынпыначгыӄай иквъи: Эвыр ӈэнку рэпкиргъэ, ӄымӈылтэлгэ каракэгты, ымыльо вагыргын ӄытвыльатгын.
нкъам ынан а'вык ыргынан ӄонпы нэрэтчыгыт талвапалӄаттагнэты.
Ээ, энмэч гым лымӈэ рымагтэты а'ӄаягталы тытваркын!
Лыгэн ынӈин ивыплыткук, въигъи ынпыначгыӄай, миӈкыри ӄун лымӈэ ӄэйвэ а'ӄаягталы, эвын миӈкы гэлгитъымымчеткулин.
Ээ, ынӄэн-ым амынан нъэлгъи ӈэвысӄэт, наӄам ытлыгын въигъи.
Ытлён-ым рыгъеватылӄаӈынвыгъет а'тав эквэтгъи.
Аны котчой гэлелин, ӄооӈ лыгэн гэмо миӈкыри.
Ӄынвэр вай люур о'равэтльан ӈытольын льунин ӈэвысӄэтэ.
Лыгэн-ым ынӄэн льоо о'равэтльан ынӄэн льунэӈу гэрэсӄивысӄычетлин ченэтрачыкогты.
Ынӄо нычимгъуӄин ӈэвысӄэт.
Ынръа ӈан мэӈӄокэн о'равэтльаӄай, наӄам лыгэӄылпэ рэсӄиквъи?
Ынкэгйит лыгэн пыкитчыӄиквъи ивыптэгнык.
Ынӄо пыкиргъи ынкы — ӄытлыги, ынӄэн кэрэкрэмкын.
Аны намӈылёйвын ынӄэн ӈэвысӄэт.
Гамӈылтэтлен ӈэвысӄэт.
Таӈымыльо тывъёонэн ынин нымытвагыргыт—ымы ынӄэн ӈан чит ярамкиӈык рээн нымытвагыргын ынкъам ымы йъэлгытомгыт тывнэнат, ытръэч ӄоон, миӈкы варкыт.
ынкъам ымы йъэлгытомгыт тывнэнат, ытръэч ӄоон, миӈкы варкыт.
Нивӄинэт кэрэкыт: Энмэч морыкайпы, ӄол нитӄинэт, ныгаляӄэнат.
Ынӄо нанатвыгъан ӈэвысӄэт.
Ӄулиныкитэ пыкиргъи гэкэӈвыргыргын нэмэ кэрэкык.
Ӄытлыги-ым Ӄунлелюн рэмкын.
Люур вай Ӄунлелю ӈэнри ӄытгъи.
Пынлёнэнат: Вынэ вай тургин чакыгэт ӈутку.
Ако, элымӈэ!
Э'мъим рай?
Э'тки вынэ мытрэльуӈыркын!
Ынӄо нотасӄычыкогты ӄытгъэт ынӄэнат ымыльо.
Иийэ, мэй!
Ынӈатал-ым нымэльэв ӈэнку нынымытваӄэн, наӄам лыгонмычыко.
Ымы ӄун ырык ротванвык эвыча, наӄам ӈэнку нылгэӄэргатӄэн ээкэтэ.
Энмэч гъывэӄучитэ ӈэнку нынымытваӄэнат.
Нылгиныгтиӈӄин ынин ы'вэӄуч!
Ыӈко иквъи Ӄунлелю: Ынӄы ӄытваркын нымэльэв!
Ынӄэн, миӈкы э'ӄэльэ нылӄырирӄин чакыгэт, ынкъам ынӄэната ганатчыӈатлен кэрэкитэ.
Ынкъым галгэкоргавлен чакыгэт.
Рыпэт ӄун ынӄэн чакэно нинъэйӈэвӄин Ӄунлелюнэ амкоргава, алымы ӄырымэн чакыгэт, ытръэч ӈавйъелгытомгын.
Ынӄо гэквэтлин Ӄунлелин рэмкын.
Гамаравыльатлен гэмгэлымынкы Ӄунлелю.
Миӈкыри ӄун нылӄыритъюуӄин Ӄунлелюнэ гэмгээ'ӄэльэ, ынкъам ынӄэната гамаравыльатлен гамгаа'ӄальэты.
Ӄынвэр, энмэч гэлгинымкэвлин ынин ӈэлвыл, Ӄунлелюн.
Алымы чит Ӄунлелю нотайпы лейвэ итыльын, лыгэн ӄун ӈъочьыӄай чит.
Э'квырга нутэк таӈамнымытвата галгэмчытвэлен, чама гэӈэӈытвилин чинит.
ылеӄинэт ӈанӄэн, нэмэ пытляӄ нъэӄэльыгынтэвӄинэт.
Люур ынкы тылянвык нэӈыръыльун ӄол о'равэтльан ӄытлыги, нэмыӄэй лыгиейвэлӄэй.
Нэпиригъэн—гаӄэтывъэӈӈолен эвын.
Нанрагтатын.
Ярак пыкирык, наномаатын.
Ынӄэн, ӄытлыги, энмэн Уӄӄэмӄэй.
ӄытлыги, нэмыӄэй лыгиейвэлӄэй.
Нэпиригъэн—гаӄэтывъэӈӈолен эвын.
Нанрагтатын.
Ярак пыкирык, наномаатын.
Ынӄэн, ӄытлыги, энмэн Уӄӄэмӄэй.
Лыгэн ӄун Ӄунлэлюнэ нутэк тэӈэмльуткутэ гэнымкэвлин ынин итрэтӄэй.
юур вай, ӄуливулӄытвик, нэмэ гакаӈыльымкиӈын нылячаӄэн, ынӈатал-ым нылгинымкыӄин!
Ӄытлыги —э'ӄэльын.
Нэмэ лыгэн кыткаракэгъет пыкитчыӄиквъэт.
Ынкы пыкиргъэт ынкъам нымӈылёӄэнат: Ванэван ӄыльугыткы!
Ӄытвыгыткы!
Гэмо моргынан ымыльэты Ӄунлелюн рэмкын!
Вэнлыги танлёӈытва нэнтынэт Ӄунлелюн рэмкын, алымы ымы ынкы нытваӄэн ыргин чакыгэт — ӈавйъелгытомгын.
Эквэтгъи ынӄэн этратчыӈын.
Ако, ынраӄ ынӄэн ръэт нэркылейвын Ӄунлелюргин!
юур вай вытратычгатгъэ этратчыӈын.
Ӄунлелю нычимгъуӄин.
Ынӄо нивӄинэт Ӄунлелюн тумгыт: Ӄунлелюнэ ивнинэт: Эвнэгынтэвкэ.
Мачынан ы'нйъомык.
Аны нычимгъуӄин Ӄунлелю, нивӄин.
Ы'мӈан, этъопэл миӈкыри мынынтынэт?
Наӄам Ӄунлелюн тумгыт лыгитъэркинэт.
Нынныт ыргинэт — Пэтывтычгын, И'рэпиӄытъым, Вэтгавкытувъе, Чеграйӈо, Ы'ттъыӄопай, Риӄуӄӄэй ынкъам Уӄӄэмэӄэй, ӈан нутэк льоо, ынкъам ӄутти, нэмыӄэй нутэк льооӄагтэ.
Ӄынвэр ивнинэт Ӄунлелюнэ: Ынкъам ынӈин ӄаанэтлета мынлеркын.
Ытри моогьат ӄаанэтлетыльатык гамгорвэты.
Аны ӈоты лыгэймэквъэт э'ӄэльыт.
Ӄунлелю гиръытвылин, тэӈиръыкэ нъэлгъи.
А'мын-ым нылгитэнтымгэтӄин ӈаргынэн, таӈайъыткынка ымы.
Ӄунлелю иръытвинэӈу гаӄъолялен кытгырголягты, ӄынур и'ны.
Ӄъоляплыткой — нэръэпыӄэн.
Эръэпыма — эвыр ныйъэтӄин ӈаргынэн лыгэӄылпэ, рэченма — ныпиӈэръуӄин, къалейпыма — нывъятльоӄэн, лейпыма — ныпылмыръоӄэн.
Эвыр тантэнмавыплыткой, орвэты ӄытгъи, орвык вакъой.
Аны тэнлылечурмэтэ гапылмыръочгатлен, вачаӄ вэнлыги ынӈин нылеӄинэт.
Ынкъам ныянотӄэн тумгэӄэй И'рэпиӄытъым.
Аны нылеӄинэт а'тав ынӈин.
Вулӄытвий ӄынвэр.
Нывилгъэт ынкы Ӄунлелюн мараврат.
Ынкы нэмэ нымэлеттылеӄин ӈаргынэн.
Ӄунлелюнэ ивнинэт тумгыт: Нэмэ Ӄунлелюнэ ивнинэт: Пэлӄынтэтгъэт о'раяалегты.
Ӈоонӄо тылек ивнинэт мэрынрэӄэй тумгыт: Мынчамэттанат — ӈаан ныйылӄатчаӄэнат!
Тумгиирык-ым эвыр ночӄэн.
Ынӄо, ӈааанӄо тылек, ивнинэт нэмэ тумгыт: Эченур ирвыт таӈымыльо мынынлейвынэт —юрэӄ ӈаан ы'ръыйылӄэтыркыт.
Эвытлым виин амыргынан ытръэч пойгыт мынынрынэт!
Ик, тумгыӄэгти Ӄунлелюн айылгыкыльэнат, нымэльэв гатэнмавръоленат!
Начамэттанат ынӄэн йылӄыльыгинив.
Энмэч пыкиргъэт ырык — эвын ныйылӄатчаӄэнат.
Нэмэ ивнинэт Ӄунлелюнэ: Эчги мытрэплыткуӈынэт майынляк ирвыт, ынраӄ йылӄыльыт мынынмыткойвынат лыгэн ынкы орвык ыпэ.
майынляк ирвыт, ынраӄ йылӄыльыт мынынмыткойвынат лыгэн ынкы орвык ыпэ.
Намгонат ирвыт тыгинрыльэтык орвэпы.
Лыгэн нылгэӄэйылӄатчаӄэнат а'ӄальымкычгын.
Нэплыткунэт майынляк ирвыт.
Ынӄо ивнинэт нэмэ Ӄунлелюнэ: Лыгэн ынкы нытынпычерӄэнат э'ӄэльыт.
Аны нырэлилӄутръуӄинэт э'ӄэльыгинив!
Наӄам эвыр чыкэевыльын орвэпы нэнарэрыльатӄэнат ченэтэрвэты, наӄам льук нылвавӄэнат ирвыт.
Аны ынкы налгэнмыткойвынат э'ӄэльыт Ӄунлелюнэ мараврата!
Гынтэвыльыт тиӈурэ нычеӈкайвыӄэнат.
Нэмэ ынкы тэӈыткунинэт э'ӄэльыт Ӄунлелюнэ мараврата.
Алымы тъэркинэӄэй Ӄунлелюн мараврат, ӄоныръым гагыттавъяленат Ӄунлелюнэ.
Таӈымыльо выятӄаат ынкы ӈэлвыльу нагтатын ярагты.
Ынкы ӄутти анмыка рытъёттэ ӄаагтатыльо нэлгынэт ӈан о'равэтльат.
'ынвэр Ӄунлелюргин ӈалвыльиӈын гэлгимкэтлин, миӈкыри ӄун танлымынӄо эмиткэйвык, наӄам гамгалымынӄо нылӄыритъюуӄин э'ӄэльэ Ӄунлелю.
Ӄынвэр уйӈэ нъэлгъи э'ӄэльыкэ.
Аны Ӄунлелю ганӈэнайпылен.
Нивӄин: Люур ӄол ӄулильэтгъи ӄлявыл: Ынӄэн —Мотлынтона!
Ынӄо иквъи Ӄунлелю: Ытръэч лыгимиӈкы варкын?
Ивнин Ӄунлелюнэ Уӄӄэмӄэй: Ынӄо Уӄӄэмӄэйынэ ивнинэт: Ынкъам мыныюмӈимык.
Нанмынат ынӄэнат рымӈэвъёно.
Ынӄо нымӈиӄин Уӄӄэмӄэй нутэк льоо.
Нивӄин Уӄӄэмӄэй: Ынкы нэмэ мытрэмӈигъэ —ынкъым, вэчьым, мытрэльуӈын Мотлынто.
Ыныкит мытранмыӈын майӈывопӄы — вэчьым ӄун, мытрэльуӈын Мотлынто!
Ынӄо плыткугъэт мыӈик.
Аны ӈан гэмгутылелинэт лыгэн ӄооӈ, миӈкыри, ръаянраӈаеты.
Ымтыляӈэт ныръэтгэтаӄэн И'рэпиӄытъым, наӄам ытлён элгаргаканъёльын.
Люур И'рэпиӄытъым иквъи: Вэчьым ӄун, ынӄэн?
Уӄӄэмӄэй нивӄин: Вынэ,а'тав лыгэн ынкэгйит мынлеркын — эплеэн, ръэӈэй ынӄэн!
Аны нымгутылеӄинэт а'тав лыгэн ынкэгйит.
Люур, ӄэглынангэр, вытрэтгъи янраӈагчыӈын, ынкэсӄык-ым нывытрэтӄин ӄынур майӈыпырӄаквылгын — ӄытлыги, майӈывопӄачгын.
Ынкэгиӈкы рэвиквъэт, ынӄэн майӈыянраӈайгэӈкы.
Ынӄо эквэтгъэт ӈэнри, ӈэйыттэтгъэт ӈыроргарэ — И'рэпиӄытъым, Уӄӄэмӄэй ынкъам Ӄунлелю.
Нычамэттаӄэн вопӄайӈын.
Ӄынвэр, нэлгинэймэвын.
Ынкы ытлёнайӈын нытлытвачгатӄэн, ӄынур пырӄаквылгычгын.
Люур нэтиӈутчиргъэн ӈыронляӈо — ынкы нэтэӈкыргун вопӄайӈын.
Ынӄо нэнкэвчитчевын ӈайӄалетлы.
Нэныпкирэтгъэн ярак.
Нэнвэнӈын ӈэвысӄэтэ.
Ынӄо ивнинэт Уӄӄэмӄэйынэ: Гэмӈилин Уӄӄэмӄэй, энмэн йъэлыги ныӄуӈычгэтӄин.
Нинивӄин Ӄунлелюнэ: Энмэч эӄылпэ ӄырэльуӈыркын Мотлынто!
Ынӄо Уӄӄэмӄэй иквъи: ынӄэн нымным, мытрамӈылёйвыӈын ӄол ынкэкин о'равэтльан.
Ытръэч ӄун нэмэлым нотасӄычыковты вальыральыт, чамъам мытрэльуӈынэт.
Ынӄо плыткуй вэтгавкы Уӄӄэмӄэй.
Ӄунлелю гивлин: Ынӄо ръэйвэтгъэт ынкъам муулӄытгъэт.
Нэмэ гэмгутылельэтлинэт котчой.
Ныянрагакаӈыльатӄэнат ӈыроргарэ— И'рэпиӄытъым, Ӄунлелю, Уӄӄэмӄэй.
И'рэпиӄытъым нэмэ ныёпылӄэвыльатӄэн тэнлымынкыри тыляма.
Нэмэ ивнинэт тумгыт: Нивӄин Уӄӄэмӄэй: Ныянотӄэн И'рэпиӄытъым.
Люур вай пыкиргъэт — ӄэглынангэр ынкы нытваӄэн тытыл нотасӄычыкогты, ӄынур имчьэчукин.
Ивнинэт Ӄунлелюнэ: Гапэрӄытвален Ӄунлелю.
Наӄам элгарӄаальын.
Ынин гакаӈӄор — эмъалвэнӄор, нылгининъыӄин, наӄам майӈылеӈгыргыльын.
Ынин таӈымыльэты нилгыӄин Ӄунлелюн увик, миӈкыри ӄун элгувтычгыльын, элгыӄонагльан, илгылильын, лыгэн ӄун ымыльэты нилгыӄин ынин орвоор эвыр ӄоолгыт.
Люур а'атчеӄӄай ӈытогъэ.
Янор эмлевыт рынтоӈаннэн, тэнлымынкыри нытлепыткульэтӄин, ынӄо ӄынвэр ымыльэты увик рынтоӈаннэн.
Ынӄо ӈытосӄычатгъэ, таӈванэван ныльунин атчытвальын Ӄунлелю.
Эчги ӈытосӄычатгъэ а'атчеӄӄай — пэнрысӄычаннэн ытлён Ӄун-лелюнэ.
Аны гыттакавӄоолгиӈа гинэгнинтылин Ӄунлелюнэ, ынык гиӈкы рирэннин люур, ынӄэн алякватыткынык.
(Алякват — ӈан орвывынгыргык рыволватытвальын, ӈан риивтэгнык).
Ынӄэн ынкъам ынкы рирэннин.
Ынӄо пиринин, томгэнырыкы рыльэтэннин.
Ынкы намӈылёйвын: Ванэван ымы ночнэнат, миӈкыри ӄун амайылгавкы а'атчеӄӄай.
Нэтэнринӈынъюн ынӄэн пэрэёӄай ынкъам намӈылён нэмэ.
Ӄынвэр пыӈылтэлгъэ.
Ытлёнаӄай нивӄин: Ынраӄ-ым иа'м?
Лыгэн ӄун нылгиниквыӄин гэтэйкылин энмычгын ыныграк камлелы, иӈӄун мэӈин эвнэлӄыткэ нитгъэн.
Ынӄо игыр льэлеӈкы ынраӄ гимлыттъивылин энмээм, ынӄэн-ым энмычгын гатарӄойвэнӈачгатлен, таӈэтъо таӈъаӄаттаты гэнъэтлин.
Ынӄо плыткуй пыӈылтэлык.
Ӄунлелюнэ ивнин: Ынӄо ивнинэт тумгыт Ӄунлелюнэ: Ынӄо ӄытгъи.
Ынръа ӈан галгэчаӈыттатчаленат.
Ивнинэт Ӄунлелюнэ: Нивӄинэт ытри: Наӄам Ӄунлелю нылгэнанӈэнаӄэн гатвален.
Тэӈвэнлыги лёӈытва нынтыӄин.
Ынӄо ивнинэт Ӄунлелюнэ: Ынӈатал ымы мытратвыгыт, эвыр ранмыӈыткы Мотлынто!
Эчги ынӈин ивыплыткук ынӄэнат, Ӄунлелю ганӈэнайпылен ынкъам гантосӄычатлен, пойгын пиринин, ынӄо ярачыкогты пиӈкугъи — ынкы тымыткойвынэнат таӈымыльо.
Ынӄо ӈытогъэ.
А'атчеӄӄай ивнин Ӄунлелюнэ: Энмэч моогты ӄылӄытги ынкъам ӄавэръэпыгэ!
А'атчеӄӄай ӄытгъи, наӄам иръычвыткыльин уйӈэ, лыгэн ӄун ӄэтывъэӈӈольыӄай.
Ынкъам пыкиргъи муук, ӄоныръым нэмэ И'рэпиӄытъымынэ гэнльэтэтлин.
Нанавэръэпатъёгъан лыгитэӈэвиръэ.
Ынӄо эквэтгъэт нэмэ ынкэгйит.
Аны ӄынвэр вулӄытвий.
Люур ынкы эмлыттъэнмиӈын нэльун.
Ӄэглынангэт, ынӈин вальын гэтэйкылин.
Пыкиргъэт ынкы — лыгэн гырголягты ныгитэӄин.
Наӄам вусӄымчыку — мачванэван нывытрэтын тарӄойвэйӈын.
Ынкы ӄэйыӄын чимгьугъи тумгэӄэй Ӄунлелю, нивӄин.
Миӈкыри мынынтын?
Ынӄо ивнин Ӄунлелюнэ И'рэпиӄытъым: Ынӄо гэквэтлин И'рэпиӄытъым.
Нэмэ пыкиргъи И'рэпиӄытъым алвальэнаръэтгыпы.
Ивнин гыттэпычьын маравраткэн: Ынӄо кылгытвынин ынин элгар, эмъалвэнӄор, наӄам майӈыльэӈгыргыльын, эвыр нирвыӄинэт ынин льэӈгыргыт.
Ӄаӈаэвлявэлгиӈын рырыткунин ынкъам ръар'атвавэлнэн эмъалвэнӄор.
Ынӄо чиглемнин эмъалвэнӄор — аны лыгэн эмъалвэнӄааӄай гавэлёвъялгыткоръэлялен гырголягты!
Лыгэн таӈамльэӈгырга ныкэӈунэӈэткуӄин гырголягты тыляма.
Лыгэн ытръэч яалгыткат ныкэнчиӄыткуӄинэт ӄуйвик, яноткэнат-ым ымы таӈванэван нытрунэт ӄуйвик.
Люур ынкэсӄэтгъи элгар, эмъалвэнӄор — ынко рэмыннуӈгъи этын ынин — тумгэӄэй Ӄунлелю.
Ынӄо гилгыйиквилин Ӄунлелю гырголягты, эмъалвэӄааӄай-ым ынкэсӄык ныкытъыматӄэн.
Ынкъым тинунин ынкасӄэты этын эмъалвэнӄаата.
Ынкы таӈэтъо гакоргавлен Ӄунлелю.
Ынӄо нэнайӈоӄэн ынкэсӄык эмъалвэнӄор, миӈкыри ӄун амкоргава.
гакоргавлен Ӄунлелю.
Ынӄо нэнайӈоӄэн ынкэсӄык эмъалвэнӄор, миӈкыри ӄун амкоргава.
Ынӄо тиӈунинэт тумгыт.
Ынкъам ралегъат лыгэн эвтылягты.
А'мын-ым, эвын ынкы нытвачгатӄэн Мотлынтон ярайӈын — эвын нылгэнымайыӈӄэначгын!
Вынэ ныкитэ, вусӄымчыку пыкиргъэт ынкы, ратагнык.
Ӄунлелюнэ чиниткин эвторвыӄай ратчаннэн ынкъам ы'ръэ нэнаркыпчыткоӄэнат вивтыт.
Люур рай кыявычгатгъэ Мотлынтойӈын, нивӄин: Ӄунлелюнэ нинивӄин: Энмэч эӄылпэ ӄынтогэ, вай мытъатчаркынэгыт!
Еп тыкынкэргыпатыркын!
Вынэ нэналгэнтэрӈыръовӄэнат ынин нэнэнэт.
Ӄытлыгъим, нэнатынпычерӄэнат чиниткин эккэӄэгти.
Ивнин Ӄунлелюнэ: Эӄылпэ аны ӄынтогэ, а'тчавооргэгыт!
Еп ӈэвъэн кэргыпыркын!
Ӄытлыгъим — тымыркынэн, эчги ынӄэн тымыткоплытконэнат эккэӄэгти.
Плыткугъи ченэтрайыръытагэнӈыльатык.
Люур гырголягты пэӈкочгатгъэ Мотлынтойӈын.
Рынооргык ӄачайпы рыранэн рэтэм ынкъам пиӈкугъи ынӄоры гапойгыма, нутэсӄык иргъи.
Ӄунлелюӄэйынэ ынанчиӄай гапойгыма пэнрынэн.
Аны гапойгыльатмаравленат ынкы!
Ӄынвэр люур пойгыкэн пылвынтын эрэтгъи — эмуттэ чит гапойгыльатлен ӄэйыӄын.
Ынӄо Ӄунлелюнэ мынгычвэтконэн, уйӈэ амынгыка рытчынин.
Ынӄо пынлёнэн Ӄунлелюнэ: Ынык-ым танӈырат тумгу нитӄинэт — ынӄэнат гаймычьыльыт.
Наӄам ымы ӈэлвыльык ӄорагынрэтыльо нитӄинэт ӈъочьыӄагтэ.
Ытлён-ым нылгитэӈычьэтӄин, нылгинымэльэв нынымытваӄэн.
Эвыр ынӄэн ӈэнри ныӄамэтвасӄэвӄэн гаймычьыльэты.
Ынӄо Ӄунлелюнэ ивнинэт тумгыт: ӈэлвыл йытыйгот ӄынтыгыткы, мачынан ынан чинит ӈэлвыл нырэннин!
Ынӄо Ӄунлелю танӈырагты ӄытгъи.
Пыкиргъи танӈырак, ивниэт Ӄунлелюнэ: Люур вай моогъат ырыткульэтык ытри Ӄонлялёна.
Ӄунлелюнэ тытыл рыныманнэн ынкъам лыгэн ынкы нулвыӄин.
Аны ынкы лыгэн ярачыко нылӄэгнэвъюуӄин!
Люур ытри тэӈъэмикэ нъэлгъэт, таӈымыльо мъэмит нэнинтынэт — вата нъэлгъэт.
Ынӄо ивнинэт Ӄунлелюнэ: Ынӄо ытлён риттывэгъи—эвын ратрочыкойпы рэрэтыткуйвынинэт мъэмикинэт и'ӈыт, ӄынур выква ратрон гэйыръэтлин.
Ынӄо ралянтаннэнат нотайкочаткынэты.
Ӄунлелюнэ пойгын йытонэн.
Ынкы моонэнат тымыткойвык гаймычьылымкычгын Ӄунлелюнэ: Ӄынвэр эвыр ӄынур альэӄыӈӈой нотайкочаткыната, миӈкыри ӄун мутлытыръуле, ӄынур мимыл, гэтчылин.
Ынӄо таӈымыло тымыткойвынэнат, ымы ыннэн люӈыныгнувэ.
Ынӄо эквэтгъи, томыграанэты ӄытгъи.
Пыкиргъи тумык.
Ивнинэт тумгыт Ӄунлелюнэ: Мачынан амынгыка нылеркын!
Ынкъым вэнлыги гэльулин Мотлынто Ӄунлелюнэ.
Ынкы ӄаагтатыльо налгыӈӈон амынгыкыльэн, ӄынур рэтлётвальын.
Наӄам амотлытыӄэгты гэнкылвэтлинэт мынгыт.
С. Энмэч-ым ынкы нытваӄэн э'ӄэльыгынритыльын мараврат.
А'мын-ым, ӈэвысӄэт ынкэкин вынэ нылгинымкыӄин.
Энмэн, ыннэн гатвален мэйӈынымным, нылгинымкыӄин ярат гатваленат.
Энмэч-ым ынкы нытваӄэн э'ӄэльыгынритыльын мараврат.
А'мын-ым, ӈэвысӄэт ынкэкин вынэ нылгинымкыӄин.
Ынӈэнвараткэн-ым ӄол ӄлявыл атӄыльын, вынэ наӄам лыгъэвмынгыльын.
Ытлён-ым ванэван нымаравын тумыгрээн, миӈкыри ӄун атӄыльын чама нимпэӄин.
Ынин нынны Пыглын.
Ынкъам-ым вай, ӄол итгъи ынӄэн ынӈиннымкин мараврат маравынвэты гэлӄытлин таӈымыльо, ытръэч ӈэвысӄэтгинив гапэлятръоленат ярак, эвыр ынӄэн Пыглын.
Ытръэч амынан ынкы ӄлявылё гапэлятлен.
Эвын-ым таӈӄонпы, амӄынмаравысӄэвкы, ынкы амынан ныпэлятӄэн.
Наӄам ытлён нъумӄинэӄэй.
Люур ӄолетылё таӈымыльо гакватчаленат маравынвэты, ытръэч нэмэ ытлён гапэлятлен ярак ӈэвысӄэтырык рээн.
Люур рай, ӈавысӄатымкычгын ӄолельатчагъат: Вынэ ӈоты а'ӄальэтратчыӈын тылеркоон!
Вынэ миӈкыри мынинмык?
Ӈэвысӄэтгинив нылгэкапчачавръоӄэнат, аны нылгиӄучичьыръуӄинэт: Миӈкыри мынинмык?
Нинивӄинэт Пыглына, мэрынрэӄэй нинивӄинэт: Миӈкыри мынинмык?
Ынӄо ивнинэт ӈавысӄатымкиӈын: Лыгэн ӄонгыткальо ӄыпэляркынэткы варэт, ярак вальыт.
Ынкъам ыннэн ынанъомычьын ӄырэтгыткы вулвут, ӈан рывинэӈвулвут.
Иик, ытлён, эченур мэчеӄылпэ!
Аны акватчагъат лыгэӄылпэ ӈавысӄатымкычгын!
Варэвар нэтгинрыльэтгъэн гамгаракэн.
Ытръэч амӄонгыткальо напэлянат ярачыко.
Эвыр ыннэн ынанъомычьын рывинэӈвулвут нэнльэтэтын.
Нэлгинумэкэвын варэвар.
Ивнинэт: Атчыръогъат эӄылпэ ӈэвысӄэтгинив.
Ваарваннэн тэӈотчыӈо рывэнаӈволвотчыӈин.
Ынӄо-ым ынӈин а'тчаӈӈой а'ӄальэты.
Ныпкэрыӈоӄэнат.
Колё аны ӄолейӈын: Ав-ач!
Нылгэйӄытчочаӄэнат а'ӄальымкычгын!
Пыкэтчагъат а'ӄальымкычгын.
Таӈымыльо ярачыкон нагэтайвыӈӈон: Ӄэйвэ гавынралыльэн?
Гамгарайпы нъоравэтльарэрыльатӄэнат.
Ӄынвэр, люур ынанъяатрак о'равэтльальогъат: Ӈотӄэн гъоравэтльален!
Ынкэкин гыттэпычьын иквъи: Яраӈы нэлгынтакаӈатын!
Эӄылпэ мынэлгынтакаӈатын яраӈы!
Ныкытгынтыръоӄэнат а'ӄальымкычгын танлымынӄо, лыгэн пыкитльэн ӈилгык нинэнрэтӄинэт ынкъам нымгоӄэнат гымэтыльэтык.
Аны ынраӄ рыпэӄэтавкы нылвавӄэн яраӈы, ӄоныръым галгэнъомравлен яраӈы.
Гэлгитуйвынлинэт, выква гэлгинэгнилгиӄэвъюулин яраӈы.
лыгэн пыкитльэн ӈилгык нинэнрэтӄинэт ынкъам нымгоӄэнат гымэтыльэтык.
Аны ынраӄ рыпэӄэтавкы нылвавӄэн яраӈы, ӄоныръым галгэнъомравлен яраӈы.
Гэлгитуйвынлинэт, выква гэлгинэгнилгиӄэвъюулин яраӈы.
Аны лыгэн тытлыгъет нъэтльэт варъэмъамэйӈа нинэлӄэгнэвӄинэт Пыглына.
Эвыр таӈымыльо нинэнпирӄыльэтӄинэт Пыглына!
Ӄэйвэ вынэ нылгинымкыӄин а'ӄальымкычгын, лыгэн танлымынӄо ныкытгынтатчаӄэнат.
Ӄэйвэ ӄун нытгиливӄин Пыглын, аны нэналгэнмыткоӄэнат варэмъамэта.
Ӄэйвэ, вынэ ныгыттэпӄин Пыглын!
Лымӈэ тэйкынин вулвуттин тиӈур эвыр варэта мъэмитгъи!
Ӄол итгъи ӄолеӈэлгыпоӄыткынкэн о'равэтльамкычгын тытлыгъет гэнъэтлин.
Лыгиӄэгнэвъюунинэт —таӈымыльо рыпэӄэтавнэн, ынкъам ӈоонэнӄаткэнат таӈымыльо гапэӄэтатчаленат.
Наӄам нылгиӄулильыръуӄинэт: Э'ми ӄолеӈэлгыӄалкэнат о'равэтльат?
Нэмэ ӈан тытлыӈӄачагты кытгынтыръогъат,— лыгэн тытлыгъет нъэтльэт нэнанмыткоӄэнат ярачыкойпы Пыглына.
Ӄынвэр таӈавынмаравыльатэты талпыӈӈой о'равэтльат.
Янор ынӄэн маравыӈӈок, ӈэвысӄэтти ымы гэтэмъэмиӈыльэтлинэт, лыгэн варэкэнат раквыргыт нынрылкынтэтъюӄинэт.
Ӄынвэр ӈытогъэ атӄыльын Пыглын, а'мын-ым гэмилгэрыткулин торынток а'ӄальэты.
Ӄынвэр, тэнтэлпыгъи э'ӄэльырэмкын авынӄолельатэты.
Пыглына гынтэвыльыт нэначеӈӄайвыӄэнат.
Тэӈынтэлпэннин э'ӄэльырэт, ытръэч эвыр гынтэквъэт чымӄык, э'квырга лыгитъэркин, — мэӈинрин ытръэч амӈырооткэн, мэӈинрин мытлыӈэн,— лыгэн-ым лыгитъэркин.
Плыткугъи марав Пыглынэн.
А'мын вынэ ӈэвысӄэтгинив гакоргавчаленат!
Ивнинэт Пыглына: Ӈэвысӄэтгинив лыгэн нъысӄагтатръоӄэнат амкоргава, ныпиӈкуръуӄинэт.
Ынкы-ым вытку ӄолетъылё пыкиргъи мараврат ынӈиннымкин.
Пыӈылтэлгъат ӈэвысӄэтгинив, эвыр ынӄэн Пыглын.
Нэнатвыӄэн Пыглына мараквыргын а'ӄальэты, миӈкыри ынан варэмъамэта, рывинэӈвулвуттиӈурэ тэӈыткунин э'ӄэльымкын.
Нивӄин: Амгымнан вачаӄ тынрынэт мэчынкы.
А'мын-ым налганъягъан ӄлявылымка, нивӄинэт: Гэлгимэйӈывинрэтлин, алымы амынан атӄыльыӄай, вачаӄ тэӈыткунин а'ӄальэтратчыӈын.
С. Ынин эккэт уйӈэ гатваленат.
Аны таӈамӄынъычо ытлён ныӄорагынрэтӄэн.
Энмэн, ӄол чавчыв эмнуӈкы ганымытвален.
Ынин эккэт уйӈэ гатваленат.
Аны таӈамӄынъычо ытлён ныӄорагынрэтӄэн.
Ӄол итгъи нэмэ рыюсӄиквъи.
Люур валёмнэн ӄынӈыӄын ынкъам чимгъугъи.
Како, ръэнут тывалёмын?
Кита мыёпатгъан!
Ынӄо ёпаннэн лыгэн ӄынӈыгйит — люур льунин тилмытил гэрилымлелин.
Ӄытгъи ыныкагты ынкъам рырагтаннэн ярагты.
Ынкы о'тчой гатъылытвален.
О'равэтльата ӈэлвыл нэнанмыткойвыӄэн, иӈӄун нымэлеквъэн тилмытил.
Ӄынвэр мачвэтгавыӈӈогъэ тилмытил.
Иквъи тилмытил : О'равэтльата ивнин: Ынӄо, ӄынвэр, мэчтъэттывигъи ӈэлвыл.
Ынкъам кыткытръоӈӈогьэ — ынин ӈэлвыл амтъарыӈ нынъэлӄин, эвыр нымэлевтылеӄин тилмытил.
Аляръоӈӈогьэ — ынин ӈэлвыл тэлпыгъи, эвыр тилмытил мэлеквъи.
Иквъи тилмытил: Мынылӄынмык морыкы!
Ынан трэныпкирэтгыт ымы о'раӈанӄоры.
Ынӄо эквэтгъэт.
Тилмэ ивнин: О'равэтльан вакъогъэ тэлмыӄаптэткынык.
Ынӄо аны, о'тчой гэлелинэт!
Ӄынвэр мачыпкэрыӈогъат.
Пыкиргъэт.
Чит ынин йичьэмиттумгыт иквъэт коргавэты: Ивнинэт тилмэ анӈэнайпэты: Гым ынӄэйына гинэнъегтэлетлин!
Этӄыле-ым торгынан ӄыранмыӈыркынэткы!
Ынӄо о'тчой гатваленат.
Ӄынвэр, ӄол итгъи тилмытил иквъи: Ынан йылнин эмэйыӈкыльин ченлеӄэй ынкъам ивнин: Ынӄо эквэтгъэт.
Ӄынвэр, ярак рыпкирэннин тилмэ о'равэтльан ынкъам рагтыгъэ.
Ченлеӄэй рывэнтэннин о'равэтльата- эвыр ынкы ӈэлвыл томгатгъэ.
С. Энмэн экык ӈавтыӈыйгот рытык нэналвавӄэн.
Энмэн, аӈӄальыт — ытлыгын-ым, ытля-ым ынкъам экык ыргин — ӈыроргарэ нынымытвакэнат.
Энмэн экык ӈавтыӈыйгот рытык нэналвавӄэн.
Ӄынвэр ытлыгын ивнин эккэтэ: Ытлыгэ ивнин: Иквъи экык: Ынӄэн траматаӈын.
Ытлыгэ ивнин: Нимпэйгыт ӄырым ӄыматагын!
Экык-ым иквъи: Ӄэйвэ, гаймаӈэн!
Траматаӈын!
Ӄыгтыгын !
Иквъи экык: Ынӄо ытля ивнин: Тэйкыплыткунинэт плекыт ытльата, тэкичгэ энатыёнэн ымыльо плякылгын.
Ынӄо иквъи экык: Пынлёнэн ытльата: Вэлет-ым ӄинэнвичыръуквъи!
Эквэтгъи а'ачек.
Ытлён нинъыӄин.
Эӄылпэ нылеӄин.
Плекыт э'ӄэрэгъэт — ӄутти плекыт йытонэнат, йымнэнат.
Тэкичгыт ынкэкин рунинэт — ыйлӄэтгъи.
Кыевкы, эквэтгъи.
Вулӄытвигъи — йылӄэтгъи.
Ынӄо нэмэ эквэтгъи.
Нэмэ ӄутти плекыт э'ӄэрэгъэт — нэмэ ӄутти йымнэнат, тэкичгыт нэмэ рунинэт.
Ынӈин лыгэн нылеӄин а'ачек.
Ӄынвэр мынгыткэн плякылгыт кунинэт.
Эвын плекыт гакаргатленат, ытръэтти плекыт йымнэнат, тэӈытръэтти.
Люур нымным льунин: мынгыткэн ярат.
Колё ӈэлвыл нымкыӄин!
Атчыгъэ а'ачек.
Вулӄытвинтэтык ярагты ӄытгъи.
Ынанчьомыткынык винвэ пыкиргъи.
Ярак вэлёлгын рэтэмык рыпкирэннин ынкъам палёмтэлгъэ.
Ӈэвысӄэт ынкэкин ытлыгэ нинивӄин: Ӈээкык иквъи: Ӄырым!
Ивнин: Наӄам миӈкы ръэликэтгъэ?
Иквъи: Ытлыгэ пынлёнэн: Иквъи: Ивнин ытлыгэ: Плеур-ым!
Ӄытлыги-ым, пыкитльэн гынмылкин а'ачек тэленъеп нылӄытӄин ӈанӄоры ӈавысӄатӄаеты.
Ӄытлыги, тэленъеп винвэ нывэтгавӄэнат.
Ынӄо ытлыгэ ивнин: Игыр ы'лё ӄыльугын!
'ачека ынӈин ивыльын валёмнэн.
Иквъи эмӄэлелвынэ.
А'мын, мырэсӄиквъэк!
Тытлеты ӄытгъи.
Рыпэглявнэн тытыл.
Го!
Ытлыгэ ивнин ӈээкык: Нытлыгъан!
Ӈэвысӄэтӄэй иквъи: Ӈытогъэ ӈэвысӄэтӄэй.
Мынгаймэтгъат.
Рылгъат ралкогты.
Ытлыгэ гитэнин а'ачек.
Качьараквъэ ытлыгын.
Иквъи: Тэкичгын ыпаннэн ӈэвысӄэтӄэе.
Амалваӈ вальын ӄоратъол ыпаннэн.
Ӄамэтвагъат.
Ынӄо ытлыгын иквъи: Игыр вусӄымчыку ӄэквэтгытык!
Ыныкит нэрэльугыт — наранмыгыт!
квэтгъэт еп вусӄымчыку.
Нымкыче киквъэт нутэк тылянвык.
Ӈэвысӄэтӄэй имтитэ нинэнтыӄин.
Ӄынвэр пыкиргъэт ярак.
А'ачекэн ытлыгын иквъи: Чеӈэт ӈэвысӄэт нытэӈӄин гэльулин — вэлынкыӄунэйгыт!
Вытку тыльугъэн ӈэвысӄэт ынӈин вальын!
Энмэн анольатынвык нытваӄэн рагэнэвӄай.
Таӈымыльо ӄлявылтэ гэгрулмылинэт (ынӈин нытваӄэнат ылвэгилильыт ялкаваамэты).
Гапэлятленат ытръэч ӈэвъэнйыръыт ярак, миӈкри мараквыргын энмэч гэплыткулин, ӄлявылтэ эпэгчиӈкэ гэнъэллинэт яральэты.
Э'квырга-ым панэна ванэван ныпаанат гынрырэтык а'ӄальэты.
Яральыт ӈэвысӄэтти ымъылёӈэт эмрынгиитэ ныгынрырэтӄинэт.
Вулӄытвик ролкойпы ныгынрырэтӄинэт.
Ралкойпы гынрыратгыргын нынлеӄин мэмлыёчгэпы.
Кукэӈы мимлыльын рыногыргыгъет нытрилӄин ынкъам ӈэвысӄэтэ ымныкэрэт нинэгитэӄин мимыл.
Э’ӄэльин ёпыеквэльын вэтыӄун рыногыргэпы нытлепӄин ынкъам нывйилетӄин мэмлыёчгык.
Ыныкит ӈэвысӄэтэ нинэльуӄин выйилетыльын э'ӄэльын, ытлён таӈэчёткынка нытваӄэн, ӄынур йылӄыльын.
Ыныкит э'ӄэльэ нинэтэнгиеӈӄин йылӄыльын, ытлён мэрынрэӄэй нэквэтӄин, миӈкри ӄун йылӄыльыт таӈынвэчгавыӈ вальыт.
Ӈэвысӄэтэ нинэныгъевӄинэт тумгыт, ыныкит нэквэтӄинэт э'ӄэльыт, иӈӄун ытри етъаӈ нытваркынат.
Нэмэ ынӈин ныгынрырэтӄинэт ӈэвысӄэтти ӄлявылык эмиче.
Ныкитэ ӈэвысӄэтэ льунин виилвиил рыногыргэпы.
Лыгэн э'ӄэльын эквэтгъи, ӈэвтсӄэтэ ынпыначгын рымӈылявысӄэвнэн, ынӄэн энмэч тэленъеп лыгэн вата гэнъэтлин.
Миӈкри вай мынинмык?
нэнанымӈылявӄэн ынпыначгын ӈэвысӄэтэ.
Ымыльо ӈэвысӄэтти ӄъэйӈэквынэт ынкъам а'тав гымнин тиӈур ӄыpaвapвaнӈыгыткы, миӈкри ӄун гымнан чамъам траварванӈын чиниткин тиӈур.
Ыныкит раварванӈыткы тиӈур, тури ӈаеты ӄэквэтгытык, гым-ым амгымнан тырапэлятгъа.
Аны таӈымыльо ӈэвысӄэтти рагэнэвӄайкэнат гумэкэтлинэт, амраварванӈа ынпыначгэн тиӈур.
Лыгимэткиит ымыльо нэв'ысӄэтэ наварватын ынпыначгэн тиӈур.
Варватыплыткок ынпыначгэн тиӈур, ымыльо ӈэвысӄэтти гакымэӈыма ӈаеты эквэтгъэт, амынан ынпыначгын тиӈурык рээн пэлятгъэ.
Ымыльо тиӈурмъэмит таӈпэрэӈ нэтрилынэт.
Торэргырокы э'ӄэльыт ининигъэт.
Ытри таӈвэчвагты эвлелгыӈ нылеӄинэт, миӈкри ӄун ыргынан лыги нылгыӄин, иӈӄун ӈутиннымык эмӈэвысӄэтти нынымытваӄэнат.
Ынпыначга тортаӈпытватыльыт тиӈурнинэт, ӄутти-ым кэмчичэвыльыт рыпыткэвнинэт ынкъам ымынпэрӄава рыннинэт э'ӄэльыт.
Эвын гырулмыльыт пыкиргъэт, яральа э'ӄэльыт галгэнмытколенат, наӄам ытри тэгнымэльэв нытваӄэнат.
Ынкатагнэпы ӄонпы гынрыратыӈогьат, ӄэйвэ-ым ымы мараквыргын атвака.
Ганымытвален Тъэюнкээв, ытлён колё нылгиныгэкэӈӄин.
Ынин мынгыт ытръэттэгын нивлыӄинэт.
Наӄам ытлён чинит нылгинырулӄин.
Ынӄэн гатвален а'ӄальыльанма.
Ӄол итгъи инъэ Тъэюнкээв ёпылӄэквъэ ӈайыткынэты.
Люур ынан льунинэт э'ӄэльыт муутылельыт, наӄам нылгинымкыӄинэт.
Тъэюнкээв ралегъэ ӄаагты.
Ынан йыпнэнат и'рэкинэт плекыт ынкъам ягнанэнат муульыт, эвыт ынкы тымытконэнат.
Ытръэч ыннэн рырынувнин ынкъам тыӈивынин томгэты: Ӄылӄытги томгэты ынӄъам ӄиквынэт, иӈӄун мынпаамык маравкы, энмэч мынтумгыльэтыркын.
Ынӈин ивыплыткук, ынан рыӈивынин рырыновъё э'ӄэльын ынкъам ытлён нэмыӄэй рагтыгъэ.
Эргатык инъэ Тъэюнкээв нэмэ ёпылӄэквъэ.
Ынан нэмэ льунинэт гакаӈыльымкиӈыт э'ӄэльыт, наӄам колё нымкыӄинэт.
Нэмэ ытлён ралегъэ ынкъам лыгэн яалейпы ынан ымыльо тымыткоӈӈонэнат.
Ынан янотыльын э'ӄэльын ы'ттъыёча танэн ынкъам э'ӄэльын иквъи: Ако, а'мын етти, Тъэюнкээв.
А'мын гыт ӄырагтыгэ, ӄиквынэт Тъэюнкээвынэ нэткумык ынкъам ратанӈавӈэн, ныпаанат морыкы еттык маравысӄэвык.
Ынӈин ивыплыткук, ынан э'ӄэльин ӄаат пирининэт ынкъам рагтыгъэ.
Эргатык Тъэюнкээв нэмэ ёпылӄэвъэ.
Люур Тъюнкээв найъогъан э'ӄэльэ.
Тъэюнкээвынэ вэлво лыгнинэт э'ӄэльыт.
Ӄыныггивэтгынэт, э'митри тургинэт нымнымыт,— никвъэн э'ӄэльэ Тъэюнкээв.
Ынкы Тъэюнкээвынэ эвтылягты рыгъеватыӈонэн нымным ынкъам, рыгъеванма, ӄол тымнэн э'ӄэльын, ӄольым ынкы пэлянэн.
э'ӄэльыт нивӄинэт, игыт Тъэюнкээв ягталеты мытрэпириӈын, ӄырым лым ытлён морыкайпы ныгынтэвын.
Тъэюнкээв пытляӄ гынтавымгогъэ ынкъам ӄол э'ӄэльын тымнэн, эӄылпэ орвыткынык ӈэлӄиквъи, эвыт ынкы моонэнат тымыткойвык э'ӄэльыт, ӄутти лыгэн галячычама нинэчвикинэт.
Ымыльо э'ӄэльыт тымыплыткок, ытлён рагтыгъэ.
Нэмэ ӄолетъылё ёпылӄэквъэ.
Нэмэ э'ӄэльыт, муутэ рыннольыт, тымыткойвынэнат.
Ӄутти-ым ивнинэт.
Ӄырагтытык ынкъам ынкы вальыт ӄиквыткы, нэмэ Тъюнкээв нымгичигъи ынкъам ратанӈавӈэн ныпаанат нымгичик.
А'мын ӄол итгъи Тъэюнкээв нымгичигъи ӄоленымэты.
Ынӈиннымык нытваӄэн ӄол мылыльын ынкъам ынан, льук Тъэюнкээв пыкитльэн, ивнин: Кылгытвынин мылыльын ынкъам рагтыгъэ.
Э'квырга Тъэюнкээв лымынӄэнына рывэчвавык лывавнэн, эвын колё гэгэкэӈытвилин.
Въаглё Ӄол гитлин ытлён ытлыгэты гагакаӈкалыролен, энмэн-ым мэчмэчынкы нъэлгъи гакаӈыльатгыргэпы.
Энмэн ӄол гатвален нылгиныгэкэӈӄин о'равэтльан.
Ымы элек ныгэкэӈыльэтӄин.
Ынӄэн гатвален еп а'ӄальыльанма.
Гэкэӈыльин о'равэтльэн нынны Въаглё.
Лыгэн-ым ытлён нылгинырулӄин, ытръэч колё ныгэкэӈӄин.
Ӄол гитлин ытлён ытлыгэты гагакаӈкалыролен, энмэн-ым мэчмэчынкы нъэлгъи гакаӈыльатгыргэпы.
Вытку титэ тыгимчепыт рэрэнӈын вытку ынкы тыралмаляквъа, итык ынӈин этлы агакаӈкалырокыльэн,— ытлыгэ татлыгнэн.
Ӄол итгъэт рынногъат.
А'мын энмэн Въаглё рыннолякы лымӈэнагъэ.
Лыгэн ытлён агтатӄаак яаленӄач ныпэгтъэмэтӄин, энмэн ытлён ӄырым ынанъёчга нырагтыгъан, миӈкри ӄун нылгинырулӄин.
Еп этывай ыяа варкыт э'ӄэльыт?
Вынэ вай чымче варкыт, вайыӈкы иквыӈэйык рымагты,— ытлён нататлыӈын.
Эвын эргатык кыеквъэт, Въаглё уйӈэ, ымы ынин ӄаат уйӈэ.
Ытлён мэчемгынунныкитэ гэквэтлин.
Ынан эргыръоӈӈок льунин э'ӄэльин гакаӈӄлявыл откочьынтыватыльын.
Эвын ныръарэквотытваӄэнат егылгыгэӈӄаайӈын ынкъам ычватайкаквавийӈын, эвыр ынкы Въаглё чичеквъи, иӈӄун нотӄэн ныгэкэӈӄин.
Ынан эквэтыльын а'тчанэн.
Эчги эквэтгъи, аны гаръэляпэнрылен.
Ӄынвэр э'ӄэльин ычватайкаквавийӈын таалгылятыӈогъэ.
Вынэ э'ӄэльын гэгынтэвлин.
Э'квырга пэтле Въаглена ӈачыӈкы э'рагалянэн.
Вынэ ръэлылетэ тырэтлепыткугъэ, опопы ӄэнанмыгэ,— э'ӄэльын вусӄэӈигъи.
Вынэ ӄырым мынмыгыт, энмэч гымнан мыйӈэгыт ынкъам ӄаат рытриле мынынтынэт.
Ынӈин эӄэльин гакаӈӄлявыл йыӈэтэ рыпкирэннин ярак Въаглёна.
Како а'мын миӈкри ритыркын гыт?
Эт'ыманы, ӈэлвыл тырэчвиӈын ынкъам ымы ӄаагтатыльыт тырантэнмавӈынат, ӄлявыл мачынан нэквэтын.
Лыгэн ӈэлвыл нэчвигъэн, Въаглё ярагты эквэтгъи.
Вытку ынкы ытлыгын лымаляквъэ, иӈӄун ынин экык Въаглё ӄэглынангэт гэгэкэӈытвилин.
А'мын энмэн ӄутти э'ӄэльэ ӈъочьыт гапэнрыленат (ынкы мараквыргын гатвален).
Ынраӄ-ым ынкы ӈъочьа гынтавтыляма гэнэрэтлин нэнэнэӄэй.
Ытлён э'ӄэльэ гэпирилин ынкъам аӈэнӄайкыльэты рымайӈавынво гэйытлин.
Ынпыначга гэӈэвъэнэ нэнмэйӈэвын ӈинӄэй.
Ытръэчтэгын а'а'чеӄӄай гамлытвэлен чама гэрмэвлин.
Льук мылытвэльын а'а'чеӄӄай э'ӄэльэ эвыӈӈогъан: Колё а'мын лыгэн морыкы э'ӄэльу рымэйӈэвыткы.
Опопы этъопэл нъынмыткы.
Ынӈин ӄонпы э'ӄэльэ нивӄинэт ынпыначгыт.
Ӄынвэр ынпыначга ынпыӈэв ивнин: Вынэ опопы мынынмын, миӈкри ӄун йъарат экэвку нэлгыркын.
Лыгэн эвын пыкирыльын мынынмын.
Ынпыӈэвӄэй амэрэпъака гэнъэтлин.
Пыкитльэн ынпыначга ӄамэтвама ивнин: Вай-ым, тылвъэм, опопы мытынмыркынэгыт.
Вынэ лыгэнэвыр торгынан,— а'ачека татлыгнэнат.
Чаёплыткок ынпыначга а'а'чек вакъойгот чотыткынык рыннин ынкъам тытлепы тиӈурнин, ытръэч-ым а'а'чека гапэчайвылен тиӈурмэӄым вакъота пиӈкук.
Наӄам эвыр ынкы ытлён пэнинэк нывакъотваӄэн, тиӈурмэӄым ынык рымагты гирлин.
Люур-ым ынпыначга ивнин: Опопы гыт ӄырагтыгэ ытлыгэты.
Наӄам чамъам эвын гыт мытранмыгыт.
Лыгэн ынӄэн ынкэгйит рэлеркын, ынкы варкыт гынинэт йытоткольыт.
Тытвыркын гынин тылянвылӄыл.
Тылянвык варкын тэлмыкычыгъёлгын, ынкы гыт янор рэткиквъэ.
Рэӈирэӄэвыӈ кивык торӄойвэгытгык, ӈэнку гыт э'ӄэльэ нарайъогыт, ынӈатал-ым ынкы эвыр гынан миӈкри ритыркын.
Ыныкит ытлён ӄойвэткынык пыкиргъи, ытръэчтэгын гаёо'ръолен, рыпэт э'ӄэльыт чит ӄаплелтаткольыт итъунтэтгъэт турӄуйвик левтычимиръэтгъэт ынкъам въиткугъэт.
Колё а'мын лыгирэӄэ найъомык,— ытлыгэ ӈэвъэн нинивӄин.
А'мын гым мынтогъак,— иквъи ӈэвъэн.
Ӈыток ынпыӈэвэ льунин о'равэтльан ынкъам рывэтгааннэн: А'мын ети, колё а'мын ӄэйӈун миӈкэкинэйгыт ынкъам рэӄыльигыт?
А'ачека таӈытвынэнат нынныт ытлыгин эвыт ытльэн, тывнэн ынан энмэн ытлён ратагъё, игыт-ым нэнарэрӄэн.
А'мын ынӄэн мургинэйгыт эккэйгыт,— коргавэты иквъи ытля.
Рэсӄивык ытлыгын ынкъам ытля пынлёнэнат: Варкын,— ӄонкынмал нататлыӈын йытоткольа.
Гымнан льулӄыл ынкъам мынгыт тыраляльгыркэлеӈынат,— ивнинэт йытоткольыт.
Лелгыркэлеплыткок льулӄыл ынкъам мынгыт ӄынур вапычӄатыльыт гэнъэтлинэт.
Ынкатагнэпы ытлён Лелгыльуну гэнъэтлин.
Ӄээӄын вак ярак, эккэтэ йытоткольыт ивнинэт: Этаны чамъам нъыӈэгъэвйиркынитык, наӄам вэлчиин энаальын мэлмыгӈэвысӄэтыльын.
Ытля энаагты ӈэвъэгйисӄиквъи.
Ыныкит ӈэвысӄэтти ытлыгэ рымӈылявнэнат, иӈӄун турыпкитльэн ӄлявыл ӈавысӄатэты тэгъеӈыркын, ымыльо ӈээккэт, ӄнур ыннэн нивӄинэт.
Ынӈатальым экыркагыргын, микынэ вапычӄатӄыльо этынво нъылгынин?
Ытръэч амынан ынанӈэнчьан аввэткынка нытваӄэн.
Ӄээӄын вак ынан ытлыгын ивнин: Вынэ гым нинэлгыгъэн, ӄэлюӄ-ым миӈкы мынльун таӈъо’раветльан.
Итыкэвын ӈэвысӄэт тынэквэвын, - рагтык, иквъи ытля аккагты.
Ынкы пэтле рэмкын э’рыӈӈогъат.
Эккэтэ ытлыгын ивнин: Иъам э’птэ гыт аръэлягтыка?
Чамъам, уйӈэ аӄаака, - ытлыгын тытлыӈыткогъэ.
Гым ӄаано ӄинэлгыги.
Ытръэч-ым чамъам.
Вынэ а’тав.
Вэлерэвын ӄыкырвэнтогэ.
Э’рагтыгъат.
Ытлыгын ынкъам ытля э’мэннинэт рамкэты.
Тумгыт и’рэльылӄылти энмэч ныкылгэтӄинэт.
Нэмыӄэй ынпыначга нинэкылгэтӄин экык.
И’рэльыт эквэтгъэт.
Ынпыначгын яалеӈӄач лымӈэнагъэ.
А’мын еп амэчатка нылвавӄэн тылек.
Ӄынвэр эвыр и’рэльыт йъонэнат ынкъам эвыр ынкы пэтле янотыльыт.
Ярат вытрэтгъэт, янотыльын галянэн ынкъам пэчачӄэвнэн.
Вэты ӄэнантавыркын, - ытлыгын нинивӄин ярак пыкэрыӈок.
Лыгэн гачаӈанкы пиринин рыпъё таа’чоман ынкъам ытля эвыр ынкы галягъэ ярагты.
Илгытэвыплыткук ытръэчтэгын гэгтиӈэвлин.
Эвыр ынкы ӈавынрагтатгъэ.
- э’нӄэтыльыт нинивӄинэт.
Ӈирэӄ ӄлявылтэ ӄаагынрэтынвык нытваӄэнат.
Ыргынан ӈэлвыл пэнин гытгыӄытрык рырылгалятъё.
Нэмэ ӄол нэнтын ӈэлвыл нанрылгалятын гытгыӄытрык, люур-ым навалёмын э’ӄэльин ӄулиӄул .
Ав-ач, ав-ач!
Камлелы лылепыткугъэт.
Эвын-ым ытри энмэч гакамлелтатленат.
Нылгъэӄэгнитӄин.
Уккэнчит галгэкыкватленат.
Ытри вэнчымӈата ӄорагыркэгъат ынкъам уккэнчит нэнитлитынэт ӄаак.
Колё аны ӈэлвыл нылгикэмлитльэтӄин, миӈкри ӄун кыкватокканчет нывыргыргыръуӄинэт.
Аны ӈэлвыльэ э'ӄэльыт нэтэнчичӄуйвынэт, таӈымыльо нанмытконат, ымыӈ ыннэн люӈынрынувэ нэнтын ӄаата.
Ытръэч ӄлявылтэ лёӈынма нэнтынэт ынкатагнэпы ытри нымэльэв ганымытваӈӈоленат.
Энмэн гатвален ӄол мургин мылыльын, мэӈин таӈванэван э'ӄэльэ титэ ы'нытвыгъан.
Ыныкит нывалёмӄэн э'ӄэльэ нынны Вэвченльун, ытри атчыгэлета нырагтыӄэнат.
Вэвченльу айылго нылгыӄин, миӈкри ӄун ыныкит ныпойгыльатыӈоӄэн, ытлён эвытрыкэ нынъэлӄин, ытръэч нывалёмӄэн таёлгын выёпчьайӈальын.
Ыныкит нымаравыӈоӄэн, э'ӄэльыт тэӈирвыкэ нинэтчыӄинэт таӈампойгычвэткота, мэрынрэ нэначвэткоӈӈоӄэнат левытти э'ӄэльин, ӄнур пъоӈпъоӈтэ.
Ӄол гитлин Вэвченльу эвын нутэниӈэтык рыровэты нымнымык гуунъусӄивлин, ирвыкэ гитлин.
Люур вай нэмэ э'ӄэльэ рымъайӈама намӈылёӈӈогъан: Ав-ач, мэӈин, ав-ач, мэӈин?
Вэвченльу лыгэн нуунъуӄин, ванэван ымыӈ нытлепын а'ӄальэты.
Ытлён вэты нынъувэвӄин э'ӄэльэ, наӄам ымыӈ ванэван пынлёк ы'нынпаавын.
Ынан гымнан тури ӄонпыӈ тырэльуркынитык, ӈотӄэнат-ым вай уунъыӄэгти ӄэйӈун рэнинэӈыт,— нытатлыӈыткоӄэн, оонъома Вэвченльу.
Э'ӄэльыт рыровкамлелы нывилгъэт, ырыкы гэнанайылгавыӈолен онтыматгыргын о'равэтльэн.
Ӄынвэр ытри пытӄы эймэквъэт.
Ав-ач, мэӈин?
Вэвченльу,— нунтымъэв иквъи уунъульын.
Гынтавэты э'ӄэльыт ныӄулильэтӄинэт: Эв-ач!
Тэгнунтымъэв ӄуунъуркын, ав-ач, а'тав йъарат нунтымӄин, ав-ач, Вэвченльу.
Лыгэн таӈымыльо э'ӄэльыт амманаӈ ныгынтэвӄинэт капчачеты.
Ынкатагнэпы э'ӄэльыт галгэтаӈпааленат эймэвык морыгнотагты, миӈкри ӄун гаймаӈӈэн лымынкы нэрэльуӈын Вэвченльу.
ӈэлвыл ганрылгылятлен.
А'мын ынкы ӈэвысӄэтти э'ӄэльэ гайъоленат.
Ӈэвысӄэтэ э'ӄэльыт нэльунэт вытку рымъэйӈэткульыт.
Вынэ ӄээӄын ӄъатчатык, янор мури мытраӄамэтвагъа, —ӈэвысӄэтэ нататлыӈынат э'ӄэльыт рымъэйӈэткульыт.
Ӈэвысӄэтти лыгэӄылтэ увэмгогъат, ныроратпатӄэнат.
Ӄол-ым ныӄымляталяӄэн, ӄольым тымӈотта нытапойгыӈӄэн, тэёлго нэтэйкыгъэн тэтивэл.
А'мын а'тав мыпэнрын мылыльын,— ынпычьэ ивнин чакэттомгын.
Вынэ гымнан,— татлыгнэн ӈинчьэ чакэттомга.
Вынэ ынанкэн гымнан янор, ынан эвыт гым уйӈэ ринэнтыгъэ, ынкы гынан ӄыпэнрыгын.
Ӄлявыл, э'ӄэльин мылыльын, ӈавысӄатэты эквэтгъи.
Ынпычьэ таӈымъы'лёӈэт рыпойгыльавнэн э'ӄэльин мылыльын.
Ӄынвэр э'ӄэльин мылыльын ӈэвысӄэтэ пиринин ынкъам рэлпыткынык рывакъовнэн.
Вынэ опопы ӄэнанмыгэ, ӄынвэр тырэгынтогъа,— ӄлявыля эвыӈӈонэн ӈэвысӄэт.
Ванэван мури мынрэтэгинӈэнӈымык, мури ӈэвысӄэнмури,— татлыгнэн ӈэвысӄэтэ э'ӄэльын.
Вынэ ӄырымэнаторэ ӈэвысӄэттури.
Ӄырым ынӈин нъымлытвэяанат ӈэвысӄэтти,— нымэтивэтӄин а'ачек.
Гынан-ым льуркынэт мургинэт кыттэлти.
Вынэ ӄутти ӄлявылтэ эвын кыттэлльэт,— панэна ӄлявыл нымэтивэтӄин.
Аны ӄун-ым эвыт йъарат мэтивэтык, гымнин лёльот ӄыгитэгынэт,— ӈэвысӄэт ынӈин ивыплыткук эвиръытвыгъи ынкъам лёльот рыкалыровнэнат.
Вытку этъопэл ӈыркылеты тыратвагьа, ыныкит равалёмӈыт, иӈӄун гым ӈэвысӄэтэ гинэнрулылтэвлин, энмэч эӄылпэ ӄэнанмыгэ, ытлён вай ӄынвэр тытаӈэгынторкын,— нъараӄатӄэн ӄлявыл.
Вынэ мури эвын ӄырымэнаморэ тэгинӈыльылӄылмури,— рымагтэты нэнататлыӈӄэн ӈэвысӄэтэ.
Эвыр йъарат э'нӄэтык тэгинӈэтык, опопы гым гынан ӄлявылё ӄинэлгыги, эвынъым нанъынмыгым.
Ӄырым гым мырагтыгъак, наӄам тумгэ нэльугым ръаӄавйыльавъейгым.
Ӈэвысӄэт вэтгыры вагъэ.
Энмэч рагтэты тыляма, ӄлявылен пойгын ныӄэлпэраӄэн тэркэты.
Ярак райвачыӈ ытлыгын ныгатгаткоӄэн.
Ӈээкык мачрыров вэтчагъэ ынкъам ытлыгын ивнин: Атэй, гым гэмумкылынӈэйгым,— ынӈин нивӄин ӈэвысӄэт ытлыгэты, миӈкри ӄун ытлён гаӄлявылынӈален.
Ынкатагнэпы ытри ӄлявылынӈагъат ынкъам таӈычьыӈӈогъат чама ӈинӄээтыльэтгъэт.
Ганымытваленат ынпыначгын ынкъам ынпыӈэвӄэй.
Ырык гатвален амынан ӈээкык Пэляткольын.
ӄин, льэлеӈкы нинэнвинэвӄин.
Пэляткольын нымэльэв нынымытваӄэн.
Ымыльорык а'ачекык матак нылвавӄэн.
Ытлыгэ ынкъам ытльата нивӄин, иӈӄун вытку микынэ гыт нарайъогыт рачвыӈкы, вытку ынкы гынан ынӄэн тумгу рэпириӈын.
ӈэвысӄэт-мылыльын.
Ытлён элёльатымгогъэ, энмэн ытлён Почьаткын.
Ӈроӄ гивит галяк, ынат чиниткин увик гантэнмавлен ӄръачетынвэты.
Ынан ымы кытэпат ӈагъеквэ тылельыт нинэпириӄинэт.
Мылыльын Почьатко эквэтгъи, льусӄивнин ӈэвысӄэт — мылыльын Пэляткольын.
Ӄынвэр ынан льунин ӈэвысӄэт ӈэлвыльык ӄача вальын, аны колё ытръэчтэгын ныгтиӈӄин.
А'ачека льунэӈу ӈэвысӄэт пиринин ынкъам рыльэтэннин ӄолеӄаатагнэты.
Ӈэвысӄэтэ ытлён ивнин: Колё гым гынан инэнъэӄэлтэквъи, китаӄун игыт гынан гым танйъота ӄинэнтыги.
Вынэ ӈэвысӄэтӄэй гэгынтэвлин.
Ӄлявыля таӈӄонпы кытвыл нинэнтыӄин.
Ӄынвэр ӈэвысӄэт высӄэквъи.
Вынэ чеӈэр кытвыл инэнтыгъи, о'попы мынрагтымык.
Ытри рагтыгъат.
Пэляткольын паагъэ ӄорагынрэтык, ӄлявыл ӄорагынрэтыӈогъэ, эвыр ынкы ӈэвысӄэт пэтле нанӄатгъэ.
Ӄынвэр мытрэпэлӄэтгъэ еп эльукэ ӈэлвыл, эргатык инъэ ӄырэтгын ынкъам мынӄаанманмык, - ивнин ынпыначга ынтуулпыр.
Ӄытэйкыгын тэлетин кэнчиӄ,— ивнин ӈэвъэн Почьаткынына.
Плыткунэӈу ынӄэн, ӈэлвыл йыннэн.
Румэкэвнин ӈэлвыл Почьаткынына.
Ярагты тыляма, ынан льунин чымӈы, ръырыӈкытыльын.
Ӄлявыля кэнчиӄэ ӈойӈэпы нинэкэнчиӄӄин чымӈы.
Ӄынвэр чымӈы ръырыӄгыпы пинтыӄэтгъи.
А'ачека лыгэн рэпъултыӈыльын кэнчиӄэ нинэкэнчьиӄин.
Ӄынвэр чымӈы ярагты вэтгатгъэ.
Ымыльэты ӈэлвыл лымӈэнагъэ чымӈак, нылеӄин ӈэлвыл ӄынур агтатгъё.
Ынӄэн ынпычымӈы ӈэлвылекы этынво нитӄин.
Ярак ӈэлвыл рыпкирэннин.
Ытри ӄаанматгъат.
Гырыткуплыткук ынпыначгыт рыпэлӄэвийгут итгъэт, палӄатыӈок яатльат ынпыначга ивнинэт: ӄынпэлӄэвыткутык.
Вытку торгынан тэӈгынритык ӈэлвыл райъоӈыткы тагнымытвагыргын, ытлён еп игыт лымынкы гэмо нэлгыркын.
Ынӄэнат торгынан ымваӈэт лыги ӄылгыркыниткы, иӈӄун амынан мигчир инэнтэӈытвэтыльын нымытвак.
Энмэн ӄол тэленъеп чавчыв ганымытвален, ытръэттэгын тэленъеп, рыпэт нынны гапылмавлен ынкъам гантыгэватлен.
Ытлён ганымытвален гэӈэвъэнэ, ырык гатвален ӈээкык.
Ырык гатвален ӈэлвыл.
Ыргынан ӄорагынрэтыльо гэлгылин ыннэн о'равэтльан, ытлён ырык энмэч ӈэръамытлыӈэн гивиӈит гаӄорагынрэтлен.
Наӄам чавчывата таӈванэван титэ нымынгыкваннэн.
Гым амгымнан энанӄамэтвавыльэгым,— ӄол итгъи ӈавъанэты иквъи чавчыв.
Итыкэвын-ым ӄэйвэ, ытръэч ымы ӈэвъэн нывинрэтӄин энангаймычьаватык, итык эвыт ытлён чинит гэчимгъулин, — татлыгнэн ӈээккэтэ.
Ынӈэ гымыкы э'тйивкэ ӄитыркын, энмэч морыкайпы ӄэквэтги,— ӈээкык татлыӈыткольын чавчывата экэвку лыгнин.
Ӄырым мэквэтык,— ӈээккэтэ татлыгнэн.
татлыгнэн выёльа.
А'мын ӄэглынангэт, этъопэл ынӈин,— иквъи чавчыв.
Ынӄоры ӈэвысӄэт ӄоленымэты намайынлыгъан.
Ӈэвысӄэт-ым ынкы ваӈӈогъэ.
Эчги ӈэръамытлыӈӄав гивиӈит галягъэ, чавчывата ӄорагынрэтыльын ивнин: Игыр-ым гыт мэчынкы мигчирэтгъи опопы чинит ӈэлвыл ӄычвигын ынкъам тэӈпылытъымгитэтэ.
Гынан чинит гынрыру лыӈын ӈэлвыл ынкъам гынан тэнлыги лыӈыркынэт ӄаат.
Ӄлявыля вэтгочнэн.
Ытлён нэмэ ӈалвыльэты ӄытгъи.
Эргатык-ым ӄлявыля чавчыв ивнин: Ӈэлвыл-ым рай тычвин, чеӈэр наӄам гинивигыт, эвыр-ым ынӈин титгъэк.
Ӈалвыльэты ӄытгъэт ынкъам ёмрыёттэ нарылгыӈӈонат.
Эвын ытръэч мытлыӈӄлеккэн ганъянръавлен, итыкэвын-ым амтанъян.
Гымнин-ым итык ӈэлвыл вилю тырэлгыӈын, миӈкри ӄун чамъам тыраӄорагынрэтгъа,— чавчывата ивнин ӄорагынрэтыльын.
А'мын-ым ымы гымнин вилю тырэлгыӈын,—татлыгнэн ӄорагынрэтыльа чавчыв.
Этынвэн ӈэлвыл нымэльэв нэркурын, миӈкри ынан таӈвэлыткольэты гэйытлин.
Ӄутынин-ым тамъёӈыткольэты гэйытлин ынкъам ытлён гэтэмъюнлин.
Чеӈэр-ым аны колё вэймэну нэлгын: Ынӈатал-ым миӈкри ӈэлвыл нинэнльэтэтигыт?
Вынэ вай вилю нинэлгигым,— татлыӈыткогьэ ӈъочьын.
Тъэтйильу нинэйылигыт ыннэн ӄораӈы?
А'мын ӄлявыл нэтэмъюӈын, лыгэн ныӄэлпэраӄэнат пылвынтыт нэйылынэт.
Ӈавысӄатэты ӄытгъи ынкъам ӈэвысӄэтэ тэнынвилӈынин.
Ӄлявыл ӈавысӄатэты нымӈылтэлӄэн: Гынык ытлыгэ гымыкы ӄаат гинэйыллин ынкъам чывэӈ гэнлилин ӈэлвыл, эвын амъянра мытынвиливынэт.
Гымнан мынгытъёльо ыннэн ӄораӈы тыйылын.
Китаӄун кэлитъулти мыгитэнэт, эплеэн миӈкэмил мыкэльыт,— ивнин ӈэвысӄэтэ.
Ӈэвысӄэтэ гитэнинэт, эвын ынкы нытваӄэнат ытръэч тымӈэпылвынтыт.
Ӈэвысӄэтэ пынрынэн манэта ынкъам ивнин: Ӄылӄытги ӄамэтварагты, вай ынӈин ипэ вальыт манэт, ынӄэнат-ым ӄырымэнат.
Эвыр ытлыгын гымнин рэльуӈын, ымы ыныкы ӄыркургынэт ынан тэгъеӈу лынъёттэ, гымыкагты ынӈэ ръэнут эркуркэ.
Ӄырэмкичиги.
Эвыр ръэнутэт ӄэвийгут нэрэнтыӈынэт— ынӈэ э'нӄу элгыкэ.
Эчги ӄлявыл эквэтгъи, ӈэвысӄэт ръэтгыпгъэ, ынан рынрынинэт тымӈэпылвынтыт ынкъам рыльэтэннинэт тамъёӈыткольэты.
Ӈэнку пыкирык, пынлёнэнат: Торыкы гэйытлин ӈэлвыльыӄэй?
Ии, морыкы,— ытлён нататлыӈын.
Колё аны тури нытэтыӈгиттури, тэмъюӈыткы ӄорагынрэтыльын, ынан гэмо миӈкри вальыт манэт.
Ӈавысӄатэты нэйылынэт манэт.
Ӈэвысӄэт ярагти э'квэтгъи.
Тэючгыӄэй ярак йымэнэн.
Мэчӄээӄын вак люур ръэнут выргыргыръугъи.
Ӈэвысӄэт ӈытогъэ, эвын гэпкитлин ӄлявыл.
Ынӈатал рэӄулым тыгакаӈӄаанӈагъак, вэлер ӈан-ым нылгиныйыӄыӄинэт.
Гынан-ым чинит иниквъи, рэнӄэвивӈык ынӈэ э'нӄу элгыкэ йыльёттэ.
Вай-ым ынӄэнат тырэтынэт.
Ынӄорыӈ ӄлявыля лыгнин ӈэвысӄэт.
Ынкатагнэпы ытри таӈычьэты нымытваӈӈогъат.
Имыръэнут нынвытрэвӄин мигчирэ.
Ӄол итгъи ытлыгын гэкэӈыльын ырыкайпы тагъэ ынкъам пычвэтгавма ӈээкык нинивӄин: А'мын а'тав-ым ынкы ӈан гыт нивигыт, иӈӄун ымыӈ ӈэвъэн нывинрэтӄин гаймычьавык, нэкэм эвыт ӈэвъэнйыръын ныгыттэпӄин.
Э'рыкут ынкы гым ганӈэнайпэгым, ӄэглынангэт гым вытку игыт тылымалявык, эмрэӄу тури ӄытагнымытваӈӈотык.
Ынӈин ӈэвысӄэтэ чит ӄорагынрэтыльын ынык ытлыгин нымытватомго рытчынин.
Ӈэвысӄэтэ рыкалыровнэн, иӈӄун ымы ӈэвысӄэт винрэтыльылӄыл танымытваӈӈык.
Гынымытваленат ынпыначгын гэӈэвъэнэ.
Ырык гатваленат ӈирэӄ эккэт.
Ынпычьын энмэн Танэлго, ӈинычьын Анъяльо.
А'ачекыт ӄонпыӈ ныӄаальатӄэнат ынкъам нырагтыӄэнат вытку вылгыӄаанматыӈок, лыгэн-ым ӈэлвылекы рээн.
Ӄол итгъэт оманма, ӈэлвыл рылытвама, тимтиӈгъэт (гырыткугъэт).
Эчги нэнэчгытвыплыткун аймак, люур ӈэлвылык камлелыӈ а'йӈаръоӈӈогъэ тутлик.
Ынпычьэ чичевнин э'йӈэльын тутлик.
Ынкы Таӈэлгона Анъяльо ивнин: Эӄылпэ аймак мынынпэтын ынкъам рорат мыныпатын, эвыр ынкы рорат ы'лыткынык ӄынӄытвэтгын, ытлён вай э'ӄэльыт тылеркыт.
Лыгэӄылпэ рорат ныпатын ынкъам Анъяльона рыӄытвэннин ы'льылык, наӄам эвыр э'ӄэльэ ытри ныкамлелтаӄэнат.
Эвыр рорат ӄэтыма, камлелтаткольыт нымӈытатӄэнат, наӄам нырымъэйӈэткуӄинэт.
Таӈэлгона Анъяльо ивнин: Ы'ттъыёл Таӈэлгона рэтитӄэнӈынин рораткэн чывипыт ынкъам рутгыльэвнин титӄэтык.
Нэмыӄэй Анъяльона нутгъэв титӄэннин рораткэн чывипыт энэлюкэ.
Э'ӄэльэ вэты нынъувэвӄинэт, наӄам тэнайылгыӈэты ныӄулильэтӄинэт, миӈкри ӄун ытри нымкэргэри, наӄам ӈэлвылекы вальыт ытръэч ӈирэргэри.
Гынан айгысӄыӈӄач вальын элгычымны ӄыкынъугын эръывтычгын ӄынитлитгын, ынӄорыӈ-ым лыгэн ӄытрилгын, гымнан-ым айгысӄытэгнык тырэкынъуӈын калельычымӈы, нэмыӄэй травтычгынэтленӈын.
Э'ӄэльыт ӈэлвылекы умэкэтгъэт камлелын.
Чымӈат нэкынъунэт ынкъам навтычгынэтлетынат.
Аны чымӈат ӄаачыкоеквэ гэръилемъетлинэт.
Ӄынвэр ымыльэты ӈэлвыл ръэлямйыльатыӈогъэ ынкъам э'ӄэльыт нанмыткоӈӈонат тэнтисӄутэ.
Чымӈат пэӈъивэтык нывилгъэт, эвыр ырык рээн ӈэлвыл нывилгъи.
Ыныкит ӈэлвыл нывилгъи, эвын лыгиттъэркинэт гапэлятленат э'ӄэльыт, наӄам ымыльо ирвыкыльинэт, ымыльо пойгыт гэмчеткулинэт ӄаата.
Тэрмэчьыӈысӄивыльыт гэквэтлинэт.
иӈӄун ынӄэн эпаӄын ынӈытэӄ гатвален.
Кэльэв-эрмэчьын ынкъам а’ачек Стр.
Энмэн ӄолетъы'лё нымнымыльэ нэльун тылельын ныӈинӄин а'ачек.
Ымыльорык гэмо нылгыӄин мэӈӄо пыкиргъи а'ачек ынкъам рэӄыльын ытлён, алымыӈ рыровнымъо'равэтльат лыги нылгыӄинэт, ӄэйвэ ытри ынӈэннымэты эчгилейвыкыльинэт, ытри армачьиӈа гэнымчевлинэт ӈанӄоры етыльыт.
ӄэйвэ ытри ынӈэннымэты эчгилейвыкыльинэт, ытри армачьиӈа гэнымчевлинэт ӈанӄоры етыльыт.
Ынӄэн эрмэчьын гитлин ынанармачьо гэмгэнутэк.
Нымгыпы пыкитльэт эвыт ынкы мигчитльу нинэпириӄинэт, ӄутти-ым лыгэн эвыт ынан ынкы нэнанмыӄэнат, эвыт экэвку лыӈкы.
эккэт нинэнӈивыӄинэт ӈалвыльэты, иӈӄун ыргынан ы'нгитэркынэт рыюльыт мигчитльэт ӄорагынрэтыльыт.
А'мын пыкирыльын а'ачек вэты пэгчиӈу нылгыӄин, рыпэт ымыльо ӈэвысӄэтти нумэкэтӄинэт, рыпэт ытри ы'ттъыёча нытаткочетӄэнат, миӈкри ӄун еп эльукэ гэргыпатлен, инӄун ынӄэн нылгинытэӈӄин а'ачек.
Наӄам ынӄэн а'ачек ӈэвытлепычӄивыльын.
Ынӄэн а'ачек нэмыӄэй гэрмэвлин.
Ынӄэната ӈэвытлепгичинэӈу эрмэчьын тылянво гэлгылин, ытръэч а'ачек нунтымӄин акалырокыльэн.
Ымыӈ эрмэчьин ӈээккэт нинэрэльуӈӄинэт а'ачека, ытръэч ӈэвысӄэтти ытлыгэ нэнанъотавӄэнат.
Тэрмэчьыӈыльын энмэн-ым Кэльэв.
А'ачек ванэван Кэльэвынэ ныпкирын, ытлён гэпкитлин Кэльэвын мигчитльэк ынпыначгык.
Ынан авынральын нэнанымӈылявӄэн, иӈӄун ытлён ытльата гэнӈивылин ӈавытляпгэченвэты ынкъам ытръэч ынан еп ӈутку эльукэ ыныкэгйит вальын ӈэвысӄэт.
эгъюлеткыльин тэйкэвык.
Эргатык эрмэчьэ а'ачек э'йӈэвнин ынкъам етъаӈ нъэлийгут рытчынин тайкавынвэты.
Ытръэч-ым гым туръурэттэгныкинэйгым еп этэйкэвкэ чама гым ӄырымэнайгым тэйкэвысӄивыльигым, ипэ ӈэвытлепгичильигым,— нэнататлыӈӄэн а'ачека эрмэчьын.
Ынан вэтгавма льунин ӈинчьэн ӈээкык эрмэчьин, ытлён колё нунтымӄин.
Етыльэ йынаннэн армачьэты ынӄэн ӈинычьын ӈээкык.
Гымнинэт ӈэвысӄэтти тырэйылӈынэт вытку гымык арма вальэты лымэвыт гымыгмил армачьэты, ӄэйвэ ымы гаймаӈэн матролы вальэты,— ынӈин татлыӈыткогъэ эрмэчьын а'ачекэты.
А'тав ӈэлвыл тайкавыӈӈок нэныпкирэтын, ӄытлыги рыролылтавъё тымыӈӈок рыӄамэтвавъёлӄыл, мэчермэльын ӄаата мачылпынрыёлӄыл ынкъам выёльо рытчыёлӄыл.
Эвыр кынмал итык ӈэлвыл авынчывэёлӄыл.
Э'квырга-ым Кэльэв нымычвынатӄэн, иӈӄун ынан а'ачек рэнрулылтэвӈынин ынкъам ранмыгнэн.
Ымыӈ тэӈӄырым ынин ӈээкык ныматанэн.
Мигчитльэ о'птытъар рэпалгыт нанъэвытлявынат алгээкыльэнат.
Ынӄэнат тайкавысӄыёлгыт.
Янор а'ачек нъэнӄэтӄин тэйкэвык, эквырга ытлён эрмэчьэ ӄраӄо нинэлгыӄин.
Тайкавыӈок кыкватрэпалгэн иръыт ынкъам ӄонагтэ найпынат.
Эчги алгээкэрэпалгыткынык нъэлгъи а'ачек эвыр этъонтатыӈогъэ, наӄам Кэльэв ванэван нитъунтэтын.
Колё о'равэтльат нытлепӄинэт тайкавыльэты.
Ӄутти нытэнӈыткуӄинэт, ӄутти-ым лыгэн авъэткынка нытлепӄинэт.
Эрмэчьын ӈэна'ачекыӈ ныкытъыматӄэн.
ивнин а'ачек: О'тчой вай ӄынвэр вулӄытвиркын, гым ярак ӄэнапэнрыгэ.
Ванэван микынэ гым ынӈин нэнаноратвавъяагъан рытэйкэвык.
А'ачека лёӈпэнра рыннин Кэльэв, ытлён ы'сӄагтатгъэ Кэльэвын ӈааккагты ынкъам йынаннэн, иӈӄун ытлён вэтгыры нытван.
Ӈэвысӄэт вэтгыры вагъэ.
Ынӈин ивыплыткук Кэльэвынэ ивнин: Вынэ гымнан ӄээӄын гыт тырэрэнинтыӈгыт.
Нэмэ ытри тайкавымгогъат, этъыманы Кэльэвынэ ӈээкык гыто нинэлгыӄин.
Чама рулылтэтык нъэнӄэтӄин.
Ӄынвэр эргыръогъэ.
Панэна нытэйкэвӄинэт.
Ӄутти лылепыткульыт гатъэраткоӈӈоленат.
Амгынотъылё нъэлык, пэӈъивэтыльэ Кэльэвынэ а'ачек ивнин: Гым гымык ярак ӄэнапэнрыгэ.
тэрмэчьыӈыльигым, — пэнрыткоӈӈок иквъи лыляпыльэты а'ачек.
Наӄам а'ачек урэтэйкэвык йъэлыги гамлятлен.
А'ачека ы'мӈычвыно нинэлгыӄин Кэльэв, миӈкри ӄун еп ытлён нырульэв вама ынин ӈирэк ынпычьыт ынээльыт ганмыленат.
Кэльэв пэнрэнаӈо ринтысӄивнин ынкъам ӄнут нэнэнэӄэй алгээкэрэпалгыткынык рычымкэннин ынкъам ӄолерэпалга энаръэнэн.
Ынкэчыку ытлён ныӄулильыръуӄин, иӈӄун ытлён ы'ныгтогъан.
Наӄам чинит а'ӄантоӈ, мытӄымыт йъарат нитъыӄин.
Ӄинэтрилги, ынан гымнин ӈээкык ӄыматагын ынкъам ымыльо ӈэлвыл ӄыпиригын, эвыр-ым мигчитльу ӄинэпириги,— нываӈэйпыӄэн Кэльэв.
А'ачека ванэван лымалё нылгынин Кэльэв.
Энмэч ытлён нотагты кытгынтатгъэ ынкъам аплёратвака рэннин нылгинымэйыӈӄин пойгын.
Рэпалгыт алва рыленинэт Кальавыткынык вальыт, ынкъам ивнин: Вынэ мынпойгыльанмык, чеӈэр гым энагтыгъэ гыркэнво.
Кэльэвынэ рэннин пойгын, итыкэвыръым ӄутырык а'ӄанэлгэты вальын, ытръэч а'ачекык мыӄын вальын.
Пойгыльатымгогъат, еп торымгок ынан Кэльэвын пойгын мыленин ынкъам нывилык ивнин: Гынан гымнинэт ӈирэӄ ынинэльыт пойга ганмыленат ынкъам гыт ымы гымнан пойга тыранмыгыт.
Ынӈин ивыплыткук, Кэльэвынэ тынпынэн, тымнэн.
А'ачека Кэльэвын экык матанэн ынкъам гынунэтэ ӈэлвыл чывинин, ӈирэӄэв чывипыт ӈъоянвэты тэйвыгнин, ӄольым чывипыт ытльагты рырагтаннэн.
Ынӈатал ымыльо ӈъочьыт таӈычьыӈӈогъат нымытвак этэрмэчьыӈыльыкэ.
Энмэн ӄол мылыльын гатвален.
Ытлён ныкынтэӄин.
Имыръэгынник ынан ымынма нинэнтыӄин.
Колё ынангэт титэ гэнутэсӄытъулютэ.
Тумгыт ваннагыргыт инэтульыт, кырвэгты ӄамэтвальыт,— ныӈынваӈэӄэн ӄлявыл.
Ӈинчьэн ӈэвысӄэт амноӈэты энатанво ӄытгъи.
Энатанма нэнэнэӄэй вавчаӈыткынык рытрилнин.
Ӈэвысӄэтэ эвынгитэтэ нинэнтыӄин нэнэны.
Ынан нэмэ гитэнин нэнэны, эвын кэйӈэ нэнэны нинэнъюӄин.
Ытльата винвыгитэтэ рытчынин нэнэны.
Ӄынвэр кэйӈэ ивнин: Ынӈэ аны пэгчиӈу элгыкэ нэнэны.
Энмэч эӄылпэ ӄинэтэркын ӄэйӈун лыгэнитык гыт наръайӈальатыӈогыт≫.
Ӈэвысӄэтэ аморатвак нинэвинвыгитэӄин нэнэны.
Ӄулигитэк льунин эвын кэйӈэ нэнэны нинэнгынтээтӄин.
Ӈэвысӄэт вэлеркылегъи.
Э'квырга-ым йъок лывавнэн, миӈкри ӄун кэйӈын ынанкэн нинъыӄин.
Высӄэвык, ӈэвысӄэт нутэк выква тараӈгъэ.
Наӄам рагтык найылгавӄэн у'ваӄочегты.
Амтэргыльатык чама ӈылгыля лылет ынин галгэчелгыръоленат.
ынин мынгыт гымыгмил вальыт, наӄам ытлён нытэмиӈӈыӄин имырэӄык≫,— нычимгъуӄин а'ачек.
Ынан эчъытъул пэнъёлгэты ринтынин.
Эчьытъул тыкэръогъэ.
А'мын ӈавыл, ӄынур титэ ачьыткэръогъэ,—иквъи ӈэвысӄэт ынкъам гырголягты лылепгъи.
Люур ынан льунин о'равэтльан, ытлён нытлепӄин эвычагты.
Колё а'мын миӈкэкинэйгыт?
Ынӈатал гыт колё галгэтаӈэнаглятэгыт гымык аккагты, ытлён гэнгынтээтлин кэйӈэ.
Миӈкри вальын кэйӈын?
Лыгэн-ым рыгыльын, о'мгыткальын ынкъам мэйӈылевтыльын.
Эв-им рай гымнин ытля ынӈин вальын,— иквъи а'ачек.
Наӄам-ым раӄылӄыл, ӄыпэлягын, мачынан амынан нытваркын,— ивнин а'ачек ӈэвысӄэтэ.
Вынэ а'тавлыгэн гинэнмэйӈэвлин, вэлер мынпэлӄэвын.
Ынкы нылгинымкъэв а'ачек гэлвулин ынкъам волӄыӈ гэлелин.
Пыкэтчыӄэвма вулӄытвик валёмнэн кэйӈынпыӈэв ӈынваӈэльын: Колё а'мын ытльальогъэ, ытлыгыльугъи.
Лыгэнитык тэленъеп еп отгыльанма тъынугыт.
Рэӄын мэливыльигыт, ыммэмэй?
Вынэ ванэван, ытръэч пэгчиӈэ гым тытотъывэтгавыӈоркын.
Вынэ ынӈэ эпэгчиӈэткэ.
Эвын волӄытвэтагнэты тырэлеркын, миӈкри ӄун ылвылю гагыткален, улвыкэ атвакыльэн.
Энмэч эргатык ӄылымӈэнагэ, вэлер киткит ӄинэвинрэтги.
Ылвылю тылгэнмыткон.
улвыкэ атвакыльэн.
Энмэч эргатык ӄылымӈэнагэ, вэлер киткит ӄинэвинрэтги.
Ылвылю тылгэнмыткон.
Эргатык чикинъэ ылвамаеты эквэтгъэт.
Кэйӈын тимтигнин ынкъам ивнин: Виин ӄытъирэткургын гым тэмтэгма.
Кэйӈын нытъирэткуӄин.
А'ачек нытимтиӈӄин ынык рыягнавкы.
И'рэткульын кэйӈын а'ачека тиӈурнин.
Лыгэн йылӄынвэпы рыннин.
Ымыльо аймакыт лыгэтльагты ривлынинэт.
Тэӈунтымэвык ытльата а'ачек ивнин: Чымче варкыт гынин ытлыгын ынкъам гынин ынээльын, вэчьым нъыёпатынат, ӄэйвэты эчвэрагыргын варкыт.
А'ачек ёпатгъэ.
Эвын-ым ытлыгын ӈаргын ныгатгаткоӄэн.
Лыгэн экык пыкитльэн льунин ынкъам ивнин: Колё а'мын гыт мэлгымнинэйгыт эккэйгыт?
Э'ми ытля?
Гым кэйӈэ гинэнгынтээтлин.
Ынӈытэӄ ытля тыльун.
Чымче ныквыратваӄэн.
Таӈамынан ынкы ытлён нытваӄэн.
Вынэ ӄыгтыгыткы, ратанӈавӈэн, мынумэкэнмык,— ытлыгэ ивнинэт эккэт.
Эккэт эквэтгъэт, ытльантагъат.
Таӈымрэвля нэнтынэт ымыльо ынкэкинэт яаёлӄылтэ ымыӈ ылваймакыт нэрэтынэт.
Ынкатагнэпы ымыльо йычьэмрэт умэкэтгъэт ынкъам таӈычьыӈӈогъат чеэкэй нымытвак.
Энмэн ӄол гитлинэт вопӄы ытри ӄораӈы гэрынгииввылгылинэт.
А'мын гыт нырэӄигыт?
Ынӄоры вопӄы ынкъам ӄораӈы гаелырачвынленат.
Ӄаата вопӄы нинивӄин: ӈалгылеты айылгатыркын э'ӄэлиӈэтыркын э'гэты.
Гым-ым таӈонтымэты тэвииркын, гым этынва инэгитэркын эвиильигым.
Ымыӈ майӈыёокы гым онтымэты тытваркын, миӈкри ӄун гымык гыролмакы тывалёмыркын гымнин этын типъэйӈэльын.
Гырокы гымнин ӄэюу ӄонпы гытамо нэлгыркын.
Гыт-ым мэчичьу ӄупӄыльигыт, миӈкри ӄун малмалма чама ёома, ӄонпы гынрырэтыркын.
Гырокы гыт этъо айылгэты варкын, гынин ӄэюу нырульэв вама.
Ынӄоры вопӄы тылвавъеткынка эквэтгъи.
Энмэн ӄутти ганымытваленат гэтленъютэ.
Ытри гэӈэлвыльылинэт.
Ынпычьын пэнин ытръэч йылӄыльын.
Ӈэлвыл нывэгтилӄин, рэллёчга пойгэмтэльын ӈэлвылекы нылымӈэнаӄэн.
Наӄам эвыр ынкы рылгалык ныйылӄэтӄин.
Ӈинчьэн пэнин тылельын, нотайпы гэлейвыльэтэ ытлён.
Ӄол нэнтынэт найъонат мылыльа, энмэн увэчватынво.
Ынӄэн мылыльын пыкиринэӈу иквъи: Вынэ вай микынэ рээн мынпойгыльанмык, гым вай увичвысӄивыльигым.
Вынэ кынмал,— ӈинчьэ татлыгнэн.
Элёв, ынанкэн гымнан янор,— ынпыначгын ӄолентогъэ.
Моогъат пойгыльатык.
Йылӄымылыльа лыгэн нинэркылеӄин пойгыльатыльын, ванэван нынрэӄэвнин.
Ӄынвэр пыкитльэ ивнин: Гыт эгъюлеткыльигыт пойгыльатык, лыгэнитык рэӄыркын.
Ынӈин ивык, йылӄыльын мылыльын гэнэкэвкивлин ынкъам ынан пойгымчатконэн рэмкыльын эвыр ынкы тымнэн, наӄам эвыр ынкы пылыткук йылӄыӈӈогъэ.
Нэмэ ӄол нэнтынэт найъонат ӄолемылыльа.
Нэмэ ынӈин моогъат пойгыльатык ынкъам нэмэ тэӈуйӈэ рыннин.
Ынкы ынан ытлеӈи ивнин: Гым тэквэтыркын ӄоленотагты, гыт ӈутку рапэлятгъа, гымнан гыныкы тыйылынэт мэчынкы гыёлгыргыт.
Ынӈин ивыплыткук ынпыначгын йылӄымылыльын эквэтгъи гэвэты миӈкри.
Энмэн ыттъыӄэй ӄоленымэты ӈэвынъюсӄиквъи.
Рэмкык пыкирык, ы'ттъыӄэй тытлык ӄача вакъогъэ.
Ытлён нэтэнрэсӄивӈын.
А'мын мэӈӄокэнайгыт, ӄэйӈун рэӄыльигыт?
Вай-ым гым ӈэвынъюсӄивыльигым,— татлыӈыткогъэ ы'ттъыӄэй.
Валёмтык ӈэвыскэттури?
Гым-ым вай мъэликэтык,— иквъи, ӈинчьэн ӈэвысӄэт.
Эргатык инъэ ытльата татаӄъаӈыӈонэнат эквэтыльыт, ынан нинэтэйкыӄинэт прэрэмыт.
Эвыр льук тылянвык ы'ттъин пэнээльыт, ӄинэнинтыткуркынэт,— ивнин ӈээкык ытльата эквэтыльын.
Эквэтгъэт, э'рыкут ы’вэӄучитэ тылянвык нинивӄин, иӈӄун вайыӈӄы вай ынинэт ы'ттъыёлльат.
Ӈэвысӄэт тэӈвэлер гивэ рэӄын, лыгэн нытваӄэн.
Пыкэрыӄок ягнагъат тэтимкыльыт ы'ттъыӄэӄэгти.
Ӈэвысӄэт ӈынваӈэӈӈогъэ: Раӈӈытаръоркынэтык ы'ттъыӄэӄэгти вэлер ныгтамъав гатвата.
Ы'ттъыӄэӄэгти нытэргатӄэнат, рагтыгъат ынкъам ытля нивын, иӈӄун ынъэӄэйынэ лыгъэткиӈ ӈэвысӄэт рэтыркынин.
Пыкэтльэты ы'ттъынапыӈэв ӈытогъэ, ӈавынйытравкэн пиӈинэӈ нинэнрыӄин.
Ӈэвысӄэтэ лыгэнитык рытагъевынэн, наӄам нинивӄин, лыгэнитык ӈавъыттъийӈын рэӄыркын нылелюлвыгъэн.
Илкэ ӄырэсӄикви,— никвъэн ӈэвысӄэт.
Ытръэч ытлён вэнлыги лыляпэты рэсӄиквъи.
Ымыӈ илкэ яӈагчейгот ынкъам аймыйгот рытык налвавын.
Ытлён тэйӈэтльук нылвавӄэн ымыӈ аймын льук лывавнэн, ӄынвэр ынан рагтык ымыльо ивнинэт: Уйӈэ аймынвыка, ытръэч гымнан аймынвык тыльун ы'ттъывагылгын.
Мынйылӄэнмык, вытку ӈирэӄэвык рэвыргыргэтгьэ, вытку ынкы ӄынтогэ ӈаргыновты,— ы'вэӄуччитэ ивнин ӈэвысӄэт.
Ӈэвысӄэт эмӄынвыргыргык нынтоӄэн, ынан ванэван нинъэйвын лыги нылгынин.
Ӄынвэр ӈэвысӄэт ӈиру нэтчын ынкъам нэмэ панэнагты нэнльэтэтын.
Лыгэн ынӄоры пыкирык нэмэ ӄоленымэты эквэтгъи, нэмэ ӈэвынъюсӄиквъи.
Нэмэ пэнинэмил тытлык ӄача вакъогъэ.
А'мын мэӈӄокэнайгыт, ӄэйӈун рэӄыльигыт?
А'тав чит ӈэвытлепгичильигым, - ы'ттъын татлыӈыткогъэ.
Ӈэвысӄэтти валемтык?
Мэӈин ипэ ръэликэтгъэ?
Вай-ым гым а'тав,— ынанӈэнчьан иквъи.
Эргатык кыевык ытльата ӈэвысӄэт татакъагнэн прэрэма.
Татаӄъаӈыплыткок эквэтгъэт.
Ев-ев агагчыръольатка, янор пэнээльыт гынинэт минэнинтыткунэт,— ивнин ы'вэӄуч тылянвык энвилкэ итыльын.
Ы'вэӄуч галгэкоргавлен.
Ярак пыкэрыӈок ӄэйъы'ттъыӄэгти ягнаръогъат.
Таӈымыльо нэналпынрыӄэнат гытолгытъоля.
Ы'ттъыӄэӄэгти ярагты ныръилемъетӄинэт ынкъам ытля нивын иӈӄун ынъэӄэйынэ нылгинытэӈӄин ӈэвысӄэт рэннин.
нинэнрыӄин йыкырга.
Ӈэвысӄэтэ пэнрынэн ынкъам ивнин: Вынэ гыт ынпыӈэвигыт гаймаӈэн рарыгылвыгъа, гымнан пиӈинэӈ мынрыгъэн.
Илкэ рэсӄивийгут нэнтын, эвыт ытлён илкэ рэсӄиквъи.
Илкэ яӈагчейгот нэнтын, эвыт ытлён илкэ яӈагчегъэ.
Эвын лылепгъи, ярачыко таӈамалваӈ валын четлокот нытваӄэнат.
Илкэ аймыгъэ, наӄамлым ынан тэгнытэӈӄин аймын льунин.
Вытку ӈыраӄавкэнак выргыргэтык ӄынтогэ,— ынӈин ы'вэӄучитэ ивнин атчьатыӈок ӈэвъэн.
Эв'ыт ытлён ӈыраӄавкэнак выргыргэтык ӈытогъэ.
Эвын ярак ӄача нытваӄэн ӈалвыльиӈын.
Ы'вэӄучь-ым ӈалвыльиӈык ӄача нытваӄэн, ытръэчтэгын ныгтиӈӄин а'ачек.
Ынкы нытваӄэнат ӈинӄэйгинив, ытри лыгитэӈиръыльыт ынкъам лыгэтаӈӄонагльат, ытльайӈын лыгэтаӈкэтльан.
Ӄаат ныпанръачаткоӄэнат, ӄоръалтэ ныгтоӄэнат каврапылвынтэн.
А'мын-ым ы'ттъыёлкэн ӈэвысӄэт наӄамлым кыӈатыльатыногъэ ӈэнӈавысӄаттомгэты, миӈкри ытлён нивӄин, энмэн ынин ы'ттъыёлкэн ы'ттъыӄэй.
Э'квырга-ым миӈкри нъытван, ытлён чинит гъэӄэлтэтлин.
Энмэн ганымытвален Нутэӈэвыт (рэӄокалгын).
Ӄол итгъи Нутэӈэвыт эквэтгъи нотагты пэлыгэленвэты.
Нутэӈэвытынэ тылянвык рырынгиивнин кэйӈын, ынкъам ивнин: А'мын етти!
Ии,— татлыӈыткогъэ кэйӈын.
А'мын гыт нырэӄигыт?
Вынэ вай а'таквымнан, пилигилильигым.
Гыт-ым нырэӄигыт?
Нэмыӄэй гым пилигилильигым.
Рымагтэты кэйӈын ынкъам Нутэӈэвыт вэтгавыӈӈогъат.
Чиниткинэт вагыргыт нытвыӄэнат, ӄынвэр Нутэӈэвытынэ кэйӈын пынлёнэн: А'мын гынан ръэнут ынанайылго нинэлгигыт?
Вынэ гымнан амыргынан рэвымрэвыт ынанайылго нинэлгигым, миӈкри ӄун ытри гым тыляма лыгэчымчаӄайгыпы ныриӈэсӄычетӄинэт ынкъам гым колё нычеӈыттэтигым, лыгэн нынгынтэвигым.
Гынан-ым ръэнут айылго нинэлгигыт, Нутэӈэв?
Вынэ гымнан амынан айылго нинэлтигым тымкылевыт (о'равэтльан), миӈкри ӄун гым нылгичеӈыттэтигым ыныкагты.
Китаӄун гымнан мылӄырирынэт рэвымрэвыт.
Гынан-ым тымкылевытти,— ивнин Нутэӈэвытынэ кэйӈын.
Эпльэм микынэ мыкыӈ вальыт ранмыгнэнат?
Эченур ынӈэ апэнрыка тымкылевыт, микынэ ляйвыма нинэнрыӄин каӈэгты вальын рыннылгын ыннанмынга.
Гынан ӄыпэнрыгын тымкылевыт, э'митлён ӈайыткынгыпы нылёйвыӄин ынкъам ӈэранмынга нинэнрыӄин волвакы оттылгын (пойгын),— рымагтэты нинэнинъэйвыӄин Нутэӈэвытынэ кэйӈын.
Вэтгавыплыткок, ытри амъянра эквэтгъэт.
Авынтыляма Нутэӈэвытынэ льунинэт ӄэгрэвымрэвӄэгти ынкъам ынӄэнат тымытконэнат.
Омакатынвылӄылеты эквэтгъи.
Еп кэйӈын нэнарэрӄэн.
Кэйӈын нылеӄин рымагтэты.
Люур ынан льунин пойгыӈынратыльын ӈайыткынгыпы о'равэтльан ынкъам чемгъотваӈӈогъэ: Этъыманы ӈотӄэн тымкылевыт Нутэӈэвытын тувъё?
А'мын-ым кэйӈэ пэнрынэн о'равэтльан, о'равэтльата пыкитльэн кэйӈын пойга тынпынэн.
Ӄынвэр кэйӈын атынвыльын о'равэтльэпы эквэтгъи.
Кэйӈын риӄукэтэ рырынгиивнин, эвын-ым ынин атын нымутлытъыӄин.
Эми рай гынин тымъёлӄыл?
Э'тки энмэч тытъылыркын, ӈавъельой.
Этыӈан, ӈавъельой, чамъам гынан нъинэнмэлевэтын?
- иквъи кэйӈын.
Вынэ итык эвысӄэткэ ритыркын, мэчынкы тырэнмэлевэтгыт.
Вынэӈ ынан мынмэлевэтгыт, ытръэч-ым вай гымнан инэнмэлевэтык нэнаяайгым выквытгылявӄай.
Виин гыт а'тчама ӄууркиркын, гым-ым ӈаеты мыквынтагъак,— ивнин Нутэӈэвытынэ кэйӈын.
Аны а'тчама кэйӈын нуттынумэкэвӄин.
Нутэӈэвыт-ым ӈэйык ныквыномакавӄэн.
Нутэӈэвыт етгъи.
Ынан гэнумэкэвлин таӈамэвлыӈ вальын выквылгын.
Нутэӈэвытынэ пэнъёлгын ръюнэвнин ынкъам выквыт рытгылявыӈонэнат.
Эчги выквыт ымытгылята итгъэт, риӄукэтэ кэйӈын ивнин: А'тав вайынрэ пэнъёлгэты ӄэймэкви.
Аны риӄукэтэ атын гылетыльэ выква гэнатыёйвылен.
Тъылкамагральын кэйӈын риӄукэтэ ивнин: Вынэ лыгэн гытгытэ ӄытваркын ынан рэмэлеквъэ.
гъэ, наӄам нывэтгавӄэн: Рэӄулымӈэ тыраӄамэтвагьа, рэӄулымӈэ тыраӄамэтвагъа!
Эчги ӄамэтваӈӈогъэ, риӄукэтэ льунин тылельын э'гычгын.
Ынан э'йӈэвнин э'гычгын.
Ӄыетги мынӄамэтвамык, ӈотӄэн кэйӈын гымнан ганмылен.
Ынӄоры аны колё гаӄамэтваленат.
Гытъыльын э'гычгын нылгэӄамэтвальатӄэн, ӄынвэръым э'квырга паагъэ.
А’мын виин гым ратан ӄамэтвак,— э'гычгын иквъи.
Ынӈатал-ым гыт тэӈыльигыт; э'рыкут гымнан гыт тъэйӈэквыт ӄамэтванво, ӄытлыги-ым лыгэнитык.
Нутэӈэвытынэ ивнин.
Аны лым э'гычгын гамголен ӄамэтвак; рыпэт ӄынвэр ынан лывавыӈонэнат титӄэтык тэкичгытъулти, миӈкри ынан нэналвавӄэнат титӄэтык эмъэнӄэвэ.
Ӄынвэр э'гычгын Нотаӈавытына иквъи: А'мын виин ратан ӄамэтвак, тъэнӄэквъэк.
Ынраӄ-ым ӈоонрэ ӈайыткынэты амраӈкэянвэты мынйылӄычӄивмык.
Ытри ӈайыткынэты эквэтгъэт.
Ӈайыткынык пыкирык, Нутэӈэвытынэ ивнин э’гычгын: Гыт эвычаӈӄач ӄыйылӄэтги, гым-ым гынык гыргоча.
Аны гэйылӄэтлинэт э'нӄэвыльыт.
Ӄынвэр авынйылӄатэты Нутэӈэвыт ӄутгъи ынкъам эквэтгъи.
Ынан тылянвык льунин пэнээльин ваны, миӈкы нытваӄэн нымэйыӈӄин кокайӈын.
Ынӄэн кокайӈын рыльэтэннин э'гэты йылӄыльэты.
Пыкиргъи Нутэӈэвыт — э'гычгын панэна ныйылӄэтӄин.
Чимгъуплыткук Нутэӈэвытынэ э'гычгык ӈойӈык рытрилнин кокайӈын.
Пылыткук Нутэӈэвыт пиӈкугъи э'гыткынэты гаӄолема: Вынэ вай о'равэтльата найъомык, эӄылпэ ӄыгъекви мынгынтэвмык!
Аны э'гычгын гэлӄутычӄычетлин ынкъам гэръилеквэтлин.
Э'гычга лыгэн выквыткоеквэ нинъэмэтӄи кукэӈы ынкъам нывыргыргыръуӄин.
Выргыргэ колё ныпытӄийыӄэвӄин ръилемъетык э'гычгын.
Ӄынвэр ытлён ӈэйык рымагтыгъэ.
Миӈкри ӄун нивӄин, иӈӄун ытлён ӄэглынангэт о'равэтльата кылельэтыркынин.
Ӄынвэр кокайӈа и'гин налгыӈойӈын рылыпъэннин.
Вынэ ӄэйӈун Нутэӈэвытынэ инэтэмъюӈгъи.
чимгъугъи э'гычгын ынкъам анӈэнайпыгъэ.
Нутэӈэвытынэ-ым чиниткин лылялгын ванава гэнэймычӄэвлин.
Иъам гынан гым гинэтэмъюнлин?
Гымнан гыт игытӄэй тырэнугыт!
Алымыӈ гымнан гыт ванэван мытэмъюӈгыт, миӈкри ӄун гымнан гыт вытку тыльугыт, чама а'ӄатамъёӈыткоӈ э'тки гымнин лылялгын тъылыркын.
Вынэ вай гым а'таквымнан,— э'гычгын иквъи ынкъам рымагтэты эквэтгъи, ынӈин ивыплыткук.
Э'гычгын ымы эвэккэ гэнъэтлин.
Ынан элвэльин рэӄокалгын тымнэн.
Энмэн тэленъеп ӄутти гэгтылинэт мурыкэкыльинэт а'ӈӄата ивинильыт.
Ытри ганомленат ӄулинутэк.
Ытри айылга ванэван нымнымэты нылӄытынэт.
Ӄынвэр ӄээӄын вак ытри вэтгатгъат ӄытык нымнымэтыӈ, ӄэйвэлым ымыӈ ытри наранмыткоӈынат.
Ытри нымнымэты ӄытгъэт.
Ӈыпэльыт о'равэтльат ямгаярак нынрэмкыльэвӄинэт.
Ванэван ы'нынтэрмэчьыӈэвынэт.
Ӄолерак вальын а'ачек, эмытъэт ӈэвыгйинрэльын, этынва левтыръэйипнин айватагнэты.
Эчги йъонэн, аны а'ачек гэтэнӈыткулин.
Чымӄык а'ачекыт чыгэчеквъэт ынкъам тэнмавыӈӈогъат гынтавынвэты.
Ӄолеайвэча, эчги ымыльо йылӄэтгъэт, ӈытэтыльыт гынтэквъэт ярагты.
Ярак пыкирык аны ытри гамӈылтэлленат, нынумэкэвӄинэт ымыльо эрмэчьыт, мылыльыт, иӈӄун ытри нырыннонат.
Эквэтгъэт рыннольыт.
Ӄол рыннольыкэн йыӈатватгъэ, ытри нылеӄинэт йыӈэчыку.
Ымыӈ чымчеӄэйкинэт ванэван ръэнутэт нывытрэтынэт.
Тэрмэчьыӈыльин нымным налгэтаӈынвэчгавын.
Таӈымыльо о'равэтльат нанмытконат.
Нэльун айваръайепыткольын ынкъам нэмыӄэй ынӈин нэнтын.
Ӈэмыӄэй йъок ытлён тэнӈыткугъи ынкъам въигъи.
Таӈымыльо кымиӈыт рольянвыт нэпиринэт ынкъам ярак пыкирык танлымынӄэнына нанчыганчавынат рымайӈавынво.
Ӄол ынӄорыӈ ӈэвысӄэтӄэй Ӄачап рэтынваннэн чавчывата.
Ынӄэн чавчыв гээвэты муулӄытгъи.
Ӄонпыӈ ытлён гыпильу нылгыӄин.
Чама ытлён ривыльу нылгыӄин.
Ынкы чавчывэн экык тъылыӈогъэ ынкъам ы'вэӄучитэ ӈэвъэн ивнин: Энмэч ытлён ӄытилгэвиръыӈгын.
Ӈэвъэнэ ӈэвысӄэтӄэй нэнанъотавӄэн, ытръэч ы'вэӄуч нъараӄатӄэн, миӈкри ӄун энмэч мэлевыльын экык.
Ӄынвэр ыныгӈэвэ тэйкынинэт тэӈэмнилгыӄинэт эвиръыт.
Эчги пылыткунинэт эвиръыт, ы'вэӄучитэ ӈэвъэн ивнин: Ӄолеравэвынвык мынынмыгъан ӈэвысӄэт, энмэч ялгытыӈок ныйпынэнат турэвиръыт, ымыӈ ялгытыӈок эвнэнъюкэ нитын, нылгинымэльэв ӄынӄамэтвавыркын.
Ялгытыӈок ӄлявыл ривыгъи, ӄэйвэ ӈэвысӄэт нъэнӄэтӄин ярак кивык, э'квырга вэнлыги ярак нэныткивэтын.
Эчги ы'вэӄуч ривылӄытгъи ӈэвысӄэтэ Ӄачап ивнин: Ытлён вай гыт наранмыгыт.
Гынан ӈотӄэнат тэӈилгэвиръыт ӄыйпыгынат.
Гымнан пытляӄ тырэнэрэнӈын э'чуулгын ынкъам гыныкы ръэтгыпийгот тарэнтыӈын.
Лыгэн ынкы ръэтъеквэ ӄыгынтэкви.
Эченур ынӈэ эпыннэвкэ, пэнинэмил ӄыкоргычьатыркын, ытлён нэрэчичеквыт.
Эргатык ытри ялгытгъат.
Ӄээӄын тылек ӈэвысӄэт ӄаарагты лылепгъи ынкъам иквъи: Ынӈатал э'чуулгын тынэрэтын вынэ, Ӄачап, ӄыръэтгыпгын ӄырым ыяа нэрэтын.
Вынэ гымнан мыръэтгыпын,— иквъи ы'вэӄуч.
Мачынан Ӄачапына ныръэтгыпнэн; ытлён гэкэвлин лейвык.
Ӄачап эквэтгъи, ӄытлыги ипэ гынтэквъи.
А'тчак лывавык, ӄлявыл эвыӈӈогъэ, иӈӄун ынан гэкэӈэ раръэтгыпӈынэн.
Ӄэйвэ Ӄачап нывэтгавӄэн, ытръэч гэкэӈыльын ныйӄытчоӄэй эймэвык, ӄынвэр вэты йъоӈӈонэн.
Ӄачапына йъонэн ралӄаӈын ынкъам, пэнъёлгык ӄача арычганма, пэнъёлгын ивнин: Ӄэнанатчыӈатгэ, а'тавлыгэн гымнан гыт тынмигчирэквыт.
Э'тки гым наръэтгыпыркынэгым авынральа.
Ӄлявыл пыкиргъи.
Аны гавэнварэтлен, ытръэч ытлён тэгмэтэквъи винвыльук.
Тэгмэтэвык винвыльук, ытлён пэлӄынтэтгъи ӈавъанэты.
Нэмыӄэй Ӄачап рымагтэты эквэтгъи.
Аны ӈавъёлгын нылеӄин.
Тыляма ынан льунин тылельын ӄлявыл ынкъам ӄынвэр йъонэн.
Ӄлявыля ивнин: Морыкагты мынылӄынмык.
Ытръэч ынраӄ мургин нэнэны нытъылӄин, рыпэт икутъэче мытыткивмык эйылӄэткэ.
Пыкиргъэт ярак.
Эвын-ым нэнэны ӄонпы нытэргатӄэн, таӈванэван нывйитвын.
Ӄынвэр Ӄачап ӄлявыля ивнин: Ивкэ киткит ӄыкынъюркын, ынан пэтле ӄыныгъевыткуги, виин мури мынтъирэткумык.
Ӄачап вэтгыры вагъэ.
Тумгыт йылӄэтгэт.
Ытлён ныкынъюӄин.
Нэнэнэӄэй ванэван нывйитвын.
Нэкэм эчги ы'валӄагтэ нинэнйиӄинэт этъо ынкы нэнэнэӄэй нытэргыръоӄэн.
Ӄынвэр гитэнин.
Эвын ы’валтэ ръырыӄэ гакытвыленат.
Ынан мэрынрэӄэй рэмутэтъюнинэт ръылӄыт ы'валгыпы.
Пылыткук ынӄэн, нэнэны вээтвычьатыӈагъэ ынкъам ӄынвэр лымкэтгъи.
Ымыӈ Ӄачап йылӄэтгъи.
Ӄлявыл кыеквъи, эвын таӈавъеткынка нытваӄэн нэнэны.
Ытлён чеӈыттэтгъи, нивӄин этъым энмэч въигъи.
Палёмтэлнэн.
Эвын нывъентоӄэн.
Мэрынрэӄэй ӈэвъэн рыгъевнин.
А'мын мургин нэнэны нылымкэтӄин ынкъам ымыӈ ӈэврэмкыльын ныйылӄэтӄин.
Мачыргынан виин ныйылӄэтыркынэт, энмэч мури ӄээӄын мынйылӄэнмык,— ӈэвъэн ивнин.
Вытку тэӈэмтынэвык кыеквъэт.
Панэна ӈэврэмкыльын ынкъам нэнэны ныйылӄэтӄинэт.
Рэӄэ мытралпынрыӈын кыевык Ӄачап,— ӄлявыля нинивӄин ӈэвъэн,— нэлгэ вэчьым лым тааӄата?
Вынэ гым ынӈэ рэӄэ эналпынрыка, гымнан ванэван мынрэӄэвын нэнэнэӄэй, ытръэч тынильэтын.
Вэнлыги ытлён таӄъата налпынрын ынкъам ӄээӄын имтильэннин ӄлявыля Ӄачап.
Ӈоонко тылек, ытри янра эквэтгъэт.
Ӄээӄын тылек Ӄачапына рытаалгылявнэн ӄлявыл, эвын кэйӈын.
Ваамыйӈын Ӄачапына йъонэн.
Ытлён эмурэтылетэ ӄынвэр ваамръэляк гэлелин.
Ытлён ваамлыӈкы йылӄэтгъи, миӈкри ӄун ныӄылӄылетӄин и'рык.
Эвыр Ӄачапыӈо ритгъэ, моргынан ытлён мынъынъирэтын,— валёмнэн вэтгавыльыт Ӄачапына.
Ӄачап лылепгъи.
Эвыр ынык ӄача нывэтчатваръоӄэнат а'ачекымкыт.
Миӈкри нылейгыт?
Ечьамэттомгэты,— татлыгнэнат а'ачекыт.
Вынэ гыт мытрэнъирэтгыт.
Лыгэн вайыӈкы ӈэйык рымагты варкыт гынин райъонъёттэ, - нэнинъэйвын ытлён.
Ӄачап нэнъирэтын.
Эвын гитэнинэт игыткинэт а'ачекыт, ӄытлыги ытри ӄэтчанрот.
Ӈэвысӄэт Ӄачап пыкиргъи нымнымык.
Наӄамлымӈэ лыгэтаӈычьыӈӈогъэ нымытвак.
Митъэ лыги ӄытчыгыткы: вэнратгыргын нымэлӄин.
Энмэн ӄол ӄлявыл ӄаальатынвэпы нырагтыӄэн.
Ынан нинимтиӄин пойгын.
Нывулӄытвиӄин.
Энмэч ытлён гагчава гэнъэтлин, ныволӄыгагчавӄэн.
Люур ынан льунин ынпыначгын, тымкыткынык вакъотвальын, наӄам лыгэпэтывтычгыльын, ымыӈ ратамвытычгыкэн пучьэт гэлгичимиръэтлинэт, лыгэн-ым лейвыткульыӄэй.
Ынӄэн-ым ръэкин?
Вай-ым мынгыпаткэн яаёлӄыл,— татлыгнэн о'равэтльата.
Китаӄун ӄинэйылги, мынчичьэтгъэн гынин кэӈунэӈ,— ивнин ынпыначга ӄлявыл.
Ӄлявыля йылнин пойгын ынкъам люур ынпыначга выквык пойгын рыпытковъевынэн.
Плыткук ынӈин рытык, ӄлявыл ивнин: Вынэ волӄын тылеркын, а'тав ӄылеркын.
Нэмыӄэй гым тырэквэтгъэ лыгэн гынык вэнвыеквэ.
нэ о’равэтльата пиӈкульэ пойга лымынӄо нэнатынпыӄэн кэйӈын.
Ӄынвэр лыгэн кэйӈын о'равэтльамэл вэтгаквъэ: нэ о’равэтльата пиӈкульэ пойга лымынӄо нэнатынпыӄэн кэйӈын.
Ӄынвэр лыгэн кэйӈын о'равэтльамэл вэтгаквъэ: Колё а'мын вынэ тытъылыркын, ратанӈавӈэн, вэлер игыт гымнан лыги тытчын ръэкин ынӄэн пойгын.
Ӄытлыги ытръэч эмпэгчинэ о'равэтльагты кэйӈын гапэнрылен пойгыльэты.
Ынӄэн ылвылю гъурэтлин э'нтагныткынык.
Ӄэюу йытонэн.
Нинэнмылюӄин.
Ӈойӈыльа тымнэн ытля ынкъам чит, ытля тымыплыткок, ӄэюуӄэй йъонэн, ытръэч ӄэюутэ ивнин: А'мын юргыльигыт.
Янот мымэйӈэтык≫.
Ивнин янот: Эченут ынӄэн лёльолгын ӄынпэляквын ытльэн≫.
Ынӄэн рырынувнин чама ы'ттъымыт пэлянэнат.
Ӄэюуӄэе лёльолгын нэнайъоӄэн ынкъам гыролмакы ныръилемъетӄин.
Мэйӈэтгъи, лыгинъытвигъи, ытръэч лыгиӄупӄыльыӄэй.
Ынӄорыӈ йъонэн нойӈыльа, ивнин: Ынӈатал нырэӄигыт, иъа'м эмэйӈэткыльигыт?
Опопы Ӄопӄыгыргыно ӄитги≫.
Ӄэюутэ ивнин: Миӈкри ӄэльо ватапъянвэты инэнльэтэткыльигыт, ӄонпы лыгэн кыкватлёльойӈык ӄача тытваркын.
Ынӄоръым лыгэн ватапъянвэты рыльэтэннин.
Пэлянэн, ӄоныръым ӄунэче йъонэн, эвын галгачьатычгатлен, галгэмайӈатычгатлен.
Наӄамлым ынкы ивнин: Игыт-ым гым тырэмэчгынкэвы.
Кылельэннин.
Лыгэн-ым онмываамъёлгык ӄэюу ы'чӄагтатгъэ, ӈойӈыльын чит энанӈатгъэ, ытръэч лываквъэ, гыткамчаткогъэ.
Ынӄэн ӄэюутэ пэлянэн ынкъам ынык тумгык э'четгъи.
Ынкъам лыгэн ынанармачьиӈо нитӄин ынкы.
Ӄулилвымкыкин армачьиӈыт кынмал нэймэквылгыӄинэт.
Ивнин Майӈычьиӈа выёльын: Китаӄун Ӄопӄыгыргын ӄыльусӄиквыткы.
Миӈкри нъэлгъи?
Иӈӄун амравэта'нӈа, ивнинэт: Миӈкри ӄун Ӄопӄыгыргын ӄулиӈэлвыльык ынанармачьо нитӄин.
Нэльусӄиквъэн.
Рагтыгъат ынкъам никвъэн: Э'тки Ӄопӄыгыргын ынанкылпаӄачык ръэптыӈын.
Ынӄоры Ӄопӄыгыргына ынинэт выёльыт тыӈивынинэт, ӄырэрынво Майӈычьылвайӈын.
Ынӄэн рагтыгъат нэмыӄэй.
Ярак пыкирык нивын: Э'тки нымэйыӈӄин, рыпэт тиркытир рынна нинэйпыӄин.
Ӄопӄыгыргына ивнинэт: Вынэ мачынан.
Вэлер мынтааӈыткочӄэвмык.
Ӈан-ым эквэтгъэт гэтумгэ Майӈылвайӈына.
Пыкиргъэт.
Ӄэглын нылгинымэйыӈӄин, ӄэтэв-ым майӈылвайӈын.
нинэниттилетӄин.
Ынкъам Майӈычьиӈэн тумгыт нинивӄинэт: Онмыӈавыт яайӈава нъэлык эвнъэнӄэткэ!
Ӄынвэр эвыт Майӈычьиӈын пэӈъивэтгъи.
Лыгэн Ӄопӄыгыргына лыгэнролылтавыӈӈонэн ынраӄ ытлён.
Ынраӄ Ӄопӄыгыргынэн тумгыт нивӄинэт: Яайӈавыт онмыӈавыно нъэлык эвнъэнӄэткэ чевмыватапа!
Лыгэн ынӄэн ӄынвэр тымнэн Майӈычьиӈын — елыйӈын э'мэтэ гэтчылин, тэнтинин-ым ынӄэната Майӈычьиӈын гэвъилин.
Лыгэн Ӄопӄыгыргына ӄэглынангэт рыръэлевнинэт яайӈавынынтэ ченэтӈалвыльэты.
Лыгимкэтгъи ӈалвыльиӈын.
Ӄулиникэк ынръам вай нырачвынръоӄэнат ӈойӈыльыт риӄукэт, пипиӄылгыт, йильэт ынкъам ӄутти.
Рачвыӈынвык нэгрулмыгъэн ӈирэнкивык урэльын ӈэгны.
Янот чегкынмал нылеӄинэт, наӄам ӈойӈыльыт ынкъам Ӄопӄыгыргын гэтумтэ.
Э'квырга-ым нэмэ Ӄопӄыгыргына гагачачӄэвленат.
Льук выялчыӈын, пэпэӄылгынпыначгыӄагтэ нивӄинэт: Лыгэнитык-ым вайыӈӄэнат Нотармэ.
Пипиӄылгэ чиниткинэт эвынинъыльыт нотармэно нылгыӄинэт.
Ӄытлыги тыляма ганъегъенторъовленат нотармэнтэ.
Ынкатагнэпы Ӄопӄыгыргын ымыльорык лыги гэтчылин ынанармачьын ынкъам ынанэнъычьын.
Энмэн ӄол ӄлявыл ӄонпыӈ пэнин ривыльын, наӄам эмӄынривык эвыр нъэгынтыватӄэн тэӈэмйылӄэ.
Ӄынвэр ытлыгэ э'йӈэльэнин ынкъам ивнин: Иъам ытлён гыт тэӈэмӄынривык э'гынтыватыльатыркын?
Ӄынвэр ынӄэн гынан тэӈэмйылӄэ ымыльэты ӈэлвыл рэткуӈын.
Ӄол рыннин ривыльын ӄлявыл и'гӈэвысӄэтэ йъонэн.
Ӄлявыл-ым, амкоргава ӈавысӄатэты, ванэван нивын, этъым ӈотӄэн и'гӈэвысӄэт, эмитлён ӄонпыӈ ытлён эмӄынривык тэгинӈэтыльын.
Ӈэвысӄэт гиину лыгнин ынкъам рэвырагтык рырагтаннэн.
Эргатык матальа амӄынӈыток нинэльуӄинэт тымъёттэ ӄорат.
Ӄытлыги ынӄэн ӈэвысӄэт нытэгинӈэтӄин.
Ы'вэӄуч рэвынвык вама, ӈэвысӄэт чикинъэ лыгэн ныпириткуӄин.
Ӄынвэр матальын, амӄынэргатык тымъёльок, эмӄэлелвынэ чемгъоӈӈогъэ: Ынӈатальым и'ны колё нывинӄин, лыгэн ярак ӄача тэгинӈэтыркын.
Игыр лыгигынрыру тырэлгыӈын и'гын тэгинӈэтыльын≫.
Эчги ы'вэӄуч ривыгъи, нэмэ и'гӈэвысӄэт чикинъэ кыеквъи ынкъам лыгэн тэгинӈэтгъи.
Ынпыначга льунин ӈэвысӄэт инэнлювлевыльын, ынан нинэгитэӄин патгыргэпы ынкъам лыгэн рэӄын люӈивэ рыннин, ӄынур-ым люнльутэ рыннин, ытръэч экык, рэвынвэпы етыльын, ивнин: Колё а'мын гынин ӈэвъэн нымэлӄин.
Иъа'м ӄаат нанмыӈӈонат, ытлён мурык нъалтагнэпы?
Аны и'гӈэвысӄэтэ талваволӄытвэтагнэты нэнапалёмтэлӄэнат элгааткоӄолельыльыт.
А'тчак лывавык, и'гӈэвысӄэт ӄаарайпы у'рэквъи ынкъам эвын таӈамынан нытваӄэн, ытръэч ӄаарак камлелыӈ мымлымкын нылгэлгааткоӄэнат.
И'гӈэвысӄэт колё ганӈэнайпылен ынкъам гаръэтгыплен моольэты.
Тэгмэчынкы, катам торчаёма, ынпыначга ынкъам эккэтэ навалёмын и'рэвыргыргын ӈэлвыльин.
И'гӈэвысӄэтэ ӈэлвыл лыгэн ӄаараӈӄачагты кээчьивынин.
Таӈымтыляеквэ колё нэналгэнмыткоӄэн.
Ӄынвэр ӈэлвыл еп ымыӈ ӄаарак эныпкирэткэ тэнтылеткутэ рыннин.
Ратчылгык ӈэйкин нытлытваӄэн гаӄаёома вэӈкэнрув.
Люур ӈэнри ӄытгъи нувӄин и'ны.
Чит ӄораӈы и'рэркын, ытръэч ӄэюу кэтъонэн.
И'ны эймэквъи ӄаагты ынкъам иквъи: Гыт гаӄаёома мынугыт.
Чемгъотвагъэ ӄораӈы ынӄорыӈ иквъи: Янор мынтумгылӄырирэнмык.
Ыныкит гыт рэтумгыльугъэ — гаӄаёома ӄинэнуги, ыныкит гымнан тумгытум тырэльуӈын, ӄырым гым ӄинэнуги.
И'ны чемгъоӈӈогъэ: Эвыр ӄаата тумгытум рэльугнин, ӄымэльым ӈирэргэри тырэнуӈынэт.
Гымнан-ым ӄырым тумгытум мылӄыриргъэн, юрэӄ рэналпоттыгъа≫.
Чимгъуплыткук, иквъи: Эвыръым.
Ытри амалвагты эквэтгъэт.
И'ны лёнтомгырэра итгъи, ӄораӈы-ым о'равэтльэты ӄытгъи ынкъам иквъи: Ӈирэмури мынтумгэвмык, ымыльо э'ӄэльыт уйӈэ мынынтыркынэт.
Ынӈин томгыльатыӈӈогъат о'равэтльан ынкъам ӄораӈы.
Ӄол итгъэт амноӈэты эквэтгъэт ӄораӈы ынкъам о'равэтльан.
И'гэ льунинэт ынкъам ӄораӈы пынлёнэн: Мэӈин ынӄэн?
И'ны гырыноӈэты иквъи: Тымӈатомгыка тырэнунтык≫.
Ынӄоры-ым ӄораӈы пэнрынэн, ытръэч о'равэтльата и'ны тиӈурнин.
Эмъэ'ӄэчеӈыттэтэ и'ны рыпэт гавнытколен ынкъам гачеваровлен.
Ынӄорыӈ-ым эӄылпэ гынтэквъи.
Ӄораӈы ынкъам о'равэтльан колё гагтытанӈытколенат.
Ӄунэче ӄораӈы ӄэюульын льунин и'гэ ынкъам ивнин: Мынугыт.
Ӄораӈы татлыӈыткогъэ: Амгымнан ӄинэнуги, лыгэнитык ӄэюуӄэй ӄупӄыльын.
И'гэ тымнэн ӄораӈы ынкъам рунин, нычимгъуӄин: Гым игыт тъэнӄэквъэк ӄамэтвак, чама ӄонырыӈ ӄэюуӄэй еп ныппылюӄин, опопы ынан гивиӈит галяк мынугъэн≫,— ынӈин чимгъуплыткук ӄэюу ивнин: галяк мынугъэн≫,— ынӈин чимгъуплыткук ӄэюу ивнин: Гивиӈит галяк гым тырэетгъэ ынкъам тырэнугыт.
Игыр-ым гыт вэты ӄыгтыватапоркын ынкъам ӄымэйӈэтыркын.
Ӄэюу валёмгъэ ынкъам вэты нымкъэв ныватапоӄэн чама ытлён нырэрмэвӈыӄин, ытлён ӄонпыӈ ныръилемъетӄин, нинэпиӈкуӄинэт вээмӄэгти.
Галяк гивиӈит, ӄытгъи и'ны.
Вынэ мынугыт.
Киткит виин ӄъатчагэ, миӈкри ӄун ӄупӄыльигым,— пээчваӄ татлыӈыткогъэ.
Яврэна тырэетгъэ,— ивнин и'гэ.
И'ны эквэтгъи, ӄораӈы-ым рымагтэты рармавӈыӈӈогъэ.
Энмэч ынан уттыт пэӈкоӈӈонэнат, энмэч инъытвигъи.
Нэмэ галяк ыннэн гивиӈит и'ны етгъи.
Игыр-ым ынӈатал мынугыт,— ивнин и'гэ.
А'мын еп ӄупӄыльигыт, яврэна наӄамлым тырэнугыт.
И'ны ӄээӄын чимгъугъи ынкъам вэтгатгъэ.
Ӄораӈы нэмэ рармавӈыӈӈогъэ.
Ӄынвэр ынан пэӈкоӈӈонэнат ӈэгти, вээмыт, ымыӈ вэтъатык уттыт рыпэӄэттавыӈонэнат.
Гивиӈит галяк, ӄораӈы нычимгъуӄин: Ынӈатал-ым игыт и'гэ ринэнугъэ≫.
Ыннэн гивиӈит галяк и'ны гэчимгъулин, иӈӄун ӄораӈы вэты мэйӈэтгъи, тагноӈ нъэлгъи, ынкъам йъонэн.
Янор ӄэнайъогэ, ынӄорыӈ вытку ӄинэнуги, итык ынӈин ӄырым эвын ӄинэнуги, ыныкит айъока гым ринэнтыгъэ, гыт тыранмыгыт.
И'гэ пэнрынэн.
Ӄораӈы маёлгыткынэты пиӈкугъи.
Пытӄыпэнрык ӄораӈы ӈаеты пиӈкугъи.
И'ны галвавыӈолен валеркылек.
Ӄынвэр и'ны элвэтиӈэтэ нъэлги тылек, панэна нывэлеркылеӄин.
Ынӈин вол- ӄытвэтагнэты ӈаеты тылегъи, миӈкы ӄораӈы нъатчаӄэн ыныкы.
Вулӄытвик, и'ны пыкиргъи ынкъам ӄаата ивнин: ӄытвэтагнэты ӈаеты тылегъи, миӈкы ӄораӈы нъатчаӄэн ыныкы.
Вулӄытвик, и'ны пыкиргъи ынкъам ӄаата ивнин: Эвын чамъам рэнанмыгъа, опопы ынӈин ӄинэнуги.
Эченур ынӈот ӄытвэтчагэ, ынӄорыӈ гымыкагты ӄыпэнрыткогэ.
Ӄораӈы ӈайыткынык вэтчагъэ.
Эчги э'йӈэгъи, и'ны лыгэӄылпэ пэнрыткогъэ.
Эчги и'ны эймэквъи, ӄораӈы рултысӄычетгъи ынкъам и'ны эрэтгъи энмэпы.
Ынӈин ӄаата уйӈэ рыннин гытлильын ынкъам тутъыльын и'ны.
Энмэн тэленъеп ӄутынин гатвален тэӈыннэн ӄораӈы.
Ӄаата нэнагтывэнратӄэн чиниткин этын, йъарат льэлеӈкы таӈайгыпы.
Ыргынан таӈымыльэты эмнуӈин лыги гэтчылин, миӈкри ӄун ыргынан ӄонпыӈ ляйвынво эмылгивык.
Ӄынвэр ӄораӈы рылӄыгъи, лейвык рулевык, ӄынвэр атынӈапка нъэлгъи ынкъам аргатка.
О'равэтльан ӄувчемгъоӈӈогъэ, иӈӄун ытлён эвинрэтылыыкэ нъэлыркын, миӈкри ытлён рымагтэты ранымытвагъа эвинрэтыльыкэ.
Ынӄэн чемгъогыргын о'равэтльэн, ӄынур валёмнэн ӄаата ынкъам ивнин о'равэтльаелымэл: Эвыр рэлеръугъэ, равтатгъа, чеӈэр ръэкинэйгыт этынвэгыт, гым ӄинэӄэтвыги.
Эченур гымнин мутлымул тэӈынӈэ нутэсӄык эныргэлеткэ.
Ымыӈ рилӄырил гаямгама ынкъам тэкичгын гымнин ымнота ӄынтыгынэт.
Ы'ттъымыт-ым тэнрымӈуплыткук ӄытэӈынлывэтгынэт.
Ӈэръйъилгык эмгынунныкитэ вылтыёмромкэты ӄылӄытги, ынкы ӄыӄаарымъа'йӈаткоркын.
Ынанъа'ёк эвыр гымнин вэтгав рэтэӈыркылеӈын, юрэӄым ӄырым ӄыгытъэтги.
Вытанмэч этынва ӄораӈы эйминнин.
Таӈымыльо вэтгавыт ӄорэн нинэркылеӄинэт о'равэтльата.
Ӈэрйъилгык, эмгынунныкитэ нъэлык, о'равэтльан ӄытгъи вылтыёмромкэты ынкъам ӄаарымъайӈаткоӈӈогъэ.
Люур ынан валёмнэн тынвыргыргын.
О'равэтльан йылӄэтгъи.
Эргатык инъэ, кыевык, о'равэтльан лылепыткугъи, ынан льунин нылгинымкыӄин ӈэлвыл.
Ӄытлыги ынӄэн пууръу рылӄыльин чымӈэн.
Ынкатагнэпы о'равэтльан ӄонпын ӈэлвыльынӈэгъи.
АӇӃАЛЬЭН ЛЫМӇЫЛТЭ (стр.
Илгиръыльын Стр.
Ӄол итгъи ивнинэт ӈэвъэнти: Ганымытвален илгиръыльын ӈирэнӈэвыльын.
Ӄол итгъи ивнинэт ӈэвъэнти: Китъам ӄытэйкыгыткы эвиръыт, ытръэч ымыльо нилгыӄинэт.
Ӈэвъэнти лымаляквъат.
Нэтэйкынэт нилгыӄинэт плекыт, иръын, ӄонагтэ, къэли ынкъам лилит.
Гэвулӄытвилин.
Ӄлявыля йыпнэнат ымыльо эвиръыт.
Ӈэвъэнти ивнинэт: Ӈэвысӄэтти ӈытогъат.
Аны о'тчой ытлён нэлӄырирйивыгъэн, ытръэч вэнлыги ытлён льук налвавын.
Гым ӈотӄэнайгым!
иквъи илгиръыльын.
Гым торгынан нинэтэнтисӄутури, нэкэмӄун ы'льылигым.
Игыт гым тэквэтыркын!
Ӈэвъэнэ намӈылёгъан: Миӈкри эквэтыркын?
Ӈэвъэнэ ытлён никвъэн: Гок, лыгэнитык чамъам!
Лыгэнитык гыт въисӄивыркын.
Вынэ лыгэн-ым а'тав тыёпатысӄэвыркын.
Эквэтгъи илгиръыльын.
Йъилгын гаковляльатыӈолен.
Нылеӄин ныкитэ, вусӄымчыку.
Люур льунинэт нутэсӄык чыӈатгыргык кэльэт.
Эвын нъанэлёӄэнат ытри.
Кальанпыначгиӈын нъанэлёӄэн.
Йытонэн люур ынан нэнэнэӄэй.
Нытэргыръоӄэн.
Ивнин илгиръыльэ: Эвиӈан тури нытэгинӈэттури!
А'тав-ым мургинэт нэнэнэт нытэлпыръуӄинэт.
Кальанпыначгиӈын ынӈатал чеӈыттэтгъи, ынӄорыӈ иквъи: Оккой!
Ӄаӄа!
Ӄаӄа!
А'таквымнан!
Энмэч мынрагтымык.
Нараалёмгыт тумгэ.
Наранмыгыт, энмэч гыт ӄыянотгэ.
Илгиръыльэ ивнин: Вынэ гыт ӄыянотгэ, гымнан гэмо миӈкри тылек.
Кальанпыначгиӈын ы'ттъыёча нылеӄин.
Ярак пыкэрыӈогъат, наӄам энмэч нэргыръоӄэн, кэльэк-ым наӄам туртутъэвыльын.
Кальанпыначгийӈа ивнин илгиръыльын: Виин ынкы ӄъатчагэ.
Ӈэвъэн мынымӈылявысӄэвын, ӄэйӈун айколят рэлку варкыт.
Илгиръыльэ валёмнэн ынӄэн вэтгав ынкъам гынтэквъи.
Ытлён ратагнык арычгатгъэ.
Кальанпыначгиӈын ӈытогъэ.
Аны гэлӄырирлин ынан илгиръыльын.
Льук лывавнэн, ынӈэ вай ынан нинэтэнтисӄуй- выӄин.
Ӄынвэт таӈэргыръогъэ.
Тумгыт ынин а'нэлёльыт пыкиргъэт, намӈылёгъан: Ръэнут ынан нинэлӄырирӄин волӄытвэмачы?
Иквъи кальанпыначгиӈын: Вынэ вай онъалгыннэкиӈын ынанпыкэра итгъи ынкъам тымӈэквъэ≫.
выӄин.
Ӄынвэт таӈэргыръогъэ.
Тумгыт ынин а'нэлёльыт пыкиргъэт, намӈылёгъан: Ръэнут ынан нинэлӄырирӄин волӄытвэмачы?
Иквъи кальанпыначгиӈын: Вынэ вай онъалгыннэкиӈын ынанпыкэра итгъи ынкъам тымӈэквъэ≫.
Никвъэн тумгэ: Лыгэн льолӄылычгын гэннупэтлин.
Вусӄэквъи,рыльгъат.
Лыгэн рыльгъат, эквэтгъи илгиръыльын рымагтэты.
Нылеӄин.
Ынан йъонэн нымнымӄэй.
Ынкы кэӈунэӈэнпыгъи.
Ынкэкин ы'ттъыӄэй тавтаватгъэ.
Ынпыначгын ынкэкин иквъи: Гоккой, раӄэты тавтавтыркын ы'ттъын.
А'мын гантота, гэллепыткусӄивэ≫,— ивнинэт ынпыначга нэнэнэт.
Ынанынпычьын кымиӈын ӈытогъэ.
Ытръэч ӈытонаӈо иквъи: А'мын йъилгын гэтэӈкувлильэтлин!
Ытлён татлыгнэн илгиръыльэ: Ии, ынӄэн гэкувлильэтлин≫.
Ченыттэтгъи а'ачек, ванэван ынан ныльунин вэтгавыльын о'равэтльан: Оккой, мэӈин?
Илгиръыльигым,— иквъи илгиръыльын.
Вынэ ӄырэсӄикви.
Рэсӄиквъэт.
Ынӄэн ынпыначгын ивнин а'ачека (ӄунъым ытлыгын): Вынэ вай илгиръыльын пыкиргъи!
Иквъи ынпыначгын: Како, ӄэйвэ ӄырымэн кэлы?
Илгиръыльын иквъи: Вынэ ӄырымэнайгым!
Ӄыллыгэ,— ивнин ынпыначга,— ӄыӄамэтвагэ.
Татлыгнэн илгиръыльэ: Пээгти нинэӈэвусӄивигым!
Како чамъам!
ивнин ынпыначга.
Лыгэнитык въисӄивыркын.
Вэлер-ым тыёпатыркын.
Миӈкэмил-ым урэльу нъэлгъи?
Лыгэн ӈотӄо рэквэтгъэ, рэпкиргъэ,— ивнин ынпыначга.
Эргатык кыевкы эквэтгъи.
Нылеӄин.
Волӄытвэӈӈок пыкиргъи.
Льунинэт: гынрырэтыльыт нычейвыгрулмыӄинэт.
Нынны ынин Куурки.
Нывакъотваӄэн Пээгти ранмыквыткынык.
Куурылынэ ивнин: Ӈав, етти.
Рэӄыльигыт ӈот?
Вынэ Пээгти тыӈэвусӄивын.
Люур Пээгти ӄутгъи ынкъам иквъи: Вынэ лыгэн!
Янор-ым мынуучвэт.
Ынан кымиӈыт ивнинэт: Ӄол ӈэлвыл ӄыпэнрыгыткы, ӈыраӄ кэюут ӄэймитгыткы, ыннэн чымӈы≫.
Эквэтгъэт ынкъам нанмынат ӄаат.
Лыгэн етык нэтэйкыгъэн увэлӄиӈын, ынкы напатынат мытлыӈэн ӄорат.
Нэйпэнэт ититыльыт эръэт.
Пээгтинэ илгиръыльын ивнин: Вынэ уучвинэӈ гымнин ӄыльугын.
Нутэсӄыкин тытлычгын рывэнтэннин.
Ээ'куйгут рыннин.
Илгиръыльэ гитэнин.
Люур Пээгтинэ упынъылинин илгиръыльын, наӄам ынкэчуку йынйыниӈын.
Ынраӄ-ым илгиръыльын выюнтэтгъи нотасӄычыковты.
Мэчичьу нинэльуӄин ӄамэтвальын Пээгти.
Лыгэн ӄэмиплыткугъи Пээгтинэ люур нэмэ льунин ӄотытвальын илгиръыльын.
Нэмэ кымиӈыт тыӈивынинэт, ивнинэт: Нэмэ ынӄэнат нэймитынэт ынкъам ымыльо напатынат.
Вынэ ӄычаёкватгэ!
Рывэнтэннин нэмэ ӄол тытыл нутэсӄыкин Пээгтинэ ынкъам илгиръыльын ивнин: Ынӄэн ӄыгитэгын!
Эчги гитэнин, Пээгтинэ упынъылинин ытлён ынкачыкогты.
Наӄам ынкэчыку ӈирэӄ кэйӈыт, наӄам колё ытри нылгигытъэтӄинэт.
Ынкэчыку гатытлынныматлен ытлён Пээгтинэ.
Ынраӄ-ым гыллимрэӈӄэю гэнъэтлин илгиръыльын.
Ынкэчыку ытлён ныриӈэмъетӄин.
Ӈирэнкэйӈык ӈалгыл вэлёткынык нывакъоӄэн.
Пээгти ӄэмиплыткугъи.
Гитэнин тытыл, льунин ытръэч гыллеграмлыӈын ӈаргыновты ӈытогъэ.
Люур вэтчагъэ — ӄытлыги илгиръыльын.
Пээгтинэ ытръэч ивнин: А'тав-ым гинэӈэвусӄивигыт≫.
Илгиръыльын иквъи: Ии, а'тав-ым тыёпатгыт!
Пээгтинэ ивнин: Ик, ытръэчӄэй игыт ӄыльугын оочвынвын!
Э'йӈэвыйгут рыннин Пээгтинэ ынпыӈэвӄэй типъэйӈэльын.
Нэмэ ынан нутэсӄын рывэнтэннин.
Гитэнин: ынкэчыку тынылвэнаӈвытрын льунин.
Илгиръыльын наёгъан рэтэмтэючгычыку, нэнкылвэтгъэн ынкъам тынылвэнаӈвытгырык нэтрилгъэн.
Ынпыӈэвӄэй етъаӈ нъэлгъи тэпъайӈанвык.
Люур илгиръыльын гырголяйпы эпэӄэйынэ илгэннин ынкъам гырголягты тиӈунин, ынӄо ивнин: Ӄыпалёмтэлгэ чама ӄыгитэгын тынылвэнаӈ миӈкри ритгъэ.
Ытръэч рэтэмтэючгын ынкы пэлянэн.
Ынпыӈэвӄэй моогъэ тинъэйӈэк: Колё таӈычьыгыргын рыёллык рэтэмтэючгын гъоравэтльама≫.
Пылыткугъи типъэйӈэк.
Нагтогъан мэлпэнин илгиръыльын.
Пээгтинэ ивнин.
А'тав-ым гинэӈэвусӄивигыт.
Илгиръыльын татлыӈыткогъэ.
Ии, а'тав-ым тыёпатгыт.
Ик, ынраӄ-ым мынэльоткорачвыӈмык!
Эльоткоӈӈогъат.
Пээгтинэ ӈирэӄ ӈэвъэнти оммачайпынэнат: ӄол ы'ттъыёлыӈӄач гаакъолен, ӄол-ым яалеӈӄач.
Гыткат ӄутынин яалеӈӄачагты гъэлевлинэт, ӄутынин-ым ы'ттъыёчаӈӄачагты.
Илгиръыльын нильуткуӄин.
Ынан ивнин Пээгти: - Гынрыру ӄылгыркынэт ӈэвъэнти, тырагтыркын.
Ильуткугъи ӄээӄын, ынӄо паагъэ.
Амъярар нывыргыргэтӄин.
Ынӄо гэмо гэлгылин йылӄатгыргын Пээгтинэ.
Энмэч ӄытлыги илгиръыльын ярагты гапкэрыӈолен.
Пээгтин ӈэвъэнти ынык рээн.
Люур эппээпэй гивлин.
Ӈотыӈ-ым Пээгти вэлеркылеркын гэкэӈыльын.
Илгиръыльэ ивнин.
А'мын вынэ мачынан.
Ярак пыкиргъэт.
Пуэ'кэлийвынинэт ӈэвъэнти Пээгтин.
Пээгти пыкиргъи.
Илгиръыльэ ивнин: Лымӈэ-ым ръэгъи?
Вынэ ӈэвъэнти тыёпатынат!
Илгиръыльэ ивнин: Э'мъим алымы гынык тыпэлянат, наӄам-ым ӈотӄэнат ӄырымэнат гынинэт.
Итык-ым чит гыт ӄэйвэ тиквыт рагтыӈӈок: — Ӈэвъэнти лыги ӄылгыркынэт - тырагтыркыӈ.
Ӄэйвъэм итык гымнин чакыгэт варкын, ытръэч-ым э'тки.
Пээгти иквъи.
Вынэ мэчынкы.
Илгиръыльэ ивнин.
Ӈутку ӄъатчагэ, мыгтыгъан.
Ринтынинэт винвэ валяӄай ынкъам пиӈинэӈ.
Ёролмэты ӄытгъи.
Ы'льылин тэйӄынин ӈэвысӄэт ынкъам ынык яалеӈӄачагты вакъогъэ илгиръыльын.
Ы'лӈэвысӄэт илгиръыльэ ивнин.
Тагам, эӄылпэ мынрагтымык.
Илгиръыльэ рывинрынин.
Рэсӄиквъэт.
Ивнин Пээгти: Пээгти татлыӈыткогъэ: Како вынэ нылгинымэлӄин.
Лыгэн эвыт эӄылпэӄэй эквэтгъэт ярагты.
Ӈэвысӄэтэ ивнин тыляма: Вынэ эӄылпэ мынлеркын, вынэ вай тыгръоӈӈогъак.
Пыкиргъэт ярак, ӄамэтваӈӈогъат.
Эчги ы'лӈэвысӄэтин и'ӈъи'ӈ нылгыӈӈоӄэн омома, нъурэвӄин ынкъам ынан ынкы нинэтэнкэвӈыӄин.
Пээгти нинивӄин: А'тав эӄылпэ ӄыӄамэтваркын, вынэ вай гым тыгръоӈӈогъак.
Пээгти рыпэт нымгыльатӄэн амгагчыӄамэтвак.
Эчги ытлён ӄэмиплыткугъи, вынэ ы’льыл гэлгылин.
Лыгэн-ым ӄэръылчыӈа яраӈы, ёроӈы гэйыръэтлин мимле ынкъам Пээгти гэвъилин.
Наӄам тумгыт ымыльо ӈэлвыльык.
Тэгмэчынкы гаёъоръолен, наӄам ӈэлвыл амманаӈ гэритлелин.
Ынкы инэлӄырирыльыт гэӄитувъилинэт.
Ымыльо илгиръыльин яалльат гатаӈычьыӈӈоленат.
Энмэн чит тэленъеп нэрӄук ытръэттэгын ныкоргъайӈаӄэн гатвален, пэнин амӄынтэркыгырголянма амалваӈ нъэлыльын, э'йӈэльын.
Нэмэ волӄытвэма ынӈин нъэйӈэӄин.
Рэвымрэв-ым пэнин тымкыткынык вакъотвальын ынкъам лымынкыри пыннэты лылепыткульын.
Ынан лыгивэнну нинэлгыӄин коргъайӈальын нэрӄук.
Ӄол рыннин рэвымрэвэ амалваӈ э'йӈэльын йъонэн нэрӄук ынкъам ивнин: Гым нилгигым, гыт нэмыӄэй нилгигыт.
Ытръэч гыт нымэйӈигыт, гым-ым ныппылюйгым.
Эмэлкэ гым гынан ытленъюну нъинэлгыркын.
Ынӄэната-ым вэчьым ӄулитэ мынъылпууръыткумык.
Чама гыт нымэйӈигыт, малнъаӄапэраӄэнат ынӈин мэйӈыльыт коргычьатыльыт галгат.
гыт нымэйӈигыт, малнъаӄапэраӄэнат ынӈин мэйӈыльыт коргычьатыльыт галгат.
Ынӈин ивык, гэлгиринӈэвлин нэрӄук ынкъам лыгэн люнтэнчимгъутэ чиниткин ӄулиӄул йылнин равымравэты.
Ынкатагнэпы рэвымрэв ӄонпыӈ эмӄынъинъэ ынкъам волӄытвэӈӈок таӈамалваӈ ныкоргъайӈаӄэн, рээн гырголягты гэлӄытэ эвтылтыляма, эмрэтэӈъэйӈэӈэ.
Нэрӄук-ым ӈоткатагнэты пэнин тъалявылӈыльын, миӈкри ӄун ынпыначгын.
Энмэн ганымытвален ынпыначгын гэӈэвъэнэ.
Ыргин гатваленат ӈэръамытлыӈэн эккэт.
Эккэт нылгиныгынниӈӈыттыӄинэт, ванэван лымынкэкин гынник тымык ы’нылвавын.
Нынмыӄэн гынник эмнуӈкы, нынмыӄэн аӈӄак.
Ытръэч ӄол гитлин ӄонпы уйӈэ эгынниккэ гатвален.
Ӄонпы йичьэмрэт нырагтыӄэнат аммынга.
Ӄынвэр гынникгилильыт эпкиркэ ваӈӈогъат.
Аӈӄагыннэкгэлельыт эвыр эпкиркэ нитӄинэт, ымыӈ амноӈэты ӄытыльыт ванэван ныпкирынэт.
Ӄынвэр пэлятгъэ ынанӈэнычьын, ытлён ванэван миӈкри ы’нытрилын, наӄам ӈинычьэ нинэрэлӄырирӈыӄинэт ынинэльыт.
А’ачека ныкитэ, винвэ ытлыгырык, нинэтэйкыӄин янръатвыӄай.
Тэйкыплыткук ы’твъэт, а’ачека йыпнэн нывытлыӄэн уккэнчи ынкъам элкыгъи.
Ынан алкыӈӈок кытвыл энъатэты вальын етъаӈ гэтчылин, ымыӈ гэтэйкылинэт тивэлтитит.
А’ачек ныкитэ элкыгъи.
Нылеӄин ытлён аӈӄачормыеквэ.
Люур ынан льунин о’раветльачгын, аръаля нымэйыӈӄин.
О’раветльата а’йӈавыӈӈонэн тылельын.
А’ачек ръэвилюкэ нытваӄэн.
Ӄынвэр люур о’раветльайӈа мимыл виитиӈунин, эчги янръатвыкэн рэӄыр расӄэвыӈӈогъэ йыкыргык.
Мимлытиӈунэ мимыл ралёнтонэн ынкъам ы’твыльыӄэй лыгичикгынунык нъэлгъи.
Мимлытиӈунэ нэмэ пытӄытиӈунин.
Тыляма а’ачека етъаӈ рытчынинэт тэтивэлтитит.
Ы’твыӄэй турыгнунэтык, а’ачека йыкыргычыкогты ринтынинэт титимкыт.
Мимлытиӈунэ ымыльо титимкыт мимлык рээн титӄэннинэт ынкъам, мимыл ралёнтоплыткок, Мимлытиӈу въигъи.
А’ачекӄай рымагтэты нылеӄин.
Ынан, ӄээӄын тылек, льунин Танӈэлён, вакъотвальын энмык.
А’ачек а’йӈавыӈонэн тылельын.
А’ачек ы’ръэвилюкэ нытваӄэн.
Энмыгэӈкы ровтытвальын мэмылӄай а’ачека тымнэн ынкъам кэӈик йытонэн, эвыр ынкы окканчепытвыгэӈкы ёнэн.
А’мын-ым мынатчыченмык, - ивнин а’ачек Танӈэлёӈына.
Янор гым матчыгъак, - иквъи Танӈэлён.
Танӈэлён атчыгъэ.
Миӈкри ӄун-ым мэйӈытытэӈэт лыгэн-ым таӈъораӈ нытваӄэн, ытръэч а’ачека ы’ръэльукэ нинэнтыӄин, лыгэн нинэтэнгиеӈытӄуӄин.
Ынӈатал-ым эгынрыркыльигыт ӄэглынангэт, алымыӈ ынкы лыгэн нытвайгым, вачак льук эналваквъэ.
Аныӄун гыт ӄонльоӈ тырэнтыгыт, - ивнин Танӈэлёӈына а’ачек.
А’ачек лымгычыку Танӈэлёӈына атчыгъэ.
Аны гэнарэрлен Танӈэлён, э’квырга-ым тэнльук нэналвавӄэн.
Ӄынвэр а’ачек Танӈэлёӈына рыягнавкы вэтчагъэ.
Ынӈатал гымнан гыт льук тылваквыт, ынраӄ-ым мынпонточенмык, - нэмэ иквъи Танӈэлён.
Ытръэч-ым гымнин понты вэты гэӄупӄэтлин, миӈкри ӄун тэленъеп аӄамэтвака гэнъэлигым,— татлыгнэн а'ачека.
Вынэ мачынан, энмэч янор гыт мыпонтогыт.
А'ачек вытрынтэтгъи.
Танӈэлёӈына уккэнчин рыранэн ынкъам мэмылен понты йытонэн, рунин.
А'ачек малвэлвальын ӄутгъи ынкъам ивнин Танӈэлён.
Ынраӄ-ым мыпонтогыт, наӄэм гым ынӈатал тыгытъэтыркын, наӄам гыт а'ӄакытгылгавыӈ варкын, миӈкри ӄун гымнин понты гынан ругъэн.
Танӈэлёӈ вытрынтэтгъи.
А'ачека рыранэн нанӄын ынкъам линлиӈ леӈпрорылвэнэн.
Танӈэлёӈ въигъи.
Ынкы а'ачек рагтакватгъэ, миӈкри ӄун ынан лыги гэтчылин, иӈӄун ынык ынээльык тэгинӈэтылыыт тымнэнат, игыр аӈӄачгын таӈгыннэӈӈыттынво нъэлгъи.
Итык аӈӄачгыкэнат тэгинӈыльыт тыткунэт, ынӄэнат морыкы гэтинэнъэӄэнлинэт,— ивнинэт ытлыгыт,— амыргынан эмнуӈкинэт нъэлгъэт.
А'мын вынэ ӄынвэр наранмыгыт, ратанӈавӈэн ынӈэ амноӈэты элӄыткэ,— ивнин ытлыгэ а'ачек.
Ытръэч ытри эвынлыӈыр яалтынаратэты ратэнанъа'ӄавыӈоӈыт, ынӄэната гымнан ытри тырэльуӈыркынэт ынкъам тыранмыӈыркынат.
Тэнмавыплыткок а'ачек амноӈэты эквэтгъи.
Ытлён эмнуӈэтэ нылеӄин.
Ӄынвэр колё нымкыӄин уунъыт лъоӈӈонэнат.
Наӄам вак нылвавӄэн уунъукэ итык.
Ӄынвэр ытлён оонъольатыӈогъэ ынкъам люур нутэсӄын аркычатыӈогъэ.
Эвтылягты лылепгъи, эвын ынык эвыча нытваӄэн эппээпэйин гиныӈгин, ытлён ныпэгчиӈэтӄин эплеэн рымагтэты миӈкри ратвагъа.
Люур ынан льунин тылельын гэнъёпыльын Лёлгыльын.
Еп рыров ытлён нылгэкоргавӄэн, иӈӄун ынин купрэн гэгынникулин.
Лёлгыльа а'ачек эмтэйпынэн ынкъам ыныграгты рэквэтэвнин.
А'ачек тыляма умкык нинэнрэтӄин ынкъам чекавэтываӄ нинэтрилетӄин, ынкы Лелгыльын ӄымэк ныпэӄэттатӄэн.
Лёлгыльа ытлён рыпкирэннин, эвын гэвулӄытвилин ынкъам элвык нэнанэргаткэнаӈын, волӄытвэӄамэтвагъат.
Ыныкы ривыльу найпатынат ӈирэӄ вэлвыт.
Ыныкит ытлён нилюльэтӄин, эвыр ынкы вэлвыт нъэйӈэӄинэт.
Лыгимиӈкри митыркын?
Ӄынвэт ынан чымче вальыт кукэт пирининэт мимлыльыт ынкъам лыгэн ынӄэната инэнъимпэннинэт ривыльыт.
Ынкы ытри паагъат ӄулильэтык.
Лелгыльин яраӈы ынан ӈаргынойпы лыгэтаӈнъомравнэн ынкъам рылвэннин.
Эчги тэӈынлетгъи яраӈы ынан гынунык яраткынык рытрилнин нылгинымэйыӈӄин выквылгын, э'митлёната ӈылетыльыт уттыт рэрэтыткунинэт ынкъам ынкы нэмэ ӄутти э'ӄэльыт тылвыгъэт.
Ынӈин а'ачека ымыльо татлыгнэнат тэгинӈэтыльыт ынык ынээльык, лымынӄорыӈ ляйвыгыргын айылгыкэгты рытчынин.
Энмэн ӄутти гайъэльга ганымытваленат.
Йъэлгытомгын ӈирэнӈэвыльын ынкъам гаймычьыльын, ӄольым ныгтыӈъоӄэн ынкъам янраӈ валӄарӄайык нынымытваӄэн.
нытэминӈэтӄинэт, ӄутырык уӄӄэмэт нытэйкыӄинэт, ӄутырык-ым элвэльинэт яанаӈат.
Таӈынанъяачы нылӄытӄин йъэлгытомгын ӈинчьэн: Вынэ рай ельо етгъи, ӈэвысӄэттури, ӄытэӄэмэӈгытык,— пэнин ынӈин нивӄин йъэлгытомгын.
Гыт гымыгӈэвъэнэ нанӄамэтвавыркынэгыт, вачаӄ иъам ы’ттъыёл эеткэ итыркын, эвныпэ гыт ганавтыӈэгыт?
вачаӄ иъам ы’ттъыёл эеткэ итыркын, эвныпэ гыт ганавтыӈэгыт?
Ӄлявылӄая ӈыркыля нутэсӄын чоттагныкэн нэнаргыткоӈӈоӄэн ынкъам вытку тумгэ нивӄин, иӈӄун налпоттыркын, ӈыӄамэтваӄэн.
Ынан ӈирэют рэлюуръыт нинэнуӄинэт ынкъам ӄэмэйыръыт нытэлпыӄинэт.
Вулӄытвик ытлён таӈынанъяачыӈ нынтоӄэн.
Нырагтыӄэн.
Нэмэ эргатык а’ӄайганма нумэкэтръуӄинэт, нэмэ а’ачек яачыӈ нылӄытӄин тумык, мычетэ левлеву лынъйивык.
Ӄол итгъи нэмэ ынанъяал йъэлгытомгэпы ӈытогъэ.
Ӈыток аӈӄачормык льунин ӄэйымгук мэчыӄэргын.
А’ачек рагтыгъэ.
Нэмэ ярак ӄача вэтчагъэ ынкъам нэмэ льунин мэчыӄэргын.
Ӄынвэр а’ачек пэгчиӈэ ӈэнри кытгъи.
Ӄайымготкынык вэтчагъэ ынкъам льунин ӈэвысӄэт нытээнӈэтӄин мимлычыку, ынӈатал-ым колё нытэӈӄин, ымыльо рылгыт рылгыквыльыт, ымыӈ э’тти.
Ӈэвысӄэт гырголягты лылепгъи: - Вынэ ӄырэсӄикви.
Ытръэч миӈкри мырэсӄивык?
Лыгэн ӄилкымъетги ынкъам ӈанӄорыӈ ӄыпиӈкуги.
Ӄлявыл нытантэнмыӈатӄэн ытръэч нылгыгаратӄэн пиӈкук.
Ӄынвэр ытлён вэтгатгъэ — пиӈкугъи.
Люур-ым ынан льунин нылгиныгтиӈӄин ӈэвысӄэт.
Лыгэнэвыр ынкы ынан оммачайпынэн.
Янор мытэӄэмэӈык, ынан ӄэмиплыткук мынйылӄэнмык, - ӈэвысӄэтэ ивнин а’ачек.
Вынэ лыгэн мынйылӄэнмык, гым ванэван мыгытъэтгъэк.
Ыныкит гымнан эльукэ тъынтыгыт ӄонпыӈ гытъыльигыт ынкъам левлеву лынъёйгыт йъэлгытомга, ӄырым тъывытрэтык гыныкы.
Ынӈатал таӈамалваӈ гэтэӄэмэнлин ӈэвысӄэт.
Ӄэмиплыткук атчьатгъат.
Гым амторгынан энанӄамэтвавыркынэтык, игытъым э’птэ ӄыӄамэтватык гымыкайпы.
Нэмэ эргатык таӈынанъяачыӈ ӄытгъи а’ачек, нэмэ-ым мэлпэнинэмил ӄлявыля эвыӈӈонэн йъэлгытомгын: Гым ӄырым гынык ӈэвъэнэ нэнанӄамэтвавын, гыт-ым гымык ӈэвъэнэ нанӄамэтвавыркынэгыт, вачаӄ ӄонпыӈ кимылтэтыркын морыкы ӄытык, ынынъяачыӈ етыркын.
Ӄамэтвагъат.
Эчги ӄэмэйыръыт тэлпыгъэт, еӄоткогъэ мынга а’ачек ынкъам ратвынэн нытампэраӄэн уӄӄэм, наӄам таӈамалваӈ вальын тэйӈэт ынкы таӈымтаӈэты гэтриллин.
Таӈамгыныкайпы гым тыӄамэтваркын, э’птэ гымыкайпы гыт кыӄамэтвагэ, ӈотӄэнат ӄытааӈгынат.
Колё а’мын мынӈэвтумгэнмык ӈирэмури, - ӄамэтвама ивнин йъэлгытомгын ынпычьэ.
Ӄол-ым лыгэн авъеткынка нытваӄэн.
Лыгэн ӄэмэйыръын тэлпыгъи, ӄэмэӈы ринтыскивнин а’ачека ынкъам чимэтгъи.
Ымыӈ мычепытти льук налвавынат.
Нэмэ ынанъяачыӈ ӈытогъэ а’ачек ынкъам лыгэн вэтгыры мэчыӄэргэты эквэтъи.
Нэмэ инъэ ӈэвысӄэтэ рыгъевнин, энмэн нэрэтэнтимык, ӄыгъекви.
Колё ӄонпыӈ кимылтэтыркын, алымыӈ гымык ӈэвъэнэ гыт нанӄамэтвавыркынэгыт, гым-ым гынык ӈэвъэнэ ӄрым нэнанӄамэтвавын.
Нэмэ ӄамэтвамгогъат, нэмэ ӄлявыля лыгэн тъэр рэлюуръыт рунинэт ынкъам йъэлгытомгын ивнин: Гым амӄынъячо гынык ӈэвъэнэ нанӄамэтва- выркынэгым, игыр гымык ӈэвъэнэ наранӄамэтваквыт.
выркынэгым, игыр гымык ӈэвъэнэ наранӄамэтваквыт.
Лыгэн ынӈин иквъи, люур ӈэвысӄэт тэгныгтиӈӄин гаӄамама рэсӄиквъи.
Гаймычьыльа мынгэпы пиринин ынкъам ӄачакэната ныӄамэтваӄэн.
Ӄэмиплыткук чит оммачайпынэн, ытръэч эвын ынкы мэӈин уйӈэ.
Ӄлявыл ӈытогъэ, а'ачек кыленин рагтыльын, ӄонпыӈ нинэрэнӈэвтумгэвӈыӄин.
Колё тытэӈэт вэрин нъараӄэгыт.
Льуркын ӈаанӄэн мэчыӄэргын?
Тыльуркын,— татлыгнэн гаймычьыльыйъэлгытомгын.
Итык рэльуӈын, ӄылӄытги, йъарат ӄраӄатыркын.
тээӈӈыльын ӈэвысӄэт, эвыр ӈэвысӄэтэ ытлён тэнрэсӄивӈынин.
Колё вынэ гэрэпиӈкуӈлин ӄалетлы гаймычьыльын, чама колё нылгыгэрэтӄин, ӄынвэр-ым пиӈкугъи.
Эргатык чикинъэ рыгъевнин ытлён ӈэвысӄэтэ ынкъам ивнин: Ратанӈавӈэн, кыгъекви, нэрэтэнтимык.
Ӄырымэвын, энмэч вэты нэнатымлёммачайпыӄэн ӈэвысӄэт.
Люур эчги ыннэн о'равэтльан ӈытогъэ, ӄэйымгун пэглягъэ, эвыр ӄлявыл пэркылятыӈогъэ ынкъам въигъи.
Энмэн ӄутти ганымытваленат гатльата.
Ытльата вэтыӄун галгэн вэтгавыт нэнаравалёмӈыӄэнат.
Ӄол рыннин ытльата валёмнэн, энмэн аӈӄачормык нынкэлиткувӄинэт.
Эвыр-ым ытля чемгьоӈӈогъэ, миӈкри ӄун эвыт нэныгъюлевыркынэт кэличитык ынкъам калевэтгавык, эвын-ым ымыӈ ӈэнку нэрэныгъюлевӈынэт эмыръагатлен вэтгавыт.
Ынан ӈаргын Э'ликкыльин ытля Стр.
Энмэн ӄутти ганымытваленат гатльата.
Ытльата вэтыӄун галгэн вэтгавыт нэнаравалёмӈыӄэнат.
Ӄол рыннин ытльата валёмнэн, энмэн аӈӄачормык нынкэлиткувӄинэт.
Эвыр-ым ытля чемгьоӈӈогъэ, миӈкри ӄун эвыт нэныгъюлевыркынэт кэличитык ынкъам калевэтгавык, эвын-ым ымыӈ ӈэнку нэрэныгъюлевӈынэт эмыръагатлен вэтгавыт.
Ынан ӈаргын ывичвыльын экык э'йӈэвнин.
Ратаӈ, ӄыпаагэ тымӈэывэчватыльатык, ӄытэнмавыркын гамгагалгэн вэтгавыт гыёлятынво, лыгэн лельутвыт пыкирык, аӈӄачормэты ӄыкэлиткучӄикви.
Пылыткумил нэмэ ӄырагтыгэ.
ывичвыльын экык э'йӈэвнин.
Ратаӈ, ӄыпаагэ тымӈэывэчватыльатык, ӄытэнмавыркын гамгагалгэн вэтгавыт гыёлятынво, лыгэн лельутвыт пыкирык, аӈӄачормэты ӄыкэлиткучӄикви.
Пылыткумил нэмэ ӄырагтыгэ.
Ынкатагнэпы ӈэвысӄэтэ экык рытэнмавыӈонэн калеткорагты.
Ынкэмиръым эвыт ынкы пэтле пыкиргъи лельутвъэт.
Ынкы рээн ӈинӄэй кэлиткучӄиквъи.
Тъэр гивит галяк ынан чичевнин, инӄун ытлён ытръэч кэличитык гыюлетыркын, ытръэч эвын галгэн йилыйил чамъам ы'ныгъюлетын.
Миӈкэмил горакалеткояален — гэвэты, ытръэч-ым ытльата льунин эвын ытлён а'ачекиӈо гэнъэтлин.
Лыгэн кэлиткуплыткугъэт ытри ярагты тэнмавыӈогъат.
Лельутвэт навалёмын о'раӈанӄо акваттэнмавыльын.
Нэмыӄэй ытри тэнмавымгогъат ярагты.
Ӄынвэр ытри эквэтгъэт.
Ытля нъэтгуӄин, иӈӄун титэ вытку нэрэльуӈынэт галгат ынкъам эккэтэ ранвэтгаванӈынэнат, миӈкри ӄун ытлён гыютльу нъэлги.
Гынонаӈӄак нъэлык, волӄытвэма, нэльунэт ӄэтчанрот тылельыт.
Китаӄун ӄыпалёмтэлгынат, рэӄын ивыркыт ӄэтчанрот,— ивнин ытльата экык.
Гымнан ванэван мывалёмынат ӄэтчанрот, ванэван мури галгаеля ы'ныныгъюлевмык,— эккэтэ ивнин ытля.
Колё ынӈин оратваяагъэ кэлиткук, вачаӄ панэна галгэн йилиил гыюлетык лывавын!
Ӄолетъылё амыргынан галгат нэльунэт риӈэмйыльыт, наӄам эвысӄыкыльэ ытльата нэмэ пынлёнэн экык: Ы'мто рэӄын ивыркыт галгат тылельыт, миӈкри варкын тылянвылӄыл?
Миӈкри ӄун эквырга митгъек, ванэван ынкы мури ы'ныныгъюлевмык галгаелеты, мури ытръэч мытыгъюленмык калевэтгавкы ынкъам кэличитык, этъопэл нъэнамӈылёркын, ӈутку ръэнут гэкэлилин, ынкы наӄамлым тъытатлыӈыркынэгыт.
Ӄээӄын вак ыргынан нэмэ нэльунэт ачьэӄыт альэӄатыльыт.
Ынкэмир ытри нъэйӈэӄинэт альэӄатыӈок.
ынӈатал-ым этъым валёмыркынат рэӄын ивыркыт яральыт.
Ымыӈ ачьэӄыт ванэван мывалёмынат, миӈкри ӄун э'квырга ванэван галгэн йилыт мыныгъюлетынэт.
Ӄонырыӈ-ым ымыӈ ыннэнчьэтэ о'равэтльата ванэван лыги нылгынин галтэн йилиил.
Ынпыӈэв анӈэнайпыгъэ аккагты, экык э'йӈэльэтыплыткук ытльата ивнин: Галгат вэтгавыльыт гынан люӈыгъюлетэ рытынэт.
Китаӄун-ым ӄиникви, иъам лельутвыкин льынвык мимыл пыгыпгыльэтыркын?
Ынӄэн итык гымнан лыги.
Пыгыпгэтыркын мимыл, миӈкри ӄун тэвэнан лельутвыкин митчирэтыркын ынкъам ынӄэната мытлеркын.
Ӄонырыӈ-ым гынан ӄээ'кугын,— нэмэ ытльата ӄраӄыльа ивнин.
Ӄэлюӄ-ым ытльата нинивӄин, экык лымаляквъэ ынкъам ээ'кунин льыӈгыпы пыгыпгыльын мимыл.
Ынкы ытльата экык мэмлеты упынъылинин, иӈӄун ытлён лыгэнитык раӄылӄыл эгъюлӄыльин.
Лельутвъэт рымагтэты нылеӄин.
А'ачек ванэван ныкапчачавын, миӈкри ӄун ытлён гэгъюлетлин альэӄатык.
Ытлён лыгэн ӈачыӈӄачкэн аӈӄачормэты гапэнрылен.
Эвыр ытлён ынкы пэтле ӈыпэгъи.
Ынан рыкыквавнэнат эвиръыт.
Ӈыпэк ытлён тармачьыӈытльагты люӈылӄытэ итгъи.
Ытръэч яачыӈыткок нивӄинэт, иӈӄун ӄули- нымык раӄъо'равэтльан варкын, микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык вальыт.
нымык раӄъо'равэтльан варкын, микынэ кымиӈыт ӄутти нинэныгъюлевӄинэт калевэтгавык ынкъам тэкэлиӈкы ымыӈ ӄулинымык вальыт.
Ытръэч варат нычичыльэтӄин, иӈӄун ынӄэн о'равэтльан этъыманы ытльата рыпылӄавъё, мэӈин галгаелеты гыюлетык галвавлен.
Энмэн ганымытвален Икычурэльын, Кулючильын ынкъам Нууӄэӈэв.
Ытри ымыльо эӈэӈыльыт.
Нууӄэӈэв нъэликъэ'нӄэтӄин.
Ӄол итгъэт эльоткома льувылгыгъэт Кулючильын ынкъам Икычурэльын эӈэӈыльыт.
Ынраӄ-ым Кулючильэ Икучурэльын э'йӈэвнин рамкэченво.
Эргатык кыевык Икычурэльэ ытля рымӈылявнэн, иӈӄун энмэн ытлён Колёчельэты рэмкичиркын.
Эвыръым ынӈин ивыплыткук ытля, Икычурэльын эквэтгъи Колёчельэты.
А'мын рай мэӈин?
Вынэ вай гым, Икычурэльигым,— татлыгнэн рэмкыльэ чоттагнэпы.
Вынэ ӄырэсӄикви ралкогты, гаятъёченайгыт мынылгэтаӈӄамэтвамык,— ивнин авынральа.
А'мын Кулючильин ытля нылгигытэӈъэв гэтэӄэмэнлин.
Киткит мачьематыльын гатле нэнапатӄэн ынпыӈэвэ.
Ынӈин вулӄытвик ымыӈ люнрэӄыльыт, лыгэн ныпаӈъэвӈытоӄэнат.
Вынэ кита виин мынувичвэнмык,— ынӈин ивыплыткук Кулючильын ярарӈытогъэ.
Ынӄор-ым рэмкыльын эльоткоӈӈогъэ.
Ильуткульын рэмкыльын Кулючильэ пынлёнэн: А'мын ӄэйӈун гынан ръэнут тумгу нинэлгигыт?
Вай-ым ивырвиӄэй.
Гынан-ым?
Рэӄокалгын.
Гынан лыги Нууӄэӈэв ӄыликъэнӄэтыльын?
пынлёнэн Кулючильэ Икычурэльын.
Ынраӄ-ым иъа'м энамӈылёркын, райъоӈыркын ӈэвысӄэт Нууӄэкин?
Вынэ китаӄун мынйъогъан, наӄам ытлён вэты гытиӈу нэлгыркын.
Вынэ а'тав мынылӄыт, ытръэч гынин рэӄокалгын мэтиву тылгыркын,— ивнин Икычурэльэ.
Вынэ эвнэмэтивэткэ, а'тав энмэч мынлеркын.
Игыр ӈэвысӄэт ӈыроча рэтлягъа этэӄэплыӈкэ, ынан этлячьата нинэтэйкыӄинэт ӄэпылти гынрырэткинэт.
Ытри эквэтгъэт.
Нылеӄинэт.
Кулючильын риӄукэну нъэлгъи Икычурэльын-ым ивырвину.
А'мын рэӄокалгын танлымынӄо нылейвыӄин, лымӈэ ытлён ныпэлӄынтэтӄин амыйӈоткогэлек.
Ӄынвэр Икычурэльэ ивнин: Опопы аны раӄылӄыл рэӄокалгын мынпэлян,— ынӈин ивыплыткук Икычурэльэ Кулючильын рымагтэты эквэтгъэт.
Авынтыляма ӄынвэр Икычурэльын туквэгиӈэтэ тыляӈӈогъэ ынкъам тумгытум пынлёльын ивнин: Гынан ванэван ӄыльугын ӈэвысӄэтин ривыльын, морыкы гынрырэтыльын, ынӄэната гым тылеркын мимлыгиӈэтэ.
И'кычурэльын таӈынвэчвава аӈӄак иргъи ынкъам ӈэвысӄэтык нымнымык тумгытум ивнин: Вай-ым ӈэвысӄэт ӈыторкын, ӄэпыл гынрырэткин тантэнмыӈысӄэвыркынэн, мури выквычвытгыргык мынатчымык.
Люур ӄэглынангэт ӈэвысӄэт ӈытогъэ ӄапленаӈынратэты.
Ынан ӄэпыл лымынкыри нэнанӄэргав- ӄэн ынкъам ӄынур-ым майӈаакайӈын лымынкыри ныӄэргатӄэн, энмэч ӄымэк нинэльуӄинэт атчытвальыт о'равэтльат.
Ӈэвысӄэт рэсӄиквъи.
Ӄлявылтэ нэмыӄэй винвэ рэсӄиквъэт.
Люур-ым ытлыгэ ӈэвысӄэт эвыӈӈонэн: Эргатык ӄэпыл галгарга ӄэнатыёгын аӈӄачормэпы.
Аӈӄачормэты мынылӄынмык ынкъам галгарго мыннъэлмык,— тумгытум ивнин Икычурэльэ.
Ытри аӈӄачормык галгарго нъэлгъэт.
Эргатык инъэ ӈэвысӄэт аӈӄачормык галгаргыномакавыӈӈогъэ.
Ымыльо галгаргыт тэӈэмтэӈынчичьэтэ нэнаёӄэнат.
эквырга-ым панэна рычикуплыткук ытлён ёнэн.
Ӈэвысӄэтэ эмӄынтипык нэнэвъянватӄэн ӄэпыл, э'ӄвырга-ым панэна люнчичевэ итгъи.
Плыткук ӄэпыл ӈэвысӄэтэ тантэнмыны'ӈонэн.
Лыгэн-ым пэнинэмил ныӄэргатӄэн.
Ынраӄ-ым мыркотаагнэн ынкъам люур ӄалеты мэмлыӈӄачагты кавральатгъэ.
Ӈэвысӄэтэ кээльэннин ынкъам люур рыркайӈын льунин, И'кычурэльын а'йӈавъё мэмлепы пинтыӄэтгъи ынкъам ӄэпыл ӈэвысӄэтык рээн титӄэннин ынкъам яраӄачагты эквэтгъи.
А'мын чеӈэр кынмал мытрэтын, ӄынмал ӈэву мынылгын.
Игыр гынык ӄээӄын ранымытвагъа, ынӄорыӈ-ым гымнан тыранрагтанӈын,— ивнин Кулючильэ Икучурэльын.
Ӄээӄын вак Кулючильэ ӈэвысӄэт рырагтаннэн.
Ынраӄ-ым рыӄычӄычевнин.
Ӄол рыннин Икычурэльэ ытля ивнин: Ытлён вай антыёка мытытваркын, опопы мачынан ӄынмыгын ӈэвысӄэт ынан тырэнэювӈын.
Ӈэвысӄэт тъылыӈогъэ ынкъам авынранмалявӈэты Кулючильэ въигъи.
Кулючильэ роратвавнэн амайынляка, вытку ытльа э'йӈэвыплыткук майынлянэн.
И'кылён, ӈэвысӄэт майынлянэн Кулючильэ, вай-ым тыгтыркын,— ытля ивнин Икычурыльэ.
Аплёратвака расӄыткын пэглягъэ ынкъам ытля ӈаргынойпы эккэтэ ивнин: Ытлён вай эчеӈыттэткэ, тынатвыркын.
А'тав лыгэӄылпэ ӄынлыгэтгын.
Лыгэн эвыр тылгымич ӈэвысӄэт ӄынур пэнин нэчьэттылеӄин.
Эвыр тылгыгъи ивырвитэ рывакъоӈаннэн.
Эвын-ым лыгэн ытри тагнымытваӈӈогъат, ӄол-ым энаальын ныӈаквъэтваӄэн.
Энмэн тэленъеп ганымытвален ръэвӈыттыльын ынкъам ынин ӈэвъэн эвыр ыргинэт мигчитльэт.
Мигчитльэт йъарат а'ткэгма нытваӄэнат, ныгытъэтӄинэт чама эвиръыкэ нытваӄэнат.
ӄавъелоёлгын, ымыӈ ынкы нэнанлыватӄэн нэнэны.
А'мын-ым ӈинӄэйӄэй таӈамӄынэргатык нымэйӈэтӄин.
Ытльата амӄынэргатык амэтчыӈ вальыт выквыт нинэривлыӄинэт кымэӈэты.
Ӈинӄэй ӄонпы нинюльэтӄин.
Ӄынвэр гэлгикэтгутвилин.
Ӄол итгъи экык ӈытогъэ.
Льунинэт энаальыт мэмылёльыт.
Вэчьым мынъы'тормэмылытъолёмык,— ынан ивнин ытлыгын,— вэлчиин энаальыт гамэмылёленат.
Вынэ ӄыгтыгыткы мэмыл, мэмылытъолёльыморэ, —ръэвӈыттыльэ ивнин а'ачек.
Экык ӄытгъи ынпыначгыӄэеты ынкъам, ынык пыкирык, ынпыначгыӄай ивнин а'ачека: Морыкагты ӄынльэтэтгын мэмыл,— ынӈин ивыплыткук, ытлён ратгытъэ.
Ӄынвэр нэмэ пытӄылӄытгъи ынпыначгыӄаеты.
Ӈэнри тыляма, ынан пиринин оттылгын кэӈунэӈэмил мэйӈэльын.
Ынпыначгыӄая льунин ръэвӈыттыльын готтыма тылельын ынкъам ягнанэн.
Ынпыначгыӄай ынӄэната кыпчевынэн.
Ынпыначгыӄай мигчитльу нъэлгъи.
Ванэван ыргынан ынпыначгын ы'нынтэӈычьэвын.
Миӈкри ытлён мытритыркын?
Вайыӈкы варкын ынпыӈэвӄэй, а'тав ынӄэн ынпыӈэвӄэй мынымӈылёчӄэвын,— татлыгнэн ынпыӈэвӄэе.
Ынпыначга ӈэвъэн тыӈивынин ынпыӈавӄэеты.
Ынкы пыкирык ӈэвысӄэтэ ынпыӈэвӄэй ивнин: Колё а'мын миӈкри ӄынтыгын мургин ӄлявыл, ӄонпыӈ мури нэнтэвиминӈэтыркынимык, рыпэт мигчирэтыльэтык лылет челгыръогъат.
Люур ӄлявыл, ръэвытъулуплыткук, йылӄэтгъи.
Кыевык ынан льунин тиркытир, чекыяак ӄэргатыльын.
Аны ынан тиркытир гарайъонлен ынкъам вытку ӈэнку пыкирык гэйылӄэтлин.
Вытку ӈыроӄавык кивык ытлён кыеквъи.
Кыевык ынан льунин чымче яраӈы ынкы нынымытваӄэн ынпыӈэвӄэй.
Йылӄыплыткук, а'ачек гэлгирултывилин.
Ынпыӈэвӄэе янор тъэръэв нэнанӄамэтвавӄэн ынкъам тыленымкэвэ тэйӈэт нинэнтыӄин.
Гыт аӈӄачормэты ӄылӄытги ынкъам ынкы ӄыйылӄэтги,— тэгмэлевыльын а'ачек ынпыӈэвӄэе ивнин.
Эргатык инъэ ынӈэ этлепкэ, вытку гымнан тыръэйӈэквыт, вытку ынкы ӄытлепги.
Итык рэтлепгъэ еп гымнан э'йӈэвкэ, ӄырым гыт ярак ӄыпкирги,— рымагтэты нэнанвэтгаатӄэн ынпыӈэвӄэе.
А'ачек атчьатгъэ.
Ынан рэтыӈ нинэльуӄинэт таӈамалваӈ вальыт кэльэт, чама ӄынур ытлён нэрэтӄин энмэпы ынкъам мэмлыткынык нирӄин.
Вачаӄ ванэван ытлён нытлепын.
Вытку пытӄыӈ анэнӄач ытлён ынпыӈэвӄэе э'йӈэвнин.
Ынкы вытку ӄлявыл лылепгъи ынкъам эвын ӄытлыги ярак нытваӄэн.
Ынӈин а'ачек тэрмэчьыӈыльын гэтэнымчевӄы лин ынпыӈэвӄэе.
Энмэн амӈъочьэн рагэнэвӄай анольатынвык нытваӄэн.
Ытри таӈымаляӈэт гэгытъэтлинэт, миӈкри ӄун тэӈэнныкэ натвален.
Ымыӈ эмкытэ ыннэнъют ынныт ныкваӄэнат.
Мыграгэнэва нынтъэрылтэвӄинэт ыннэнъюӄэгти ынныт.
Ӄынвэр эгынтогъэ.
Энмэч рэмкыт вылгыӄаанматыӈогъат.
Ымыльо рагэнэкэнат вылгыӄаанматыльэты эквэтгъэт.
Ытръэч ынпыначгын ӈирэнӈээккэльын ярак гапэлятлен.
Ынпыначга ӄонпыӈ гиӈыт етъаӈ нинэнтыӄинэт.
Ӄол итгъэт инъэ кыеквъэт.
Нылгитымгэтӄин.
Люур ынпыначга, аӈӄачормык вакъотвальа, валёмнэн выргыргын ынкъам рыров ынкы увпэральын, ӄынур пыгыпгэтыльын, чама ынныт йъэтылельыт льоӈӈонэнат.
Ынпыначга лыгэӄылпэ гиӈыт рывнинэт.
Колё аны ыннээн ныквальатӄэн.
Ынпыначга э'йӈэвнинэт ӈээккэт.
Аны колё ыннээн ныйпэльэтӄин, ымыӈ ванэван ы'нынрэӄэвын.
Таӈымъы'лёӈэт элпъикэ ыннээн гэлелин ынкъам ымъылёӈэт энвилкэ, апаӈъэвӈытока гэггиӈыткулинэт ӈыроргарэ.
Вулӄытвик нэмыӄэй ыннэн тэлпыгъи, ӄытлыги-ым таӈӄонпыӈ галягъэ.
Ынкы вулӄытвик лыгэн атчьатгъат, миӈкри ӄун тылек галвавыӈоленат.
Вытку эргатык ыннээн нэн- мигчирэвын, лыгэн нынкыквавӄэнат чама нулювӄинэт.
мигчирэвын, лыгэн нынкыквавӄэнат чама нулювӄинэт.
Вылгыӄаанматыльэпы пыкиргъэт энаальыт, эвын ынпыначгын гэтэнныӈлин, рыпэт кытвыл вальыт милӄыт гэнаймэленат.
Вытку вылыӈок ынпыначга тэвъэл эвыр вичыннээн тэйвыгнин гамгараткогты.
Ытръэч ӈирэӄ нымэйыӈӄинэт улювыт лёӈытва рыннинэт, ынӄэнат ынпыначга нэвлятэты нэнарагтаӈӄэнат.
Титэ моолӄытынвэпы нивлевыпкиргъэт, эвын энмэч эчгитэйӈэткэ нынъэлӄинэт.
Этляӄ ынпыначга энаальыт ивнинэт: А'тав аны анольатынвэты мынылӄынмык, юрэӄ ръэнутӄэгти мынъыльуркынэт.
Ытръэч-ым ӈэнку ръэнутэт танлёмпэлята мытынтынэт,— энаальыт нытатлыӈыткоӄэнат ынпыначгэты.
Вынэ энмэч а'тав мынтэнмавыркын, ӄорвамготгытык.
Эквэтгъэт анольатынвэты.
Ӈэнку пыкирык ынпыначга ӄол улюв рыкалыровнэн ынкъам рывэнтэтийгут рыннин.
Нэнвэнтэтын улюв.
Колё аны лыгэн турынныгинив увлюгчыку нытваӄэнат, миӈкри ӄун тымъёттэ эвын эгынток.
Ӄол улюв ынпыначга рывэнтэннин ынкъам тэйвыгнин вытку анольатынвык тылек.
Нивӄинэт, энмэн тэленъеп ымыӈ ы'ттъыт нывэтгавӄэнат.
Ытръэч ытри рыгэргэвык авэтгавка гэнъэтлинэт.
Ынӄэн ынӈин гатвален.
Ганымытваленат ӈирэӄ ы'ттъыт ынкъам ытри амалваӈ вальык о'равэтльак ганымытваленат.
Ӄол нылгинытэӈӄин о'равэтльан ы'ттъэты.
Ӄутынэ-ым чиниткин ы'ттъын нэналпынрыӄэн роолӄыля, ынӄорыӈ-ым ниниткэӄинэт роолӄылтэ чама-ым тымӈэмэӈкы нэнаркыпчевыӄэн.
Ӄол итгъэт ӈирэӄ ы'ттъыт умэкэтгъэт райвачыӈкы а'ӄао'равэтльак ынкъам таӈэтынвыльын ӄульи'ттэ пынлёнэн: А'мын гыт миӈкри нытвайгыт?
Нылгинымэльэв нытвайгым.
Гыт-ым миӈкри нытвайгыт?
Э'тки а'ткэгма нытвайгым.
Гымнин этын лыгъэ'тки, гым ынан нэналпынрыӄэн тэйӈэтэ, ынӄорыӈ-ым ниниткэӄинэт ынкъам нэнаркыпчевыӄэн тымӈэмэӈӄы.
Ивкэӄун вай левыт ӄыгитэгын тынотэты вальын.
О'равэтльата валёмнэнат вэтгавыльыт итчерэйилытэ ынкъам патгыргэпы гитэнинэт.
Эвын-ым ы'ттъыт нывэтгавӄэнат.
О'равэтльата анӈэнагты ивнинэт: А'мын йылгатымӈэтвакыльэнат нывэтгавӄэнат, вэлер-ым э'ӄэйилетыркыт.
Ы'ттъыт нотагты ръилегъэт.
Оратвак, таӈъоравэтльэн ы'ттъын пыкиргъи, ытръэч-ым авэтгавка гэнъэтлин.
Ӄол ы'ттъын ӄонпыӈ гатымӈэвлен.
Ынӈин ы'ттъын авэтгавкыльо гэнъэллин, ытръэч-ым вэнлыги ныгыттэӄин.
Энмэн-ым ӄол гитлин лыгэмайӈычавчыв гакалыролен айванальэты, иӈӄун ынин ӈэлвыл аръаля нымкыӄин; рыпэт ръоравагтэлма ӄэюут ынкъам рэквытти а'йӈама вэтгавыльыт а'ӄавалёмыӈ.
Айванальа тэгнунтымъэв палёмтэлнэн чавчыв вэтгавыльын ынкъам ымыӈ ванэван рэӄын нивнин, лыгэн авъеткынка нытваӄэн.
Чавчывата эргыльа айваӈальын ачыгнэн ӈалвыльэты.
Ытри ӄытгъэт ӈалвыльэты.
А'мын ӈэлвыл нэнвэгтилетын.
Аны колё мэйӈыӈэлвыльыкин ӄэюут ынкъам рэквытти гъэйӈэлинэт, рыпэт нутэнут гурвэлетлин.
Э'квырга-ым чавчыв ытри айванальын мэлпэнинэмил нывэтгавӄэнат, мэчичьу айванальын нытэнӈыткуӄин.
айванальын мэлпэнинэмил нывэтгавӄэнат, мэчичьу айванальын нытэнӈыткуӄин.
Айванальа чавчыв нэмыӄэй рэмкичийгут рыннин.
Ӄолетъылё чавчыв рэмкичигъи айванальэты.
Тэӈӄэмиплыткук, айванальа чавчыв ивнин: Моргынан мытрапэнрыӈын рыркаровтыт, ӄырым этыӈан нъылымӈэнан, чама гымык ӈэлвыльин э'йӈэн нъывалёмын?
Чавчыв элкыгъи рыркапэнратыльык рээн.
гъэйӈэлин, рыпэт чавчыв эвилюкэ гэнъэтлин.
Колёмэй ипэ гыт гачавчывавэгыт,— ытръэч ынӈин иквъи чавчыв.
(стр.
ЛЫМӇЫЛТЭ Мутлювйи Стр.
рыпэт-ым тэӈэмӄэвииръэ нынымытваӄэнат.
Ӄол гитлин таӈымльаляӈэт гаёа'тлен.
Ӄынвэр таӈымыльо гагытъатыӈӈоленат.
Амынан ы'ттъыёлральын ванэван ныгытъэтгъэн.
Ӄол итгъи ёо'мачы, миӈкри вай тэнмавыӈӈогъэ Мутлювйи (ынӈин нъэйӈэвӄин ейвэл).
Ынӈатал ёо'мачы миӈкри тэнмавыркын, лыгэнитык рэӄитувъигъэ,—чакэтта нинивӄин тэнмавыльын Мутлювйи.
Вынэ рэӄыркын, ынӈэ гым энанъотавка, гымнан кымиӈын тылӄырирыркын,— а'ӄоча татлыгнэн чакыгэт Мутлювйинэ.
Мутлювйи ӈытогъэ.
Лыгэн айгыпы эквэтгъи.
Авынтыляма ӄынвэр эвиръыт гылгэпы ӄэтыӈӈогъат.
Мутлювйи пэлӄынтэтгъи.
Чакэтта ӄэтувъэӈӈольын ярагты э'мэннин.
Вачаӄ эмчекыльин, ӄол итгъи нэмэ тэнмавыӈӈогъэ нотагты.
Нэмэ чит чакэтта ръотавнэн.
Миӈкри-ым ӄырым нывалёмгъан.
Нэмэ лыгэн айгыпы тыляӈӈогъэ.
Ӄынвэр ынан кытийгын рымагтынэн.
Наӄамлым-ым ӈэнку нылгитымгэтӄин.
Ынан льунинэт ярат.
Рэнмырилти яракэн мачгыргол нытваӄэнат.
Мутлювги тытлыгъет вэтчагъэ, ытлён ванэван ы'нльугъэн, эвытрыкэ гэнъэтлин.
Ынӄэн нымным рэккэӈин.
ӄэтувъэӈӈольын ярагты э'мэннин.
Вачаӄ эмчекыльин, ӄол итгъи нэмэ тэнмавыӈӈогъэ нотагты.
Нэмэ чит чакэтта ръотавнэн.
Миӈкри-ым ӄырым нывалёмгъан.
Нэмэ лыгэн айгыпы тыляӈӈогъэ.
Ӄынвэр ынан кытийгын рымагтынэн.
Наӄамлым-ым ӈэнку нылгитымгэтӄин.
Ынан льунинэт ярат.
Рэнмырилти яракэн мачгыргол нытваӄэнат.
Мутлювги тытлыгъет вэтчагъэ, ытлён ванэван ы'нльугъэн, эвытрыкэ гэнъэтлин.
Ынӄэн нымным рэккэӈин.
Ӄита ӄинэйылги пынлётконаӈ,— раккаӈынпыначгын иквъи томыкы.
пынлёткоӈӈогъэ, маӈэнӄача рай варкын нымным Пынаквын.
Мутлювгинэ кэӈунэӈэтэ энатрынэн пыглылявыт.
Пыглылявыт паагъэ илюльэтык.
Ынпыначга ринтысӄивнин пыглылявыт ынкъам тумгыт ивнинэт: Ыныкы нэйылын имчьэчугнэлгын, гэлевтылин.
Нэмэ ынпыначгын пынлёткоӈӈогъэ.
Эчги нэлёльыӈӈоӄэн имчьэчугнэлгын, Мутлювгинэ кэӈунэӈэтэ нинэтэнгээрэӈӄин, ынкъам ныпааӄэн илюльэтык.
Ынпыначгын лываквъэ пынлёткок.
Ы'ттъычгын, тытлык ӄача готытвальын, Пынаквыӈӄачагты нытэгъеӈӄин.
Ӄынвэр ы'ттъын инэнлыпъэтгъи ынкъам Пынаквынвэты эквэтгъи.
Нэмыӄэй Мутлювги гагчыръогъэ яраӈӄачеты.
Пыкиринэӈу ы'ттъэ валӄарат нэнаранӄаплеттавӈыӄэнат.
Ытлён моогъэ кэтэм Мутлювйин валӄарайпы, ытръэч лывавнэн рыпэӄэттавкы.
Ынӈин ымыльо валӄарат лывавнэнат рыпэӄэттавкы.
Ытръэч ы'ттъыёлран рыпэӄэттавнэн ынкъам ыннэн о'равэтльан рунин.
Мутлювйин ричитык нытваӄэн ваӈӄытэн мэмылӄай.
Мутлювйинэ гуннин ы'ттъычгын.
Ваӈӄытмэмыл- ӄаен яальыпъыт чекыяа нилюльэ'тӄинэт, наӄам колё лыляйӈыт нымэйыӈӄинэт.
ӄаен яальыпъыт чекыяа нилюльэ'тӄинэт, наӄам колё лыляйӈыт нымэйыӈӄинэт.
Ы'ттъыръэтгыпыльыт пыкиргъэт.
Ытръэч ы'ттъын айылго нылгыӄин пирик, миӈкри ӄун айылгэты вальа гэкгутлин.
Ӄынвэт Мутлювйи тытлыӈаргынойпы нъэйӈэквъэн: Мутлюв, аны ы'ттъын мургин ӄыйылгын.
Вынэ ӄырым, иъам торгынан гэнӈивылин, нэмыӄэй гымнан выёльо тырэлгыӈын.
Вынэ ынан гыт ӄэӈэӈытвиги.
Вынэ гым ымы ынӈин эӈэӈылигым.
Эвын гым ныгинникуйгым чинит.
Вынэ эвыт выёльэты гыт рэтэгъеӈыркын, моргынан гаймаӈэн гыт эккэтэ мытралпынрыгыт.
Янор, ӄырэтгыткы, юрэӄ ринэтэмъюӈӈытык.
Ӈинӄэй нэрэтын, вытку ынкы ы'ттъын йылнин, ытръэч ивнинэт: Ыныкит рантаглянӈыткы ӈинӄэй, гымнан вэнлыги лымынкы вальыторэ тырэльуӈытык, ымыӈ нутэсӄычыку, ынӈатал ынкы тырэлгунмэтйиӈытык.
Рэккэӈыт эквэтгъэт.
Ытръэч аплёратвака ӈинӄэй эквэтгъи.
Колё а'мын нэтэмъюӈгым.
Еп ынӈин эвма, Мутлювйин чакыгэт эрымкатыӈӈогъэ ынкъам эвыр пэтле йытонэн рэккэӈин ӈинӄэй, ытръэч лыгэн о'равэтльан.
Ытлён нэтэнынныӈын Тайкыгыргыно.
Мутлювйинэ нинэныгъюлевӄин мыркогыркэк Тайкыгыргын.
Ӄол рыннин Тайкыгыргына Мутлювйи ивнин: Мутлюв, ивкэ лымӈэ мынмыркогыркэчӄэвмык.
Ытри эквэтгъэт.
Лыгэн тымӈанӄачормык и'нныпъин ръылинин ынкъам рыкавральавыӈонэн, ӄынур мыркогыркэма.
Колё нымкыӄин мырголгын йыто- льаннэн, ынӄоры йытонэн унъэл.
Ынӄоры Тайкыгыргын нымнымэты рэчейвыткуӈгъи.
Ытлыгын вэтгыры вагъэ, ытръэч ивнин: льаннэн, ынӄоры йытонэн унъэл.
Ынӄоры Тайкыгыргын нымнымэты рэчейвыткуӈгъи.
Ытлыгын вэтгыры вагъэ, ытръэч ивнин: Гынан ричит ӄынлейвыркын ынкъам кэӈунэӈ.
Эвыр ранӄамэтвавӈык, гынан ӈыроӄ ръэвин рычгытъымыт ӄынуркынэт, ыргынан ӈирэют нынуӄинэт, эвыр тэнильуткуӈийгут рытык — ынӈэ э'нӄэткэ.
Ӄлявыл эквэтгъи.
Нымнымык пыкиргъэт.
Чаёкво нантэнмавынат эмӈирэют ръэвин рылгыт, Тайкыгыргына йынаннэн ӈыроӄав.
Вулӄытвик авынральын ильуткугъи ынкъам, плыткук тэнильуткуӈийгут рыннин Тайкыгыргын.
Ынан чит ивнин, энмэн ытлён эӈэӈкыльин, ынӄэната-ым ӄырым нильуткун, ытръэч ӄутынэ ивнин: Ӄырым эӈэӈкэ ӄытвагэ, миӈкри ӄун гыт Мутлювйийгыт эккэйгыт, ынӄэната гыт а'ӄакытгылгавыӈ.
Тайкыгыргын эльоткомгогъэ.
Авынэльоткома яраӈы гырголятгъэ ынкъам эквэтгъи Тайкыгыргына яраӈӄачагты.
Вытку титэ ильуткульын нывилийгут итгъи, вытку ынкы паагъэ.
Эргатык ытлён рагтыгъэ, колё ынӈатал ръэвытъуле гагновлен, рыпэт ыргин яраӄай гарыквытыӈолен.
Ытри тумык рээн мэчынкы тайӈатгыпы ваӈӈогъат.
Ӄол нэмэ итгъи ынроӄ ӄоленымэты рэрэмкичиӈгъи Тайкыгыргын.
Ынкы Мутлювйинэ ивнин экык: Вынэ а'тав мытантэнмыӈатык, эвын-ым миӈкри мытритыркын.
Вынэ ӄлявылӄай эквэтгъи ӄоленымэты.
Ынкы пыкирык ытлён лыгивэймэну нылгыӄин, миӈкри ытлён Мутлювйин экык.
Чаёкво нэнэймэвынэт ӈыроёт ръэвин егрылгыт.
Тайкыгыргына йынаннэн ӈыраӄав.
А'мын вулӄытвик авынральын райвэчанӈыгъэ.
Ынан айвэчатынво а'йӈавыӈӈонэн Тайкыгыргын.
Вынэ гым ильуткукыльигым,—нинивӄин авынральын Тайкыгыргына.
Вынэ ӄырым ильуткутвикэ ӄитги, миӈкри ӄун гыт Мутлювйийгыт эккэйгыт,— нытъивычьэтӄин авынральын.
Нэмэ ӄол рыннин рэлку вальын Мутлювйи Тайкыгыргына ивнин: Ивкэ миӈкри гым мынымгилиркын.
Аӈӄачормык варкын ытръэттэгын эӈэӈыльын.
Ӈэнрилы ӄылӄытги, ынин варкын ӈэвъэн, ныгтиӈӄин.
Ынӄэн-ым ӄыгтыгын.
Нэрэтэнильуткуӈгыт, таӈымныкэрэт ӄильуткуги.
Эчги ымыльо рэйылӄэнӈыт, ӈэвысӄэт ӄыпиригын ынкъам авынэльоткома ӄыриӈэги.
Гынонаӈӄак варкын выквылгын, ынӄэн ӄиквын ӄинэвинрэтги, ынан эплеэн миӈкри ритгъэ.
Тайкыгыргын этвэтгъи.
Ӈэнку пыкитльэн колё вэймэну нылгыӄин, наӄам мэӈко ыргынан лыги нылгыӄин ымыӈ нынны, эвыр иӈӄун ытлён ракӄаӈгыпы эткаё.
Вулӄытвик Тайкыгыргын нэтэнильуткуӈын.
Аны гильуткулин, наӄам йылӄэтыльыт нэнанъотавӄэнат, иӈӄун ытлён ӄонпы ы'ночыркын.
Ӄынвэт ымыльо йылӄэтгъэт, лывавыӈонэнат очыткойгот рытык.
Ынкы ынан пиринин ӈэвысӄэт ынкъам рэквэтэвнин.
Гынонаӈӄакэн выквын найъон эвын гэргыръонтатлен.
Ӄинэвинрэтги, выквэгыт,— ивнин Тайкыгыргына выквылгын.
Ӄалвэтчальын чыӈатгъэ ынкъам Тайкыгыргын ытри ӈэвысӄэт ынкэчыку рэсӄиквъэт, наӄам ӄалвэтчальын ымӈытатгъэ.
Аӈӄарочыӈкэн эӈэӈыльэ тыӈивынинэт лыпъэт (галгат), иӈӄун инэнгынтэвэтыльын ы'ныркылельэтын ынкъам ы'нрэтын.
Лыпъэтэ ӄалвэтчальын найъ- он.
Аны гэрэнчимэвӈылин ӄалвэтчальын.
Нэтэгмэтэвын рычимэвкы.
Ӄынвэр ынӈин нэнэквэтэвын,лыгэн нагточгатын мэйӈытытэӈэт.
Э'квырга-ым аплёратвака, нэнэрэтын ынкъам напэлягъан, этынвэты пынлёчӄэквъат.
он.
Аны гэрэнчимэвӈылин ӄалвэтчальын.
Нэтэгмэтэвын рычимэвкы.
Ӄынвэр ынӈин нэнэквэтэвын,лыгэн нагточгатын мэйӈытытэӈэт.
Э'квырга-ым аплёратвака, нэнэрэтын ынкъам напэлягъан, этынвэты пынлёчӄэквъат.
Пынлёчӄэвтыляма ытри ярагты эквэтгъэт, Тайкыгыргын ынкъам ӈэвысӄэт пыкиргъэт ярак.
Ытри ынӈин нымытваӈӈогъат.
Эвыр яральыт рэрэльуӈыркынэт, опопы мури ӈэнри мынъялгынмык,— Тайкыгыргын Мутлювйинэ ивнин.
Эвыр ынкы ытри эквэтгъэт, валӄараӄай чиниткин напэлягъан.
Ытри пыкиргъэт эвын рэккэӈыт гэйылӄэтлинэт.
Лыгэн ытри ӈуткэчычыку рылгъат ынкъам ынкы ваӈӈогъат.
Эргатык кыевык Тайкыгыргын Мутлювйинэ ивнин: Энаальыт ӄийъогынат, ӄынӄулильэвысӄиквынэт, ӄиквынэт иӈӄун мури ӈутку гэнъэлмури.
Тайкыгыргын энаальэты ӄытгъи.
Ытлён рэсӄивыльын нэрымъэйӈэн ынкъам нэлкылын, иӈӄун ынӄэн ыргин экык.
Како а'мын етгъи.
Э'ми тумгыт, гэръэлинэт, иъам амгынан етгъи?
Вынэ нымэлӄинэт, энмэч нэмыӄэй ӈутку варкыт.
А'мын рэӄулымӈэ.
Вынэ ӄиквын, иӈӄун ытлён мурык нымык инэнлельу нынъэлын,— раккаӈынпыначга ивнин Тайкыгыргын.
Энмэч гыт ӈутиннымык инэнлельу нырэтчыӈигыт,— ивнин Мутлювйи Тайкыгыргына.
Ытлён вэтгыры вагъэ ынкъам ымыльо энаальыт румэкэвнининэт, умэкэтыльыт ивнинэт: Ӈоткатагнэпы игыр ымыльоморэ тэӈэмгынникэ мытрэтэйӈэтыркын, ратанӈавӈэн о'равэтльата тэйӈэтык.
Ыныкит авалёмка ритыркынитык ынӈатальым тырунмэтйинтык.
Инӄэнат вэтгавыт ӄонпы лыги ӄылгыркыниткы.
А'мын рэккэӈымкын аӈӄагыннэкгэлеӈӈогъат, чама нылвэгилиӄинэт.
Э'квырга-ым ӄол нитӄинэт нытэгъенӄинэт о'равэтльатъолеты, ьнӄэната ӄол нэнтын Мутлювйи нивын: Ивкэ ӄунэче ӄытрилыткуги, мынъырэльуӈын мургин тэйӈэт.
Ынан мури пэтле мытрарагтыгъа.
Эвыр йъарат тэгъеӈкы, ӄэнарэргытык, эченур ынӈэ ӈотэнваратэты, а'ӄальываратгыпы ӄылейвытык.
Рэккэӈыт эквэтгъэт.
Эвыр пэтле пыкиргъэт, колё нэныпкирэтын нымкыӄин о'равэтльаӄай.
Мутлювйинэ гитэсӄивнинэт, люур-ым алкылыӈонэнат ымыӈ Пынаквыльыт.
Ынкы ынан ивнинэт: Колё а'мын ынӄэнат ӄытрилгыткы, ынӈатал авалёмкыльыторэ, алымыӈ тивтык, ынӈэ энрэӄэвкэ чымчекинэт вараттэ.
Игыт тури лымӈэ мытрилтык.
Ӈоткатагнэпы мурыгмил ратайӈатыӈотык эмгынникэ.
Ынкатагнэпы рэккэӈыт оча рытчынинэт ынкъам рытайӈатыӈӈонэнат эмгынникэ.
Паагъат о'равэтльагэлек.
Энмэн гатваленат рагэнэвӄагтэ.
А'мын-ым ымыльо ынкэкинэт гэвъиткулинэт, ытръэч ӈирэӄ гэгнулинэт: ынпыӈэвӄэй ынкъам ӈинӄэйӄэй.
Ӄынвэр ытри тэӈуйӈэ этэйӈэткэ нъэлгъэт, наӄам миӈкри нитынэт — нырулӄинэт.
Ытри увэрак нъывэткутэ ныӄамэтваӄэнат, ӄынвэр-ым ымы нъывэт тэлпыгъэт.
Вачаӄ панэна ӈинӄэй ынпыӈавэты нъывапоянтайгот нитӄин.
Ӄол итгъи ӈаргыновты ӈытогъэ ӈинӄэйӄэй ынкъам льунин ӄлявыл, инэйпэльын тэйӈэтэ.
Ынӈэ эпэӄэй ивкэ,—ӄлявыля ивнин ӈинӄэй.
Нэмэ ынкы энайпаӈӈогъэ кимитъэ, ӄээӄын вак ӈинӄэй ӄлявыля ивнин: Ӄырэсӄикви ынкъам эпэӄэй ӄиквын, иӈӄун нэмэ ытлён увэрагты ныпоянтагъан.
Ытлён рэӄэ мылпынрыгыт, тэӈуйӈэ нъэлгъэт увэрат.
Лыгэӄраӄо нинэлгыӄин ӈинӄэе ӈэвмиргын тыӈивык, ынкъам ӄынвэр валёмгъэ: увэрагты ытлён ӄытгъи.
Эчги увэрак рэсӄиквъи, ынпыӈэвӄэе льунинэт: эвын таӈымыльо яӈат гэтэнйыръэтлинэт тэйӈэтэ.
Аны амъа'ӄакоргава ынпыӈэвӄэй гэлгиӄулильыръулин.
Эвыр ынкы ӈинӄэй ивнин, иӈӄун ытлён ӈыӄамэтвагъан.
Аны колё гаӄамэтваленат, ынкатагнэпы ытри гапааленат гытъэтык.
Энмэн ӄутти ганымытваленат гатлювъёта.
Ытлывэ эвын а'ачеко гэнъэтлин.
Ытръэч вапысӄатӄыльо.
Ӈэвмиргын гэнпэвлин.
Ыргынан энаальо нылгыӄинэт мытлыӈэн йичьэмрэт, тэӈэмъэккэльыт.
Ӄэйвэ а'ачек гэныннылин, ытръэч ванэван ныннэпы ы'нъэйӈэвын, лыгэн Вапырӄано нылгыӄин.
Вапырӄы пэнин амынан ривыльын.
Лыгэн-ым ытлён вэты ныӄитпыльэтӄин.
Ытръэч пэнин рыгыткульэтыльын, миӈкри ӄун гальолӄылма гавапырӄатлен ымыӈ гэӄэймэтлин.
Рэвынвык пэтыранъёлгычыко нытъирэткуӄин.
Эчги ныйылӄыӈӈоӄэн, пипикылгын почьачыкогты нырэсӄивӄин.
Ӄынвэр а'ачек ӈынваӈэнӈогъэ: Колё а'мын ӈотӄэн чыгычамачы ръэсӄирыркын, ӄынвэр тырэнтъылевӈын.
Вынэ чит-ым ытръэч гыныкы ейвэче ӈотӄорыӈ нылейвигым,— татлыгнэн пипиӄылгэ.
Ытръэч-ым ӄун тычгычаркын ынкъам ынӄэната тэпылмэркитыркын.
Вынэ ынӈэ эпылмэркиткэ.
Ынан гыт гымнан мэрынрэ тырэнмигчирэвыркынигыт.
Ытръэч лыгэн ӄулвыркын,— ынӈин ивыплыткук, пипиӄылгын аны гэмигчирэтлин.
Лыгэн рамонтатъё вапырӄалгын нинэнмылюӄин.
Лыгипэтлеӄэй Вапырӄэн увик ныкыргэвӄин ынкъам ӈирэӄэвык кивык тэӈуйӈэ авапысӄака нъэлгъи.
Ӄолерэвынвэпы пыкирык, Вапырӄана ӈэвмиргын ивнин: Ытлён ынӄэн ынпэвыркын, ӄырым э'вын ӄырагынрэтгэ.
Лывавыӈок гымык эмиче раегрыӈӈогъа.
А'тав аны энаальэты ӄыӈээвйисӄикви.
Юрэӄ ӄол ӈэвысӄэт равалёмгъа.
Наӄам энаальыт мэлмыгӈэвысӄэтыльыт.
Ӈэвмиргын ы'ттъыёлрагты ӄытгъи.
Ынкы ымыльо ӈэвысӄэтти нынымытваӄэнат.
Лыгэн ӄынур ыннэн нивӄинэт: Экыркагыргын микынэ ынӄэн этынво нъылгынин выпысӄатӄыльо.
Ымыльо ӄутти ынӈин нивӄинэт ӄолеракэн ӈэвысӄэтти.
Ытръэч яалральын ӈинчьэн ӈэвысӄэт ытлыгэты иквъи: Опопыӈ-ым гым а'тав мъэликэтык, мэӈ-ӄо-ым таӈӄлявыл мынльун?
Ынӈин ӈээкык, этлы эчирмыӈэткыльин ынӈин вальэты о'равэтльагты.
Ӄонырыӈ-ым Вапырӄы вэлер нырэнымӈыӄин.
Итыкэвын-ым ӄол ӈэвысӄэт тынвэтгавын,— ивнин ӈэвмиргэ рагтык Вапырӄы.
Оратвак, пыкирык ӈавынрагтаткэн ы'лёӈэт, ӈэвмиргын Вапырӄана ивнин: А'тав гытамавэръыт ӄыгтогынат гымнин чама гынин.
Ӈэвысӄэт мыныгтыгъан.
Ӈэвмиргын ӈавъанлыӄылеты э'мэннин орвыткынык.
А'мын-ым авапысӄака нъэлык, чама таӈавэръэпык, Вапырӄы гэгтиӈэвлин.
Ярагты ӈэвъэнылӄыл нинъэмэтӄин.
Аны наӄмлым ы'ттъыёлкэната э'ӄэтыльэ ӈавъйъэлгытомгын рытэргава нынтыӄин э'ӈойпэвык, наӄам чама нинивӄин: У'рэгымнин ы'ттъыёлкэн Вапырӄы≫.
Вапырӄы ӈавтыӈгъэ, лыгэтаӈычьатыӈогъат нымытвак чама ытри ӈинӄэетыльэтгъэт.
Энмэн ганымытвален валвийӈын, наӄам вэты мыгӈинӄэгльэн.
Валвийӈын ӄонпы лымынӄо нылейвыӄин, инӄун нытэйӈэтльунинэт чиниткинэт нэнэнэт.
Ӄол итгъи валвийӈын ваамэты ӄытгъи ынкъам льунин элӄэт (въиннымкын).
Валвийӈын итчимтильын нылеӄин.
Рырынгиивнин энаальын челгырэӄокальгын: Колё, ельой, гыныгмич нэмэ миӈкы ынныльугъи,— пынлёнэн челгырэӄоката валвийӈын.
Нэмъэм мэтъа'ӄытап рэнъэӄэрэвӈын, ынан эйвэтэ,— ивнин мычельэ челгырэӄокалгын.
Мэвын ытлювъёӄагтэ ынӄэната нъэнӄэвынэт,— татлыӈыткогъэ рэӄокалгын.
Вынэ наӄам-ым ӄылеркын вэнвыеквэ ынан ӄытап рэльуӈын.
Рэӄокалгын вэнвыеквэ эквэтгъи ынкъам льунин вэлвин ӄытап.
Янор ӈэнку рэӄокалгын ӄамэтвальатгъэ, ытръэч тъэрӄэгти гынульыт ынан рырагтаннэнат.
Валвийӈын вэтгатгъэ аӈӄагты ӄытынво.
Ӈэнку пыкирык ытлён левтыргыткугъи ынкъам рэрэннин мымлиӈын.
Тъэмэтилгыгнин ынкъам танлёӈтаалгылята э'мэннин.
Ярак пыкирык, эвын-ым а'матъё лыгэтчыӈ нъэлгъи.
Рыпкирэннин ярак, эвын-ым онъалчыӈо гэнъэллин.
Нэмэ рэӄокалгын: Колё нэмэ мэӈӄо, ельой, пыкиргъи?
Нэмъэм мэтъаӄытап гынан рэнъэӄэрэвӈын, ынан эйвэтэ,— вэлвэ ивнин.
Мэвын-ым ынӄэната ӄээвииръэ ытлювъёӄагтэ нъэнӄэвынэт.
Вынэ ӄылӄытги ӈэнрилы ынкъам ӈэнку пыкирык ӄылевтыргэтги, эвыр мимыл рэнэрэнӈын, ӄытъэмэтилгыӈгын эченур ынӈэ атаалгылятка пыкэттагнэты ярак.
Челгырэӄокалгын эквэтгъи аӈӄачормэты ынкъам ынкы пыкирык левтыргыткугъи.
Мымыл рэрэннин ынкъам тъэмэтилгыгнин.
Ярагты мымлийӈын нинъэмэтӄин.
Тагмальатав нэнантаалгылявӄэн.
Ӄынвэр мымыл гэтэӈилгыръулин чама ы'льыле, чама ӄэтыквата.
Рэӄокалгын мымыльэмэтыльын пыкиргъи ярак.
Нэмэ валвыйӈын чемгъоӈӈогъэ, миӈкри ныпилгыгилигъэн.
Валвийӈын амноӈэты вэтгыратгъэ ӄытык.
А'мын-ым ярайӈын льунин.
Рыносӄык вакъогъэ, эвын-ым рэлку нытваӄэн ӈалвыльиӈын.
Ӈавысӄатчыӈын нэнанвыльатӄэн.
Валвийӈа ынанмыӄычьын ӄэюуӄэй чиӈкъэттывэнин ынкъам люур въигъи.
Ӈэвысӄэтэ ӈаргыновты ринтысӄивнин ӄэюуӄэй.
Валвийӈа эмтэйпынэн.
Колё а'мын нэмэ гыт мэӈӄоры ӄытапльогъэ?
риӄукэтэ пынлёнэн.
Нэмъэм игыт ынӈатал ӄылгэвалёмгэ, ыныкит ӈэнри рэлӄытгъэ ӄычиӈкъэттывэгын ынанмыӄычьын ӄэюуӄэй.
Рэӄокалгын эквэтгъи.
Яраӈы льук, рэӄокалгын расӄыткынэты ӄытгъи.
Ӄалетлы лылепгъи ынкъам льунин ӈэлвыл.
Ӈутку-ым ынин рапойгын катгоӈ ваӈӈогъэ.
Ынан ӄэюуӄэй люнчичевэ рыннин, ипэ-ым чымӈачгын.
А'мын-ым ӈэвысӄэтэ пиринин чымӈачгын ӈаргыновты ринтысӄивнин ынкъам ныӈынваӈэӄэн: Иъам ӈотӄэнат въиткуркыт≫.
Челгырэӄоката тэйкынин имыт ынкъам ралӄонӈынӈогъэ, ытръэч-ым ӄутык нылвавӄэн, миӈкри колё нитчыӄин имыт.
Ӄынвэр рэӄокалгын ралкогты мачпэлгыӄолеваӈэйпыгъэ: Ӈавол, ӄинэнлыӄутэтги!
выквэпойгын: Чемэр ӈотӄэнына ӄаат нэнанмыткоӄэнат!
Вытку кэгытрыплыткук, челгырэӄокалгын ярагты эквэтгъи ынӈин ымыӈ аймак пэлянэн.
Ынӈин амрапойгыӈа рэӄокалгын рулльу нъэлгъи.
Энмэн ганымытвален ынпыначгын Нутэтэгын.
Ынин левыт лыплявтыльын, ӄынур ы'льыл.
Ытръэч ытлён эвын колё пылчимгъульын.
Ръэнут ынан ванэван нынъэ'э'внин ынкъам ытлён таӈэты нытваӄэн.
Ӄол гитлин гырокы колё галгэкытийгыръолен.
Нутэтэгнынэ льунинэт ӈирэӄ галгат, айгыпы тылельыт, ытри тэӈыннэнилюк нырилпынилюӄинэт, кытийга нъарэӄэнат тылельыт.
Ӄынвэр ӄол гатле лыгэн Нотатагныӈӄачеты чечьаратгъэ ынкъам ӄынур рыпыткавъё иргъи нутэсӄык.
Эвыр ынык яачыӈ тылетумгын ӄлеггатле нэмыӄэй ыныкы пэнрыгъэ.
Ӄутырык эвын-ым гиину нэнъытчынэт ынкъам эвыт ынкы нанъынмынат ытръэч Нутэтэтнынэ йъэлыги ейвэчу рытчынинэт ынкъам рырагтаннэнат, энмэн тылек лывавыльыт мачыргынан ныпаӈъэвӈытонат.
Нутэтэгнынэ галгат таӈамтаӈэты нэнанӄамэтвавӄэнат, иӈӄун ытри эӄылпэ наройвавынат.
Галгат Нутэтэгнынэ улвэквъэт, ынкы элеӈитгъэт.
Гыръогъат.
Ӈаргарэты Нутэтэгнынэ тэгнымэльэв рытэнмавнэнат галгат, омнотагты ӄытыльыт.
ипэ-ым майӈыгачгамкыт, таӈымыльорык ныныпкирэтӄинэт газолотоленат чыгэгти.
Ынӄэн-ьм амкоргава Нотатагнына, миӈкри ӄун ытлён пылчимгъульын, ытлён галгата нытатлыӈӄэн.
Ынкатагнэпы галгат Нотатагнына ныетӄинэт ынкъам ванэван аммынга ныпкирынэт, наӄам аммыкыӈ нынъэлӄинэт.
Ванэван ыргынан тымӈэчыгагтэ ы'нрэтынэт, нырэтӄинэт золотольыт чыгэгти.
Ытръэч Нутэтэгын ванэван амынан нырагаймычьавын, ынан гаймычьын нинэниювӄин ымыльэты О'ратнотагты, иӈӄун У'рэтнутэнут этъо гаймычьыӈ нынъэлын.
Вэчьым калевэтгавыльыт энмэч чичеквъэт, иӈӄун Нутэтэгын ынӄэн Чукотка мургин.
Ӈирэӄ ы'ттъыёлкэнат галгат, ынӄэн гаймычьырэрыльыт, ӄэйвэ ытри янор нылвавӄэнат, э'квырга-ым Нутэтэгнынэ ырыкы ганкалыровлен гаймычьын.
Мыкычьыт-ым галгат,— ынӄэн игыткинэт тараӈыльыт гаймычьынвык ынкъам пылвынтынтольыт, микырык нэйылыркын О'ратнотагты гаймычьын мурык Чукоткакэн.
Ӈотӄэн лымӈыл ытръэч мооян.
Плытковач наратвыплыткоӈын яалтыӈарата.
Энмэн ӄол ейвэл ганымытвален, ӄонырыӈ-ым ванэван нынымытвагъан, лыгэн лымынӄоры нылейвыткуӄин.
Ытръэттэгын ынӄэн ейвэл гэмлынӈэлин, рыпэт татыӈгэтъянва ытлён гэтэныннынлин Мымлыну.
Лымынкы ытлён рэсӄивыльын э'нӄу нылгыӄин, мынлымаро лыӈэ.
Ытръэч э'нӄу корыткольэты, ейвэл ӈытогты нытэргатӄэн.
Нивӄин ытлён тэргатэты: Мымлигым танлымынӄэнына э'нӄу лынъёйгым≫.
Ейвэл ынӈин ӄонпы гамганымгыпы нылейвыӄин, лымынкы ытлён ӄынур ы'ттъын, э'нӄу нылгыӄин.
Ынраӄ рырэсӄивэтык ытлён лыгэн чоттагнык ныныткивэтӄин, миӈкри ӄун рэнымлынӈэквъэ.
Рыӄамэтвавык, ымыӈ рыровэты ринтэ нылпынрыӄэн тэйӈэтэ.
Нэмэ ӄол итгъи ӄулинымык пыкиргъи ынкъам яатрак рэсӄиквъи, миӈкри ынан лыги, иӈӄун ы'ттъыёлральыт ынӄэнат чавчынат, лыгэнитык ӄырым ы'нынрэсӄивэтын.
Миӈкы гэрэсӄивлин Мымыл, ынкы нытваӄэн ынпыначгын ыннэнӈээкэльын.
Рэсӄивыльын ралкойпы наваӈэйпын: Мэӈин?
Гым, Мымлигым,— татлыӈыткогъэ Мымыл.
Вынэ вай мури ныӄамэтваморэ, иъам эрэскивкэ, омавысӄэвка?
Ытръэч-ым гым Мымлигым, мымынӄо гым э'нӄу лынъёйгым, юрэӄ ымыӈ торгынан гым э'ӄу ринэлгыӈытык.
Вынэ лыгэн ӄырэсӄикви, ӄомавысӄэквэ.
Мымыл рылгъэ.
Тэӈвытку ёрочыкон льунин, рыпэт мэлекэвкитыльын, ымыӈ гыткат малтопылтатыльыт.
Нанӄамэтвавын Мымыл.
Лыгэн ӄэмиплыткук Мымыл йылӄэтгъи.
Йылӄъарэк галвавлен торомавыльын.
Мури эккэкыльымури, мургин варкын амынан ӈээкык, нотӄэн-ым ейвэл ӄырымэн микынэ гыто лынъёлӄыл, эмрэӄу ӈотӄорыӈ ныляйвыӈӈогъан, ымыӈ моргынан эккэну таӈылгыӈ вальыӄай,— иквъи ӈавъанэты ынпыначгын.
Гым ымыӈ вэтгыры тытваркын, ытръэч мургин ӈээкык рэӄын риквъэ,— ынпыӈэв татлыӈыткогъэ.
Кынмэӈкырэ-ым нитгъэн Мымыл, мачынан мурык нытваркын,— нэмыӄэй иквъи ӈэвысӄэт.
Йылӄанма Мымыл, ынпыӈэвэ пэтавэръыт ы'вэ- ӄучин етъаӈ рытчынинэт, иӈӄун кыевык Мымлынэ ныйпынэнат.
ӄучин етъаӈ рытчынинэт, иӈӄун кыевык Мымлынэ ныйпынэнат.
Ынпыначга кыевыльын Мымыл ивнин: Итык-ым эвыт э'нӄэткэ, мури гынык йылӄанма мытвэтганмык, иӈӄун гыт ӄонпы мурык ӄытваркын, эмэлкэ эккэну мынылгыркынигыт.
Вынэ итык э'ӄу элгыкэ, гым ӈутку тыратваркын,— коргавэты татлыӈыткогъэ Мымыл.
чычаткыната гэтчылин ӈэвысӄэт.
Ӄонырыӈ-ым ымыӈ авынральэн ӈээкык линлиӈэ ролыӈ нинэнтыӄин ынкъам винвэӄину нинэлгыӄин гэтаё энаальэн ӈэвысӄэтэ.
Амӄынэргатык ӈэвысӄэтин ы'лгыльатгыргын катгоӈ нынъэлӄин, ӄoнырыӈ-ым ымыӈ Мымыл.
Ӄынвэр ытри амкынмал ымыӈ оӈалыӈогъат.
Ӄынвэр Мымыл ӈавтыӈгъэ авынральык ӈээккэк.
Лыгэтаӈычьыӈӈогъат нымытвак ынкъам ӈинӄэетыльэтгъэт.
Чавчывайӈын, гэӈэвмиргэ вальын, тэмпэнин ӄорак вальын.
Нэмэ ӄолетъы'лё ытлён ӄорак нытваӄэн.
Ыныкӄач нэвииӄин ӄол ӄораӈы.
Тэвлягъэ.
Люур рытэвлявнэн ӄоравэлёйпы нэнэнэӄэй.
О'равэтльата лыгэн эвыт пиринин.
Рырагтаннэн.
Ӈавмэргыӄаеты йылнин, ивнин: Ӈотӄэн нэнэнэӄэй, ӄоравэлёйпы рэчгэттавъё, лыгэӄылпэ ӄынмэйӈэквын.
Энмэн рымайӈавыӈӈонэн.
Амӄынэргатык ныёпатӄэн ӈинӄэй.
Энмэч нинивӄин ӈэвмиргыӄэй: Еп эмэйӈэткэ?
Ӄынвэр нэнэнэӄэй алватэӈатыӈӈогъэ.
Лыгэӄылпэ нымэйӈэтӄин.
Ынӄо ӄорагты ӄол итгъи ӄытгъи, ынӄэн инэнмэйӈэвылььн ӄлявыл.
Тэргыльын ӄулиӄул валёмнэн.
Эвыр ынкы ёпаннэн, о'раярайпы ӈэлвыл рыльэтэннин.
Ӄытлыги гэтэӈыткулин яраӈы, ымы' ынин ӈэвмиргыӄэй гэнулин.
Нываӈэйпыръоӄэн, нинъэ'йӈэльэтӄин ынӄэн ӄлявыл инэнмэйӈэвыльын.
Ӄынвэт ынин ӄораны инэнэрэтыльын нэнэнэк тымнэн.
Ынӄэн рунин.
Ӄээӄын нинъэ'йӈэльэтӄин ытлён: Тыгытъэтыркын аны-ы!
Ӄынвэт таӈымыльэты ӈалвыльиӈын кунин.
Ынӄоры ӄлявыльчыӈын аны гэгынтэвлин, наӄам нэнэнэӄэе кылельэннин.
Ынӄэн лыгэн кэльэнэнэнэӄэй э'нӄэвкы нылвавӄэн.
Этъым аны ӄлявыл нинъэв гатвален, ӄэлёӄ-ым ӈыроӄ ы'лёӈэттэ йъок нэналвавӄэн.
Ӄынвэт-ым ӈан ынӄоры э'гъёмкык пыкиргъи, ынӄэн гынтэвыльын ӄлявыл.
Ивнинэт ынӄэн и'гыт: Ивкэ ӄэнанатчыӈатгытык, рай кальанананайӈа инэркээльэтыркын.
Э'гъёта никвъэн: Вайыӈкы ӄынъэлги.
Нанатчыӈатын выквыӄачгыпгэӈкы.
Ынӄоры никвъэн: Тэӈынӈэ эрэӄыкэ, илюкэ ӄытваркын.
Митъэлыги тэгънимъэв мутлымул рэйитыткугъэ — рэегтэлгъэ эвыр-ым нитъэв рэпыльыльэтгъэ — рэвъигъэ.
Ӄлявыл нъатчаӄэн, ытръэч мараквыргын нэнавалёмӄэн.
Ӈаргын-ым наӄам пыкирыльын, тэлгэтыльын кальанананайӈын гэкэмлиллин э'гъёта.
Гамаравленат ӈайгыточгык, мачгыргочаӈ выквык, миӈкы гатчылен ӄлявыл.
Тымъёт и'гыт лыгэн нинэтитӄэтӄинэт.
Аны ынан нымкыӄин гэткулин.
Вэнлыги-ым э'гъёта тыленручевэ нынтыӄин.
Танлымынӄо нытыргуйвыӄин.
Янот мынгыӄач нэткугъэн, ынӄо мыраӈӄачкэн гыткаӄач.
Ӈырэпэтыльын кальанананайӈын аны вынэ гапэнрылен лымынӄо.
Ӄынвэт нанмын, натъайытчайвын.
агнэмъавыйӈа пыльыльэтгъи мутлымул.
Ӈытогъэ ӄлявыл выквыӄачгыпгыпы.
Лылепыткугъи.
Гэтъэттывилин э'гъён.
Маравын гэтэӈъы'лытвилин.
Ынкы льунин ытръэч тыргын ынкъам ы'ттъымин магчыӈын.
ӄлявыл выквыӄачгыпгыпы.
Лылепыткугъи.
Гэтъэттывилин э'гъён.
Маравын гэтэӈъы'лытвилин.
Ынкы льунин ытръэч тыргын ынкъам ы'ттъымин магчыӈын.
А'мын-ым трэрэӄыгъэ?
Ынӄорыӈ никвъэн: Гыт лыгэн ӄэквэтги.
Ынӄэн о'равэтльан эквэтгъи ынкъам и'гу нъэлгъи.
аӄам лыгимэйӈыи'гу.
И'гык рээн ваӈӈогъэ ынкъам лыгэтаӈычьыӈӈогъэ.
Ӈирэӄ, эвытлым ӈыроӄ гивиӈит галяк эминъэ, эмэрмэтэ и'гэ эрмэну нэтчын.
Мытлыӈэн ӈэвысӄэтти гуӈэтлинэт.
Оӈалынвык нууркиӄинэт.
Люуръым лыгэпэӈаръоӈӈогъэ.
Эӄылпэ етъаӈ нъэлгъэт рагтынвы.
Нылеӄинэт.
Ванэван ымыӈ нутэнут нывытрэтын.
Ӄынвэр люур нэльугъэн ууйъы'ӄэй.
Ӄытлыги мылгыран.
Ынкэчыку нытваӄэн амынан вальын ынпыначгын.
Энмэн Ӄайманпыначгын.
Иъа'м вай ытлён Ӄайманпыначго гэлгылин?
Миӈкри ӄун ынин левыт гэӄэймэтлин.
Мури,— татлыӈыткогъат ӈэвысӄэтти.
Татлыгнэн ынпыначгын ӈэвысӄэтэ: Вынэ вай уӈэлыльымури.
Наёо'ръомык.
Ынпыначгын иквъи: Вынэ виин ӈутку ӄытватык, юрэӄ эргатык рэмэлетгъэ.
Энмэч ӄывитык, эченур амэвтыляйпы ӄувитык, ынӈэ гыргол йымэтвальэпы.
Ӈэвысӄэтти иквъэт: амэвтыляйпы ӄувитык, ынӈэ гыргол йымэтвальэпы.
Ӈэвысӄэтти иквъэт: Ии, лыгэн мытрывигъэ.
Ӈирэӄ ӈэвысӄэтти нывиӄинэт.
Ӄол нытэръэӈӄин ынкъам ӈирэӄ норвыткоӄэнат.
Наӄам Ӄайманпыначгын ӄонпы нарычгытваӄэн.
Увиплыткук ӄамэтвагъат.
Ынӄоры йылӄэтгъэт.
Эргатык кыеквъэт — эвын гэлгимэлетлин.
Лыгэн эвыр эквэтгъэт ӈэвысӄэтти, ыргынан нэмэ панэнагты уӈинэӈэт нагтынат.
Эчги уӈинэӈэк пыкиргъэт, Ӄаймынпыначгыӄай ярайпы ӈытогъэ.
Магчыко таёчгыпоӄыткынык вальыт ярар, эпчиит, айколӄай рынрынинэт ӈаргыновты.
Ранмыквыткынык вакъогъэ, ярарыткоӈӈогъэ.
Ярарыткома нытипъэйӈэӄин.
Мыгтийгытватгъак, мыпэӈайгытватгъак.
Типъэйӈэплыткук ынан ярартэ рытрилнинэт ынкъам пууръу пиринин айколӄай.
Айколӄай тэвлянэн.
Люур нэмэ лыгэпэӈапылмыръогъэ.
Ӈэвысӄэтти ууркильыт нэмэ пэлӄынтэтгъэт.
Лыгэн гынмылкинэмил итгъэт.
Рыпэт-ым ӈырача киквъэт Ӄайманпыначгыӄайык.
Ӄынвэр ытри чечавыӈӈогъат, нивӄинэт.
Лыгэнитык Ӄайманпыначгыӄая найъотвэвыркынэмык.
Опопы игыт рагтык мынрэльуӈгъэн йъотвэнаӈ.
Ӄэлынангэт-ым Ӄайманпыначгыӄайык пыкирык нэлӄыриргъэн ӈирэнлеӈу йъотватыльын.
Ымыӈ увигъэт ытри, тэкичгыт-ым нэпиринэт ванэван гырголяйпы, ыргынан наяанат увик ивтылык вальыт тэкичгыт.
Ынкъам ыргынан нэльугъэн йъотвэнаӈ: эпчиит ынкъам айколӄай.
Ынӄэнат ымыльо ыргынан нэнчимиръэвынэт ынкъам ӈаргыновты нэнинтысӄивынэт.
Ёо'та рылыпляннэнат.
Эргатык инъэ нэмэ гэмэлетлин.
Ӈэвысӄэтти нэмэ эквэтгъэт оттымайеты.
Амгынотъы'лён галятагнэты ынпыначга ӄырирнинэт, э'квырга льук лывавнэнат.
Лыгэн тымӈэйярарӄай тэйкынин ынкъам пэнин яаё арычгытвак айколӄай пиринин ынкъам ӈытогъэ.
Нэмэ чит пэнинэмил типъэйӈэгъи: Мыгтийгытватгъак, мыпэӈайгытватгъак≫.
Ынӄор-ым ильуткыплыткук айколӄай тэвлянэн, э'квырга ытръэч ӈыроӄ пиӈэт эрэтгъэт, ынӄоры ӄонпын мэлетгъи.
Ынкатагнэпы ӈэвысӄэтти гарагтыленат ынкъам ӄонпы гапаален ёо'ръок.
Гатаӈычьыӈӈолен рэмкын варатчыӈын.
Энмэн тэӈытръэч ынпыначгэн гэвъилин экык.
Ытлыгэ-ым экык, въильын, таӈамгылёта ванэван нынленин.
Лыгэн ӄонпы рэлкучыку нинэнтыӄин.
Ынӄэн въильын экык колё гыто нинэлгыӄин.
Ынпыначга ӄэйвэ нымкыӄинэт эӈэӈыльыт нинъэ'йнэвӄинэт ытръэч нылвавӄэн рэювкы нъильын экык.
Ӄынвэр-ым анпыначга льунин рэтаӈаӈыльын ынкъам йынаннэн, иӈӄун ынан экык нынэювнин.
Рэтаӈаӈыльа танлымынӄо рэтычыко въильын нинэлӄырирӄин, ытръэч-ым ынан льук нэналвавӄэн.
Ӄыевык, ынан ынпыначгын ивнин: Э'тки а'мын тургин ӄлявыл танлымынӄо льук лывавнэн.
А'тав китаӄун кылылетэ ӄэналпынрытык ынкъам ынраӄ мылӄырирын Яатлавтэпы (ынӈин нытвыӄэн аӈатлыӈын).
Ынпыначга-ым кылылетэ пынрыплыткок, нэмэ лыгэн въильык ӄача атчьатгъэ, ытръэч атчьатыӈок ынпыначгын ивнин: Митъэлыги вай ӈыронъы'лё тырэйылӄэтгъэ ынкъам ынӈэ инэныгъевкэ, ымыӈ ынӈэ инэнилюкэ.
Рэтаӈаӈыльын-ым рэтыӈ ӈанӄэн Яатлявтэты ӄытгъи.
Ӈэнку пыкиргъи ынкъам льунинэт тытлык ӄача вакъотвальыт ӈирэӄ и'гыт.
Ынан и'гыт кылылетэ пынрытэнат.
Пынрыплыткок-ым ынан пынлёнэнат: ӄача вакъотвальыт ӈирэӄ и'гыт.
Ынан и'гыт кылылетэ пынрытэнат.
Пынрыплыткок-ым ынан пынлёнэнат: Уйӈэ ӈутку мурыкэкыльин ӄлявыл?
Ӈутку варкын, энмэч игыр кынмэк ылӄапытваркын.
Рэтаӈаӈыльын рэсӄиквъи ынкъам ынан льунин ӄлявыл ы'лӄапытвальын.
Авынральа рэтаӈаӈыльын пынлёнэн: Ӄаӄа, нырэӄигыт морыкагты?
Вынэ вай гымнан нинэлӄыриригым мурыкэкин ӄлявыл турык вальын.
Итык мурык варкын ӄлявыл, ытръэч ӄырым мынйылгыт.
Вынэ ӄинэйылгытык.
Ыныкит эйылкэ рэнтыӈыткы, гымнан таӈымыльо гарама Нотасӄэты тырэнльэтэнӈытык.
Вынэ эвын ӄырым мынйылгыт а'ачек, наӄам ымыӈ чамъам мури рэнкэӈкэлевыткугъэ Нотасӄэты.
Ӄээӄын лымӈэ елырачвыӈгъат.
Э'квырга-ым ынпыначга вэты а'ачек гыто нинэлгыӄин.
Рэтаӈаӈыльын ӄынвэр ӈытогъэ.
И'гыт амъянра кылылетэ пынрынэнат ынкъам ивнинэт: Ӈотӄэн яраӈы эвтылягты ӄъэмэтгыткы.
И'гыт-ым, амкоргава кылылягты, вэтгыры вагъат ынкъам пэтле яраӈы нэнивтылеквъэн.
Нутэсӄык пыкирык, ынпыначга рэтаӈаӈыльа ивнин: Аныӄун ӄынтогэ, Нутэсӄын ӄыгитэсӄиквын.
Ынпыначгын ӈытогъэ.
Эвын-ым Нотасӄыткынык нытваӄэнат.
Наӄамлым амъа'ӄакапчачава ынпыначга рэтаӈаӈыльын ивнин: Ӄынгырголявыткогэ ынкъам ӄлявыл мынйылгыт.
Вытку ринэйылӈытык ӄлявыл, вытку ынкы тырангырголявӈытык.
Ынпыначгын наӄамлым валёмгъэ ынкъам рэтаӈаӈыльэты йылнин а'ачекэн увик.
Ынкы ӄлявыля а'ачек ярагты э'мэннин.
Кэтэм ӈыроча кивкинэк рэтаӈаӈыльын ытри въильын таӈкынмал вакъогъат.
Рэтаӈаӈыльа а'ачек ивнин: Вэтыӄун элерукы, ӄэйвэ ралгъаӄагнэтыӈогъа, вэнлыги ынӈэ ымыӈ ратагнэты элӄыткэ.
Ытлён вэты ӄывалёмыркын.
Вэнлыги-ым а'ачек ӄол итык а'ӄагнэръочгатык ратагнэты ӄытгъи ынкъам ратагнык таӈамвааралета тилмэ тыляма рыннин.
Ынӈатал-ым ынкы а'ачек ӄонпыӈ въигъи, ынан амавалёмкэта.
Энмэн ӄол ӈэвысӄэт мырыннэгъи, люур чекавэтываӄ ёо'ръогъэ.
Ынан яраӈы льук лывавнэн, алымыӈ ванэван ытлён миӈкри ныйыӄунтэтын, лыгэн ынкы лымынкри нылейвыӄин.
Ынан тыляма валёмнэн ӄулиӄул.
Льунин ынан яраӈы.
Эвын-ым ынкы ӄлявыл ягынкытэмтэвэты нытипъэйӈэӄин.
Ынан нэнатвыӄэн, иӈӄун ытри уйӈэ экукэкыльинэт, ымыӈ уӄӄэмэкыльинэт, авалякыльэнат.
Вынэ ӈэврэмкыльын элгайколя ӄайколятгын,— ивнин ӈэвъэн вэлвэ.
Ӈэвысӄэт элгайколята найколятын ынкъам нанӄамэтвавын рората, наӄам вэты ачьырората.
Эченур ынӈэ гавэръыма эйылӄэткэ,— вэлвэ ивнин ӈэвысӄэт.
Ныкитэ ӈэвысӄэт ӄивъетэ кыеквъи.
Эвын лыӈкыгиӈкы ныйылӄэтӄин лыгэн ӈаргын.
Гэмэлетлин, лыӈкэпы чымчеӄэй яраӈы льунин.
Ӄытлыги ытлён вэлвык лыӈкыгиӈкы гэткивлин.
Ынан нэнавалёмӄэн вэтлы типъэйӈэльын, этъым нырэтыляӄэн.
Стр.
Ӄол итгъэт ырыкы пыкиргъэт Валвийӈын ынкъам Пчеӄалгын, ӈэвынъюсӄиквъэт.
Энмэн ганымытвален чавчыв, микын нытваӄэнат ӈирэӄ ӈээккэт, ӄорагынрэтыльо нинэлгыӄинэт.
Ӄол итгъэт ырыкы пыкиргъэт Валвийӈын ынкъам Пчеӄалгын, ӈэвынъюсӄиквъэт.
Ытри пыкирык, аръаля гамайӈыёо'ръолен.
Рыпэт мытлыӈэн ы'лёӈэт гаёа'тлен.
Валвийӈа чавчыв ивнин: Ы'ныпатынат ӈраӄ роратгэ ынкъам мымалытватык, итык ынӈин ӄырым эвын нымэлетын.
Ӈэвысӄэтэ напатынат рораттэ.
Ититык нэйылынэт Валвэты.
Валвийӈын ӈытогъэ.
Ӈаргын ынан ымыльо рораттэ рунинэт.
Ынӄэн гэльулин ӈэвысӄэтӄэе.
Эргатык ынпыначга Валвийӈын пынлёнэн: Э'ми наӄам и'ъам эмэлеткыльин?
Миӈкри ӄун ӈаргынэн нымэйыӈӄин ынкъам ынӄэната авалёмкыльэн малытватык,— Вэлвэ татлыгнэн ынпыначгын.
Наӄам опопы ӄырагтыгэ, лыгэнитык раӄытваркын ӈутку,— ынпыначга ивнин Вэтлы.
Авынъёа'тэты ӈытогъэ Пчеӄалгын ынкъам малытватгъэ.
Ӈырок ы'лёт галяк, гэлгитэгмэлетлин ынкъам пчиӄэтэ рыпкирэннин ӈэлвыл.
Ымыӈ ынан гэльулин нытэӈӄин авээн.
Яачыӈ валвийӈын пыкиргъи.
Ынан рыпкирэннин милютин аймак ынкъам ивнин ынпыначгын: Гымнан тыльун вопӄэн аймак ынкъам ымыӈ авээн тыльун.
Ӄытлыги ынан гэльулин пэтыралӄаӈын ынкъам рэлӄыттъынвыт, ынӄэнат-ым вэлвэ ы'лгу нылгыӄинэт.
Ӈэнри ялгытгъат.
Ытръэч нэльун пэтыралӄаӈын.
Ынкы Валвийӈын наталяйвын.
Валвийӈын гъээ'тлин ынкъам лыгэн йъэ'гты риӈэгъи.
Йъииӄык пыкиргъи.
Ӈэнку нытваӄэн нымным.
Ӈаргын нынрыратытваӄэн торынмыёӈ ӄорэн нэл- гын.
Вэтлы вакъогъэ нэлгык ынкъам эчьырымныт рунинэт.
Ынкы ӈэвысӄэт ӈытогъэ ынкъам, льук рымнульын Вэтлы, ралкогты иквъи: гын.
Вэтлы вакъогъэ нэлгык ынкъам эчьырымныт рунинэт.
Ынкы ӈэвысӄэт ӈытогъэ ынкъам, льук рымнульын Вэтлы, ралкогты иквъи: Ръагатле гэпкитлин, этъыманы ныгытъэтӄин, эмрэӄу нырымнуӄин.
Титэ нэнинтын тэкичгын вэтле пиринин ынкъам нэмэ эвтылягты риӈэгъи ынпыначгэты такэчгынматэты.
Нылгинымкыӄин вопӄы тынмыткон ынкъам тыпэлянат налгымкиӈыт ӈэнку,— нэмэ нытэмъюӈыткуӄин Валвийӈын.
Ытлён нэмэ лымалё нэлгын.
Ынык лымӈэнагъэ ӈэвысӄэт.
Рыров нывытрэтӄинэт нычелгыӄэнат вытвыттэ.
Ӈэвысӄэтэ нэнамӈылёӄэн, иӈӄун э'митри нэлгыт.
Ӈаанӄэнат-ым ӈан вытрэтыркыт энноткынык, — нытатлыӈыткоӄэн Валвийӈын.
Пыкиргъэт челгатыльык вытвытык, эвын-ым уйӈэ нэлгыт.
Ынкы ӈэвысӄэтэ рэлгыпы пиринин ынкъам кыпчевынэн.
Ынӄоры ытлён эквэтгъи.
Ытлён никвъэн: Ынйивӄэй, мынымлюгыт.
Валвийӈын вэтгыры вагъэ.
Нымлюӄин.
Ӄынвэр йылӄэтгъи.
Эчги йылӄэтгъи, ытлён нъиӈкэлин ынкъам кыевыльын вээмык иквичийгут нэнтын.
Люур-ым ынан льунин чиниткин льулӄыл, и'ӈкэлильын, аны ӄулильэтгъи: Митэй, (нынны ӈэвъэнин) вытръиӈкэли тыльугъэн!
Рэтэм ынкъам ёроӈы ӄинэйылги.
Миӈкри нынтынин, Митинэ йылнин рэтэм ынкъам ёроӈы, миӈкри ӄун а'ӄанпалӄынтавыӈ, чеӈэт тотъэты вальын.
Рэтэм ынкъам ёроӈы рэлкынинэт.
Ытри пыльыльэ рылыпляннэнат.
Эвыӈан ынӄэнат ынык варкыт,— нивӄин Валвийӈын.
Ыныкы нэйылын элгыквын ынкъам рыпэӈы.
Ынӄэнат лыгэн эвыр ынкы эргэвэтгъэт.
Итык аны элгыквыт ӄымчочеркэнат тэгъуӈу лыгнинэт,—нивӄин Валвийӈын.
Ынӄоры Валвийӈын чинит мэмлеты пиӈкугъи.
Ытръэч-ым эвыр ынкы ытлён пыльыльэ рылыпляннэн ынкъам ӄолельатыӈӈогъэ.
Митэй, ӄинэтиӈуги, ытлён вай тыӄитувъиркын!
Ӄынвэр Мити ейвэчеквъи, ваамэты ӄытгъи ынкъам тиӈунин Валвийӈын пылӄэтыльын ивлюттэ черутэ.
Миӈкэкин-ым нъытван гытиӈӈэв, титэ гынин чиниткин э'ӈкалегыргыт нинэльуйгыт,— Митинэ ивнин.
Ынӄэн мэмылӄай иткэнин ынкъам рырагтаннэн.
Ярак пыкирык Мити ивнин: Вай-ым ӈотӄэн мэмылӄай тынмыгъан.
Иъа'м гымнан тырэннэӈыркын Валвийӈын, вэлер ытлён тэйӈэтгилильын,— нычимгъуӄин Мити.
Мити увильэтгъи.
Ӄамэтвагъат, кымиӈыт-ым ныйылӄэтӄинэт.
Ытри нэнарагтаӈынат, нэмэ мынгыткэн пипиӄылгыт ӄытгъэт ынкъам таӈымыльо эръэт нэнумэт ынкъам эквэтгъэт.
Ныкитэ ныппылюӄин вэлвыӈинӄэй кыеквъи ынкъам ванлягъэ.
Ытръэч кукэӈы тэӈуйӈэ эръэкэ.
Нэмэ Валвийӈын амъымӈычвына ӈытогъэ ынкъам пипиӄылгыт йъонэнат.
Ытлён нэмэ тэнринӈыӈэ нэрэмлюӈгъэн.
Наӄам нэмэ йылӄэтгъи.
Эчги йылӄэтгъи, пипиӄылтэ лылек нычелгыӄэнат пээлти нэнтынэт.
Валвийӈын кыеквъи ынкъам ӈавъанэты ваӈэйпыгъэ: Ръэнут-ым нынлетын?
Ынӄэн гынинэт лылет челгыпааля гэннилинэт,— ивнин Митинэ ынкъам кыпчевынэн.
Валвийӈын аӈӄачормэты ӄытгъи ынкъам вакъогъэ.
Вакъотвама нылевтыргыткуӄин, люур-ым мымыл рэрэннин ынкъам тъэмэтилгыгнин акватыӈок чиӈкъэттывэнин.
Люур мэмыл унъэлю нъэлгъи.
Тылянвык льунин мэлёталгын: Колё гыныгмич миӈкы унъэлюгъи?
Ынӈэ ӈэнри элӄыткэ, мэтъаӄатап рэнъэӄэрэвӈын,— ивнин мэлёталгын, э'квырга-ым нинъэйвынин.
А'мын ганымытвален ӄол ейвэл гаймычьыльэн нымык.
Ытлён лыгъэӄэвиръыльын, наӄам ныгпиӄин, ымыӈ нытэйӈэтӄин.
Гаймычьыльэн ӈээкык гатымӈэвлен.
Нымкыӄин ынан энарэратыльо нинэлгыӄинэт, ытръэч льук нылвавӄэн.
Ынӈин ӄонпыӈ нэнарэрӄэнат авнапака, миӈкри ӄун ынпыначга колё ы'лгу нинэлгыӄин чиниткин ӈээкык.
Ӄынвэр гаймычьыльа энарэрыльо тыӈивынин ейвэлӄэй.
Ымыльо ынан энатвато нинэлгыӄинэт мынгыкво, ымыӈ ӈэвысӄэт матанво, ыныкит ытлён льук.
Ейвэлӄэй кимитъыпиригъи ынкъам пиринин вэниӄэй.
Эвыр ынкы лельутвэ аӈӄачормэты ӄытгъи.
Аӈӄачормык пыкирык мигчитльэт лельутвыкин ивнинэт: Ӈутку гым ӄинэйпэтык ынкъам ӄъатчаркынэтык ӈотӄоры.
Ытлён омкычыкоеквэ нылеӄин.
Лыгэн вэниӄэй гиивӄэву нинэлгыӄин.
Ыныкит нывыргыргэтӄин,ытлён нытляпыткоӈӈоӄэн лымынкыри.
Ӄуливыргыргэтык,ынан льунин ӈэвысӄэт, аймыльын.
Ӈэвысӄэтэ пынлёнэн: А'мын нырэӄигыт, ейвэлӄэй, ӄытвылӄун аӈӄачормэпы етгъи?
Вай-ым гынык ытлыгэ энарэрыльо гинэлгылин гыныкы,—татлыгнэн ейвэлӄэе.
Ӈэвысӄэт ляльотвэты рэквэтэвнин.
Лельутвык пыкирык, э'йӈэвыткугъи лельутвык вальэты.
Ынӄорыӈ аплёратвака ы'твыльыт — энагтатыльыт етгъэт.
Амынан ӈэвысӄэт пиринин, лыги лыӈэ, иӈӄун ынӄэн ӈэвысӄэт гаймаӈэн нараматаӈын, миӈкри ӄун ыргынан нэльун, ейвэл нэкылтын ынкъам напэлягъан, иӈӄун нывъин.
Ейвэл кылтытвальын ынпыӈэвӄэе льунин ынкъам ивнин: Ынраӄ нырэӄигыт?
Иъа'м ныкылтытвайгыт?
Э'квырга кылтытвак нылгитэӈычьэтигым,— татлыгнэн ынпыӈэв а'ачека.
Ивкэ э'птэ гым ӄинэкылтыркын,— ынпыӈэвӄэй иквъи а'ачекэты.
Ытръэч-ым миӈкри мынтыгыт, наӄам гым тыкылтытваркын.
Ынпыӈэвӄэе а'ачек рыкылтытвэвнин ынкъам ивнин: Ынӈатал-ым гым ӄинэкылтыги.
Э'тки лыгэтавэмэнӈыгыргын кылтытвак, ӄырым мыкылтыгыт.
Гыт-ым ӄырым эвын ӄыегтэлги,— ивнин ынпыӈэвӄэе а'ачек.
Эвын гынан этрыкэ нъинэнтын вэнлыги тывъигъэк.
Ӄытлыги ынпыӈэвин нытваӄэнат э'ӄэльыт.
А'ачек э'ӄэльэ нэльун.
А'ачек таӈамынан а'ӄальэты маравымгогъэ.
Ытри нымаравӄэнат ръысӄэ конэткы- нык.
А'ачека таӈымыльо э'ӄэльыт рырулылтэвнинэт.
Ынӄэната ыныкы конэкон нэйыльын кытголтатмынгыкво.
Лыгэн ынӄэн конэкон рагтык яанэн.
нык.
А'ачека таӈымыльо э'ӄэльыт рырулылтэвнинэт.
Ынӄэната ыныкы конэкон нэйыльын кытголтатмынгыкво.
Лыгэн ынӄэн конэкон рагтык яанэн.
Ярак ныкиргъи.
Эвын-ым ынкы ӈэвысӄэтин ытлыгэ гэнумэкэвлинэт ымыльо энаральыт ынкъам нэнамӈылёӄэнат, микынэ ипэ льунин ынин ӈээкык, миӈкри ӄун ынан ярак пынлёк лывавнэн.
Ӈэвысӄэт ымыӈ ӈутку авъеткынка нытваӄэн, ванэван нытатлыӈыткон, ымыӈ ванэван ныгитэнинэт ынин инэрэтыльыт.
Люур кытавэтывак пинтыӄэтгъи а'ачек.
Ӈэвысӄэт ӄотэты иквъи: Ӈутку уйӈэ гымык инэльульын, амынан вайыӈӄэн а'ачек гымык инэльульын, э'митлён кылтэты напэлягъан аӈӄачормык гымык инэрэтыльэ.
Ейвэле ӈэвысӄэт матанэн.
Ӄымэлынан чит лыгитэвиминӈыльын таӈычьыӈӈогъэ нымытвак.
Энмэн-ым ӄутти ганымытваленат гэӈэвмиргэ.
Ытлывэ еп аръаля ныппылюӄин, ӈэвмиргын-ым гэрулевлин.
Ытлыгын ынкъам ытля гатваленат, ытри ръэвэ ганатчатленат.
Ӄол рыннин ӈэвмиргэ ӈаргынойпы рэсӄивыльын ытлывэ ивнин: Гым тылвавыркын, тэйӈэт-ым амтъары нъэлыркын.
А'тав гыт ӄыраттаркын.
Юрэӄ вэлер мыргот номыльыт нъынумэкэвыркынэт.
Ӈинӄэй араргыргыеквэ эквэтгъи.
Ярак рыровык вакъогъэ.
Ытлён ӄынур нинэнилюӄин имъэлютэ.
Ынан имъэлют нинэгитэӄинэт.
Авынгэтама ӄынвэр йылӄэтгъи.
Ымыӈ рэтыӈ нинэгитэӄинэт имъэлют.
Люур авынгэтагты имъэлют ӄачгыпатгъат ынкъам ӈинӄэе льунинэт ытля эвыр ытлыгын, ы'твыратвальыт гынонаӈӄачыко.
Лыгэн льунэӈу ытлыгыт, ӈинӄэй ырыкы кытгынтатгъэ.
Еп рыров ӈинӄэй ваӈэйпыгъэ: Ыммэмэй, атэӄай!
Ынӈатал рэӄулым ӄынвэр тыльутык!
Эӄылпэ мынрагтымык, эпэӄэй ярак гытъэтыркын, уйӈэ этэйӈэткэ нытваморэ.
Ытръэч мури чамъам мытрарагтыгъа.
Мури эмъы'ттъыму гэнъэлмури.
Ынӈин ивыплыткук, ытльата рыкалыровнэн увик.
Ынкы экык тэргатгъэ.
Ытлыгэ пиринин ӄопалгыналгыӄэн а'рэльын ынкъам ръэвъы'твыгинкы вотытвальын кэнчьивынин, наӄам канчьэма нэнанвэтгаатӄэн: Ы'мӈотъа'мын ӈотӄэн инэнъейвэчевыльын.
Авынканчьэгты ӄынур-ым нымӄытвиӄин ръэв, ытлыгын ынкъам ытля ынӄэгрээн нымӄитвиӄинэт.
Ӄынвэр ӈинӄэй ваӈэйпыгъэ тэргатэты: Ыммэмэй, атэӄай!
Аны гым ӄэнъатчатык!
Ваӈэйпыръок ытлён кыеквъи.
Ӈинӄэй рымагтэты эквэтгъи гэлгунтымэвлин.
Люур ынкы ынан льунин нылгинымэйыӈӄин ръэвритльу.
Лыгэнэвыр ынкы эӄылпэ рагтыгъэ ынкъам гэӈэвмиргэ нэлвысӄивын.
Вай ӄытԓыги чакыгэт гаматаԓен!
А'м вынэ ынӈэ инэнԓьэтэткэ!
О'к гынанчеӈэт пипиӄыԓгэръэт ӄынуркынэт!
Ягов, мынивысӄивын.
У'тгъи, эквэтгъи.
Мрыӈа рэсӄиквъи, таӈкэттываэ рэлку.
Ӄаӄа, нэмэкымиӈэтыркыт.
Ӄаӄа, нэмэкымиӈэтыркыт.
Ӄаӄа, люур ӄлявылегым мывэтгавык.
Ы'мэл ынан эмигыпэтык, ымы ӈэвысӄэттумгэ айъока нэтчыэн.
Ы'тлыги, авъёльыка вак ӄывчемгъогыргын.
Тки, тумгытум амынан тъылёӈэтыркын, гым аӈӄайпыамноӈгыпы ляйвыма.
Птэ гым ӄэналпынрыгэ рытра.
А'ӄа ымы мытӄыт!
ӄэрэкыльинэт въанаанэлго лыӈык.
Э'высӄэтти, чавчывантальыт, рыӄэвивык, колё ныкоргавӄэнат.
Э'втумгэтыльэ нынвэтгаатӄэнат чиниткинэт нэнэнэт.
У'тти-ым гэлымгытвылинэт: левтыт омома ныӄэвъячатӄэнат.
Э'нрэт, вэвтатъёт, нылгинитъыӄинэт, онмыёлгык аквакыльэнат — лымӈэ виин рымагтэты ныралеӄэнат.
Э'нрэт, вэвтатъёт, нылгинитъыӄинэт, онмыёлгык аквакыльэнат — лымӈэ виин рымагтэты ныралеӄэнат.
О'л итык, ыныкит ралек, нэнанатчатӄэн ӄанраткынык вальын.
Ӄаӄа, ытлён-ым тырэӄык?
Рэквъи ынкъам иквъи: Вэӄучитэ нинэгитэӄинэт: мэлюквэтыткульыт.
А'маткынык чимычвиткунинэт ӄорэнпааӄат, ӄитыльыт, таляк гэлгийыркэвлинэт.
А'вэтын гаглытаръаӈгъэ умӄэтъуле, рымнин мэйӈыкукэӈы аграк.
А'майӈын, рылявтавъё умӄэтъуле, рэймэвнин ӄлявылеты амгынонрогты, кынмаӈӄачагты.
У'тти нинээнӈэтӄинэт: утгъылытъул нычвиткуӄин,нытэйвыӈӄин, вэйвыт нъыттъымӈытоӄэнат, мыркогты имтик!
Коныры гым эгъюлкыльигымуткучитык ымы Ы'ттъэты.
И'нӄэгти эмпэгчиӈэ гэлгинъыгъевлинэт, чама энатпычыамратваӈа ӄаматэчгэты.
Лявыл иквъи: А'вэтынва э'йӈэвнинэт ӈэвысӄэтти - энаральыт.
Ы'тгъэт, эвын энмэч гэнпирӄылин энэтрон.
А'мэтвама, нывэтгавӄэнат, нытэнӈыткуӄинэт.
Птыма, ӈээккэӄэй вытрыӈ нъэптыткуӄин айколӄайыткынык.
Э'тэв гэпинтыӄэтысӄычетлин ванвык.
А, ӄаӄа, вынэ рай, э'ми, тургич рыпкирэннин.
У'тырык-ым нылвавӄэн тывык елыткынык вальын вэтгав, чаматъымпаӈатынвэты, ыныкитуйӈэ рытык.
Э'высӄэтти гакоргавленат мыргогты.
Лялёйӈын гаакъолен ръавкываннаткынык.
А'чеӄӄай ымы палёмтэлык гатаӈычьэпылен.
А'чеӄӄай ымы палёмтэлык гатаӈычьэпылен.
А'чеӄӄай иквъи: Ы'мэл гымнан, ынйивӈэвэ пэнин кыплёйгым плекэ.
Вӄучик, ӈэвъэн гэнывйитвэтлин.
Ми?
Ӄынур ялгытыльын ръэйвэтгъи.
Ярайпы.
ЕпЛыгэн-ым эвыр ынкы гыютльу нъэлгъи ынкъам инэныгйивэтыльу, эмэлкэ гыттэпычьу.
Нэнвыгъэн ытлён ярайпы.
– Етти!
Кытэпал¬гын и`рэгъи.
Милютэтэ пынлёнэн: – Ы`мто, кытэпалгын тымын?
Ыныкы нывинрэтк’ин ынпын’эв – энаральын, ытлён нъэптык’ин.
Ы’ттьыт омрыквотыркынэнат аръасэнтыкэгты.
ЭНМА ЫТЛЁН ПРЕДСЕДАТЕЛЁ Чинит гымнан О’ткэ эльукыльин.
Вэнлыги-ым, антыяаткэгты, чымк’ык мытвыгъан.
Мимыл-ым вээмин нычык’к’ин ынкъам эн’уйкыльин, о’птыма лелелк’эргычьыпэральын.
Иван О’МРУВЪЕ.
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫСАХАРЭЛГАВ 5 кг вэривычьин, 1 кг сахарэн, 1 чаёкэн вонны гвоздикэн, 10 л мимлин.
ЭТЛЕГМИМЫЛ РЫВАРЭВЫЧЬЫЛГАВ 150 г уунъин, 120 г сахарэн, 1 л мимлин.
ЭТЛЕГМИМЫЛ РЫВАРЭВЫЧЬЫЛГАВ ЫНКЪАМ РЫМЁДЫЛГАВ 150 г вэривычьин, 150 г мёдэн, 1 л мимлин.
Тан’авъеткынка, а’тчаркыт, рэк’ын ривы кэлиныгйивэтыльын.
– Лыгэн-ым!
Ынпыянвыт мэрынрэк’эй ыргичгу нывэтгавк’энат.
– иквъи ныппылюк’инэк’эй Пилгын’э ынкъам, пирик элвэльин кэликэл, н’ытоск’ычатгъэ.
Энмэч гиин’ит мытъягъан ытлён уйн’э нъэлык.
Э’квыргъам вэнлыги к’утырык кумъу ынкъам гытамо нэлгыркынэт ы’ттъыютльин пэтытан’вагыргыт ынкъам ымы к’итпу ы’ттъыёлягты вальыт вагыргыт.
Лыгэн-ым яатльарык, ыргынан, нэркылеркынэт тан’вагыргыт ы’ттъыютльин.
Ытчъэтъым ымъылён’эт ымы ныкитэ тан’авъеткынка люн’итэ.
К’ынвэр вэчыёгъэ этынвын, вуннин ы’ттъык’эй тымкэты.
Въяннэн ы’ттъык’эй.
Рытъылын’овнэнат этынвыт Кэльэтэ.
Инъэ н’ытогъэ ярайпы этынвын, льунин ы’ттъык’эй, чичеквъи.
К’орат а’йн’ан’н’оа’т.
Ынк’эн к’ол чавчывэн к’этпымэгчервагыргын, титэ лыги ынкъам тъиву лынъёлк’ылтэ ынкэгйит нымкык’ин вагыргыт: льоёлк’ылтэ тыркыльыт кэтгучьыт, ымы рэквытти, к’оралпооръатгыргын ымы вальылк’ыл, ёнрыёлк’ылтэ ынкъам к’атвыёлк’ылтэ рулчьэт рэквытти.
КАТГОК’ОРАЙПЫ ГАТВАТА КЭТГУК’ЭЮУТ – Георгий Яковлевич, янор нъытвыгъан, ръэнут ынанъыттъыёл лыги лынъёлк’ыл к’орагынрэтыльа, ин’к’ун нъытванат к’эюут о’рамръальо, кытрэвыльо?
– К’орагынрэтыльа тэленъеп лыги гэтчылин, ин’к’ун энаръэёттэ рэквытти тыркыльа к’улин’элвыльыкин кэтгук’эюульыт.
У’рэтыльыт к’эюут пэтле нымэйн’этк’инэт, кытэ нытъылын’н’ок’энат.
Кытэ гатвата ы’ск’эк’ут, ымы мэчуйн’э въильыт, кыттывэльыт к’эюут гыръома.
К’аалпооръатгыргын к’улин’элвыльык вальылк’ыл к’унэче н’ыронгэвэн’эт, ин’к’ун тэн’мутлыльу нъытваркынат к’орат – катгон’ ынкъам о’рамръальо.
Лыгэн-ым йытоткольэпы, ынк’эныргэн ывэкэйпы ымы гапэрата тын’эрэт – к’эюут.
МЫКЫН’ РЭКВЫТТИ – МЫКЫН’ К’ЭЮУТ – Мин’кэмил мыкэльу вальылк’ылтэ рэквытти н’элвыльык, иа’м?
ТЭЛЕН’КИНЭТ ЫНКЪАМ ИГЫРКИНЭТ МИГЧИТТИ ТЭН’ЭЛВЫЛЬЫН’КИН Н’элвыльык ымыльо зооветеринарныкэнат мигчитти гынрыру гэлгэ специалистарык.
Ыныгрээн нынъюйгым, ныгалган’ыттэгым.
Нинэвинрэтигым ыммэмы рымэйн’эвык н’энъянвыт, нытапанран’эгым, нытэнэлгын’игым, ныван’эйгым.
ТЪЫЛЫН’Н’ОЛЬЭПЫ - ЧЕКЫЯАГТЫ АМНОН’ЭТЫ Гымнинэт ы’ттъыютльэт, эчвэра, онмычавчыво гитлинэт, ныялгытк’энат рыровагты Чукоткайпы, мин’кы к’ол нитк’инэт нытван’н’ок’энат майн’ытъычгыргыт.
Ыныкит ярак’ачайпы ытлён нымынгынэлёк’эн ынкъам нывайн’эйпык’эн, ынк’эн вэты гагчавыльылк’ылморэ галяк, ытлён-ым ынкы ныпэлятк’эн, к’элюк’ энмэч тъычгыргынн’агъэ ынн’энваратгыпы, мин’кри к’ун нымнымыльыт тъылыркыт лымэвыр энмэч гэвъилинэт.
К’улин ялгыттыляма кмин’этыльын н’эвыск’эт въигъи, нэнэны-ым егтэлетгъи, кытъаткэ-ым уйн’э гатвален кынлыватыльын, йык’к’эй ыммэмэнэ рээн нулювын йытоё нэнэны.
ЭКУЛЫМЭВЭЭМЫК РОЧЫН’КЫ Ынкъам ныялгытк’энат рыровагты Чукоткайпы.
К’ынвэр нъирын мэйн’ывээм, льэлен’кы лымэвыр гырокы, этъым.
Нэнръэчевынэт н’элвыльыт ынкъам пэлятгъат рочгыльык рээн нымытвак.
ГАЙМЫЧЬЫТ ШВЕЙЦАРИЕН Игырыткукин вагыргыт вама мургин Экулымэкин амнон’эты нылейвык’инэт учёныйтэ.
К’эйвэ н’аргынэн рэк’ивъеркын.
Гым ынкэкинэйгым.
Ваамчормэты тэгрэтгъи ынкъам льунин арычгэты вальын, энмэч авъентока нъэлыльын Тн’атваал.
Кэркэрчыкойпы-ым валёмнэн тэргатыльын нэнэны туръурэтыльын.
ТЭРМЭЧЬЫН’ЫЛЬЫТ МИЛГЭЭРНИНЭТ Еп а’ачеко вама ытлён гэльулин бригадиро к’орагынрэтыльык колхозэн «Заря».
К’ОРАРЭРМА Н’АВЫНРАГТАТГЪЭ Ынк’эн гатвален Майн’ымаравыплыткок.
Ынкы льунин н’эвыск’этк’эй, энмэн Рултык’эун’эвыт.
Н’эвыск’этк’эй вэтгыльатгъэ.
МЫТЭН’ИНМЭТЫРКЫН РЭРГЫПАВЫК ЫНИН НЫННЫ Инэнмэлевэтыльыт йъилгын’ит гакытрэватленат рэнмэлевэнн’ык ытлён.Гиин’ит рэмэлевн’ыгъи.
Гыютльэрык ытлён натвыркын унмытэминн’ыльу , микынэ гэтэйкылинэт амалван’ вальыт гынникыт ванн’к’ытык, к’утти вай н’отк’энат: «Пэнрыткольыт и’гыт н’алвыльэты», «Ръэв ынкъам и’н’ыпчик’ыт», «Кэйн’ын ынкъам и’гыт», «Гырыткогыргын», «Лыгъоравэтльэн мляв», « Тэйкэвыльыт кэйн’ыт».
РЪЭНУТ ГЭНУТЭ АКАДЕМИКА?
К’ынвэр мэлеквъи, маляврайпы н’ытогъэ ынкъам нэмэ этчымэгчерынвэты нанн’эвын’н’огъан.
К’ЭТПЪОРАВЭТЛЬО ГИТЛИНЭТ Сергей Павлович тыкэтъоркын тан’ъоравэтльо, пылчимгъульу.
АРТИЛЛЕРИСТ ЫНКЪАМ ХУДОЖНИК Вуквол гъурэтлин 1914 гивик Увэленк к’ача н’ъочьыройыръык.
РАГРОЛМЫКЭН ТЫЛЯНВЫК’АЙ АМНОН‘ЭТЫ Гъурэтигым гым 8 апрелык1998 гивик.
Ытльак рээн гым гэтэн’ычьэтэ, алымы к’ол нинэнтык’ин э’к’этэгъен’ыльигым гъэйн’эчьивэ ынан.
МИРГЫН – ТРАКТОРЫТКОЛЬЫН ЫНКЪАМ ГЫННИГН’ЫТТЫЛЬЫН Гымнин миргын Николай Ы’ттъытэгын гъурэтлин эмнун’кы 1947 гивик, гэкэлиткулин К’ытрыкин калеткорак.
Ы’ТТЪЫЁЧА КАЧЬАРК’ЭТПЫВАГЫРГЫН Гымнан тыралвавн’ын мыкытвык мургин ройыръын вагыргэпы н’эвмиргин Галян.
Ытлён нин’вин’к’ин, ытлювъёк’агтэ ынан тэн’ыгйипыркынинэт, тэн’ынмэйн’эвыркынинэт.
ВАРШАВАЙПЫ АНАДЫРЬТАГНЭТЫ Мария Клейн гъурэтлин Варшавак.
МИН’КЫ УВЭЛЕЛЬЫН ТАН’НЫМЫТВАН’, Н’ЭНКУ РАЛВАВЫ МАРКОВЫЛЬЫН Ынан пэгчин’у нинэлгык’инэт ымыльо вагыргыт Чукоткакэн, ынкэкин нымытвальыт, история гыюлеткин ынк’эн нутэнут, гынникыт, умкыт, н’аргынэн, Ымы игыр ынан гыёлятъёттэ рычичьэтыйгут нэнтыркынэт нутэйгулетыльэ.
Н’ИРЭК’ КОЛХОЗТЭ ЧЕЭКЭЙ НЪЭЛГЪЭТ Ынн’ингивиткук нытан’эргыпатк’энат варээн’кэнат к’орагынрэтыльыт.
ХОЗЯЙСТВО НЪЭЛГЪИ МЫКОТРАСЛЯЛЬО Ининик 1950-к’авкэнат гивин’итти нымнымэты гэныпкирэтлинэт короват – ынн’ин томгатгъэ коровагынрэтгыргын.
ГЫМНИН ЫММЭМЫ – ДОЯРКА Игыр сельхозпредприятияк «Ваежское» гынритыркыт короват, к’ымэл-ым к’онпын’ ынкы нэркурыркын лывээръын.
МЫЧВЫНО Н’ЭНЪЯНВЫТ Ы’ттъыёча вытрэтыркыт нымкык’ин мигчитти раройвавынво хозяйство, мин’кы, гымыкгэта, к’орагынрэтгыргын вэты унмытъиву лынъёлк’ыл.
Э’рыкут-ым мытрэнымкэвн’ыркынэт н’элвыльыт.
Вытку ынн’ин, гымыкгэта, нэмэ мыкк’аальо ынкъам аройвыльо рэтчыгъэ к’орагынрэтгыргын – авынотрасль Чукоткакэн.
ХОЗЯЙСТВО СТАЛО МНОГООТРАСЛЕВЫМ В начале 50-х годов в село завезли двух коров.
Гантэнмавлен Ирина РОМАНОВАНА, Иван О’МРУВЪЕНА ЕП Н’ЭВЫСК’ЭТК’ЭЮ ТЫЛЕЧЬЫТКУЛЬУ ГЭЙГУЛЕТЛИН 120 километрмэл урэльу гойгойпы Кэн’иергын гатвален нымным Эпран, мин’кы нынымытвак’энат уткучьыткульыт, ан’к’агыннэгн’ыттыльыт колхозэн «Возрождение» Ивылтикин районкэн, ройыръык охотникэн Роман Тэвлячайвунэн гъурэтлин н’ээккэк’эй.
Йытоткольа ытлён нэтэныннын’ын Клара Кэльэн’н’эну.
УТКУЧЬЫТКУКИНЭТ 74 ЭЛГАРТЭ Клара ынн’атал ы8лгу рытчынин ан’к’айпы ляйвыгыргын.
Клара Кэльэгн’н’ы нъэлгъи гыютльу уткучьыткульу колхозэн.
Игыр тан’ын’, энъатын’ рытчынво вагыргыт, н’унри рытчынво а’к’алтатгыргыт, эвматгыргыт, а’тав-ым рэмкын унмык’итпыльэтыркын ынкэгйит, ин’к’ун нэмэ кылямгок варатэн тан’вагыргыт.
ВЪЭГЫРГЫН ЫТЛЫГИН Ы’ЛЁК ЭНАЛВАТКЭН 9 майык гымнин гэнъэтлинэт к’ымэк 9 элен’итти ынкъам ынк’эн ы’лён’эт лыги тылгыркын.
Ынн’энъылё гавэтгыльатленат килвэйык к’орагынрэтыльык рээн н’элвыльык.
Гымнин ытлыгын гавэтгыльатлен тэнк’итпын’ык н’элвыльыльыт ынкъам льуск’ивык чакыгэт Тъэюн’н’ы (гымнин ытчай).
ВЯТКАКЭН А’АЧЕК КЭЛИНЫГЙИВЭТЫЛЬУ НИТК’ИН 1954 гивик мургин нымнымэты пыкиргъи нын’инк’ин кэлиныгйивэтыльын торымгоклассыльэн Михаил Кузнецов нымнымгыпы Пакшай Уржумскыкэн районкэн Кмровскыкэн областэн, энмэн мариец.
Ытлён нэнарэръёвын нымыттвальа чейвэ, рин’энэн’этэ ымы, нэльугъэн вытку галяк о’птытъар ы’лён’эттэ ы’лнин’эльын орвыткынык.
-Анадыркэн кынман’к’ы элек мыгпиврэк’ыльын.
Рэк’ъум?
РАЯГТАЛН’ЫГЫРГЫН Тэлен’кы мури нынымытваморэ оттырак ывинтэтэ рытыльык.
Нак’ам кытыйгыванвык пэтле нык’ытвык’инэт пэнъёлгыт ынкъам рэмкын колё нымкъэв нытапамъян’к’эн.
ВЫКВОВЭЧВАТГЫРГЫТ ЫНКЪАМ ЛАПТА Нувычвыльэнмури, еп н’ээккэк’эю гэринн’игым мэлевн’эвыск’эту.
НЫЧАЧАК’ЭН ХЛЕБ ЫНКЪАМ МАРАВРАТЫЛЬЭН ТАМЭНН’АТГЫРГЫТ Ынн’ингивиткук н’эргэрык морыкы к’онпын’ парохода нинэныпкирэтк’инэт кимитъыт.
Клуб нычьуук’ин, э’квыргъам рэмкын к’онпы гэчевкы нывтвак’эн.
ЧАВЧЫВАТ ВАГЫРГЫТОМГО ГЭЛГЭ Коралыльанма чавчыва мури к’онпы нык’аанманморэ.
«МЛЯВ ВЭТЛИН» – ЙЫК’К’АЙЪЫМ!
Тэнмычьо «Мляв вэтлин» – ынн’атал йык’к’айъым!
НОВОЕ ЧАПЛИНО К’ЭГЛЫНАГЭТ ТУРЫТВИГЪИ Калеткорак мурык гатвален грапчакэн коллектив, э’митлён гамгакрычмыма нытипъэйн’эк’ин.
Ытлён а’к’антыяатын’!
«ГЫМЫГРЭЭН СОЛДАТО ИТЫРКЫТ ТАН’ЪААЧЕКЫТ» … Ытлён нъэли солдато Челгы-Армияк еп амгока Отечественныкэн Майн’ымараквыргын.
«ЫНН’АТАЛ ФАШИСТЫЛЬЫТ КЫТРЭВАТЫРКЫТ ПЭНРЫТКОЛЬАТЫК, ЫТРИ-ЫМ МОРГЫНАН МЫТЫНМЫТКОЙВЫРКЫНАТ» … Ырытпэгляткота, эна-нымн’ылява Совинформбюрон мараквыргын моогъэ тан’авэтывак’ мургинэт городыткогты ынкъам нымнымыткогты.
Ынк’эн вэты а’к’антыяатын’!».
ЫТРИ ВЭТЧАТВАРКЫТ ЧЕЭКЭЙ– ЧЕЛГЫАРМИЯЛЬЫН ЫНКЪАМ ГЫННИГН’ЫТТЫЛЬЫН Вукволына чимгъучыку гэтчылинэт маравмакэнат вагыргыт.
ЫНКЫ ТАНЛЬОН’ Ы’ЛГЫЛЬАТГЫРГЫН ВАРАТЫРГЭН ЧЕЛГЫ-АРМИЯГТЫ Ванлята маравынвык вальа жудожника йичьэмиттумгэ Туккайына н’ирэк’ ынк’энат рисункат йылнинэт ван’ыткалечетыльэты К’ытрыкин культбазакэн Оннона.
ТОРВАГЫРГЫН ТОРВАНВЫК НЪЭЛЫК – Гымнинэт йытоткольа: ытлыгэ Филипп Михайловичына, ытльата Фекла Осиевнана Павловырык гэнмэйн’эвлинэт 7 кмин’ыт: 3 эккэт ынкъам 4 н’ээккэт, – нивк’ин Дарья Никитина.
ЛЫВЫНВО НОТАПЭНРЫТКОЛЬЫТ Нымнымык к’ача мыкуунъыльу гатвален: лин’лин’ыт, рыттыт, вэривычьыт, лыгуунъыт.
ГАТВЫЛЕН КОЛХОЗ «ПУТЬ К КОММУНИЗМУ» Эркыпыльын йынрыск’ын вээмчурмыкин к’ынвэр тылерэтэ итгъи, вээм ръилек гуйгун гимлыръутэ.
ГЭНКЭЛИТКУВЛИНЭТ К’ОРАГЫНРЭТЫЛЬЫТ Дарья Филипповна, титэ гитлин кэлиныйгулевыльу гуйгук, лымн’э нылейвык’ин амнон’ыльэпы, н’энри нитк’ин гэкэн’э лымэвыр маглята.
– К’онпын’ гынрыру гэлгэ, титэ рывэлытковъёлк’ыл э’к’имыл.
Мэйн’этыркыт ыргинэт н’эръамытлын’ыргатрэ йылгыгмин’ыт-ытлювъёк’агтэ.
Отчой … – Вынэ ынк’эн урэкыльин.
– Ынк’эн к’ырымэн тымн’эсловарь-вэтгавйыръын, ынкы варкыт нымкык’ин тэнмычьыт яакэн вэтгавык, тэкэлин’ык, пычвэтгавык.
Ынк’эн майн’энъататгыргын тасловарн’ыльэн: к’элюк’ гыютльэт о’равэтльат эвын к’ырым алвагты нывэтгавынат, тэкэмйилыгйит рэнинъэйвыткун’ыт.
Ынк’оры-ым намн’ылён: – Лен’ытак’ уйн’э атак*ъакыльэгыт?
Эквэтгъи энмэч вуск’ынкиръук.
Люур ы’ттъыёча льунин мэчык’эргын.
Иквъэт: – Рымагтэты ынн’э энлекэ.
Лыгэн ынкы к’ыпэлягынат.
Н’эвъэнйыръын иквъи: – К’ытлыгэ ралкогты.
Н’эвъэнйыръын к’эминэймэквъи.
К’эмиплыткунэн’у атчьатгъат.
Рэмкыльын чит кэттываркын.
К’утгъи.
Нэмэ эквэтгъи.
Ынкэн’ит ытлён чимгъуй: «А’мын вай к’ытлыги и’грэмкык гэткивигым».
Ыныкреэн нынымытвак’энат ынпэвыльыт ынпыначгын ынкъам ынпын’эв – ытльак’ай, н’эвъэн ынкъам н’иръэ нэнэнэт.
К’ол итъи тан’ымыльэты н’элвыл пэк’этатгъэ ръэтыльэ.
Йын’эйын’ к’утыльын ваамгыпы ынкъам чымчагытгэпы четлыпэрагъэ.
«Аны лыгэчамъам тырэльун’ынэт ылвэлют.
Люур рочын’кы льунинэт ярат.
Ытръэч тэн’уйн’э анпыянвыка, эн’инк’эйкэ.
Лен’ытъа уйн’э эн’эвкыльигыт, экымин’ыкыльигыт?
– Рэк’у-ым?
Ынн’ин-ым к’онпын’н’эныльэгым, тыгтэн’пэраркын.
Эк’ылпэ мырэльун’ынэт ылвэлют».
Кэннорымагтыгъэ, ынкы рэльун’ын ылвэлюн н’элвыл.
Ынпыначгын лыляпытковэпы уйн’э нъэли.
К’эйвэ к’лявыля эннорымагты льунин ылвэлюн’элвыл.
Киткинук’эй пылмэрэвыльын эмынпэвык… Ынк’эн гэльулин еп амлявымгока ытлён.
Игыр-ым гэльутэ кытъымэтыльын о’равэтльан айгыпы.
АЙВАНАЛЬЫН-ЫМ – ЯГТАЛЫТВАРКЫН!
Ымы ытлювъёк’агтэ кэвыркыт н’элвыльык вак.
18 элен’итыльу ытлён нэнн’ивыгъэн гыёлятынвы Анадырэты.
ЫРГЫНАН К’ЫРЫМ Ы’НЫНТЫЯАТЫНАТ Ы’ТТЪЫЮТЛЬЭТ – Титэ мэйн’этгъэт кмин’ыт, н’элвыльык тынъэлык, ы’вэк’учик к’ача, - нивк’ин Кикик.
Ынпычьыт йылгыгмин’ыт кэлиткуркыт, н’энъянвыт кынъёрагты к’ытыркыт.
Э’квыргъам мэйн’этыркыт йылгыгмин’ыт – яатльат Пэлягыргынэн.
ТИТЭ ГЭТЭН’ЫНЫГЙИВЭТЛИН ИЛИР Ынанъыттъыёл ынк’эн илирыгйит гэнанымн’ылявленат еп 1644 гивик русильин казакыт.
«ЙОНИ – ГЫМНИН У’РЭТНУТЭНУТ» –Гымнин н’эвмиргэ Тантэтына нымкыче нинивк’ин: «Гыыт гъурэтигыт Йонэпок’ыткынык».
Н’эвмиргын к’онпын’ ынн’от нымгок’эн лымн’ылык: «Энмэн, Валвыйн’ын…».
«КОРГАКВЫРГЫТ ТЭМИНН’ЫЛЬЫТ Н’ИНЫЛЬЫТ» – 2014 гивик ратвагъа 10-к’ав литературныкэн гыёлчетгыргын нынныльын Рытгэвын.
«ГЭЧЕВКЫ ВАЛЬЫТ СТИХЫТ ТАТЬЯНА АЧИРГИНАН» – Микынти россиякэн ынкъам чукоткакэн поэтгыпы гичиву лын’ыркынэт калевэтгавык?
Вакъотваркыт ээкк’ач Н’ээккэк’эгти, Кэлпэраркыт вуск’ымчыку Лылек’эгти.
Нытимлюн’к’ин ээкк’ач Тэн’илгыкырвирльэк’эй, Ыргынан ы’лгу лынъёк’ай, Ныппылюк’ин эпэк’эй… ЭНАРЫЛГАТГЫРГЫН Ынкъам э’ми мынгык’агтэ?
Яачын’кэн мынгытгэвэн’эт нымытвальыт Вэлк’ылык рыпэт гынунмил тъэттывигъэт.
ГЫТАМО ЛЫНЪЁЛК’ЫЛТЭ Н’АРГЫНЭНАГАЙМЫЧЬЫТ Борис Ы’ТТЪЫГЫРГЫН – Ассоциация Рыркайпиякэн: –К’итпыльэ ассоциациен эн’ъэлю нэлгыркын гытамычьатгыргын н’аргынэнак.
К’АТВЫТКОВАНЫ, НЫМЫТВАРАТ ЫНКЪАМ ГЫЮЛМИГЧИТЛЬЭТ Григорий РАК’ЫЛЫМ – Ассоциация О’мваанкэн: –Эмтэйкык к’атвыткованы к’оратакэчгын мурык к’онпын’ ванн’н’огъэ, мытынэквэтэвыркын к’оленымнымыткогты округкэн, вэлыткорагты ынкъам калеткорагты, кынъёрагты Эквыкынноткэн.
Ятъёлын яран'ы гатвален тинтинин.
Милютин-ым итк'илгын.
вуск'ымчыку вальын.
Элервугъи ятъёлын яран’ы тылгыгъи эрыкут-ым
Ятъёл таарон'ын'огъэ мэлетагты:
- Ивкэ гынык ярачермэты вэлер мыльк'ытгъэт, Милютэк'эй.
Милютэтэ татлыгнэн: 
-Вынэ к'ырым; гнан-ым гымнин яран’ы
Вэты ятъёл арак'атын'огъэ:
- Инкун вэлер ярачермэты нъывэтгыльавнэн.
Эргатык нэмэ ятъёл арак'атын'огъэ ин'к'ун
Гыт-ымн'ан нытэнн'ыткуйгыт гымык ярагты.
Ятъёла нинэтэнринн'ын'к'ин чама нъарак'атк'эн
Ятъел к'ынвэр мэлеталгын вэтгыльатгъэ, ин'к'ун ытлен тыллыкагыргэты нъылк'ытгъэн.
Н'рак' ылён'эт галак ятъёл пчан'эты эвын'н'огъэ: 
- Милютэк'эй, ивкэ кинэнрэск'ивэтыркын ралковты.
Нъарак'атръок'эн ятъёл ин'к'ун милютэтэ
Нъынатвынэн ятъел.
К'ынвэръым милютэтэ ратвынэн
ытлен.
Лымн'э к'ол ылён'эт галак луур вай ятъёл арын'ан'н'онэн чинит ярайпы мэлеталгын.
- Алва к'ынногэ ягнамчайгыт!
Ынн'ин-ым рик'укэтэ рнэнин мэлеталгын.
Вакъотван'н'огъэ наргын мэлеталгын ынкъам
тэргатын'н'гъэ.
Мэрэгтыван'н'огъэ чинит егэ.
Луур вай мэн'к'о ыттъыт ръэлагалягъат:
- Тяф-тяф!
- К'элюк'-ым ятъела гинэннэлин гымык ярайпы.
Ярагты кытгъэт:
-Тяф-тяф-тяф!Тавтаватръоат ыттъыт.
К'ынтогэ мэлёт ярайпы к'рымэн гынин яран'ы!
- Трэлк'утыск'ычэтгъэ!
Трэпин'куск'ычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллан'ыт!
Чинит егэ
нымэрэгтывак'эн.
Луур вай мэн'к'о галян'н'огъэ ины
ынкъам пынлёнэн мэлёталгын:
- йам гыт нытэргатэгыт?
- К'элюк'-ым гым ятъела чинит ярайпы гинэннэлин.
Ынанъаёк гымнан трэннэн'ынытлён.
Ины ярагты к'ытгъи милютин, ынкъам к'ъолан'н'огъэ:
- Уыыы… уыыы… Ятъелегыт, к'ынтогэ ярайпы милютин!
Ятъет пэнъёлгыткынгыпы эвын'н'огъэ:
Траналгытъайытчайвыгыт.
Ытръэч нэлгытьулти гынин гамгараеквэ рэриллен'ыт!
Айылга ины гынтэквъи.
Мэлеталгын нэмэ тэргын'н'огъэ.
Луур льунин милютэтэ кэйн'ын тылельын:
- Милютэк'эй, йам нытэргатэгыт?Ытлён тыльун кытамчачва.
Амынан вакъотвальын араргыргык Анадыркэн кынмаӈӄэн.
Энмэч гытгаръоӈӈок.
Нутэсӄын ынкъам чыгэй гэмэсӄитылинэт – гъылятыӈӈолен.
Рочыӈкы, рэӈъатвывакъонвык рымагты, еп сентябрык ӈайыткынтэ гъылетлинэт.
Игыр, октябрь гынунэтык, ынӄэнат колё нытаӈэлгыпэраӄэнат – тынӄы Фудзияма картинкак.
Ынӄэн Япониякэн иквыӈэй, левтылӄык пэнин ы'лытвальын ынкъам таӈэлгыпэральын.
Тантэнмыӈык ынкэгйит, мимыл кынмаӈӄак ръырапэральын, нувӄэн, нимӄин – лыгэӄэтыӈӈольын… Эчги тэймэвык ыныкагты, тэлкылын Вилюӈэйкин эмнуӈкы у'рэтыльын Вутилгын Олег.
- Ганъеӈынтыватэгыт?
– еттыкэтыплыткук, тымӈылёгъан ытлён.
- Тымӈъатав, пытляӄ, - эночгъэ ынан.
- Э'квырга таӈынныгалягъэ?
- Тэленъеп… Мэвын тъыннук, анныкэмачы.
Элеӈит энныкэ вагъэ.
- Энмэч чьэчеӈээркын, - тивык, авъеткынка атвакэгты.
- Мачынан нычьэчеӈээркын.
Кытвыл, ӈутку вак, мыкырвэнторкын.
Итык-ым, ӈутку эмнуӈкинэмил лёӈпэрата.
Ичгуйгыкинэмил лёӈпэрата, мэӈӄо ӈан нымкыче гэлейвыльэтигым.
Ӄэнъеквээмӄэйык лёӈварэӈочьыннота титыркын.
Вэтгавыльын нымэчвичетӄин.
Геолого гыюлетыльын.
Гэкэлиткулин Иркутскыкэн университетык.
Советкэн власть вама, эмӄынгивик гырокы амноӈэты нэквэтӄин, нывыквыэнарэрысӄэвӄэн.
- Гыроръоӈӈок гымо ынӈатал улвэвкэ нынъэлигым, - мэсӄээӄын вак нэмэ вэтгавымгогъэ Вутилгын.
– Кытутйит амкоргава, акваттэнмавма.
Игыр-ым… эмъэнӄэръук пэлятык городык.
Колё гъэӄэчимгъутэ – ӄымэглюур гатэрӈата!..
Ынкъам, ынӄэната вай, ӈутри, аӈӄачормэты, тыетыркын амӄынэргатык, ӄэтаттагнэты кынмаӈӄы.
- Еп льэлеӈкы гивигыт, нэрэпиригыт экспедициягты мигчитльу.
Ымы кытур, рымагтыкытор ынӈин нивигыт… - Этаны, энмэч раӄылӄылегым, эрмэ ӄынвэр натаӈынтыяатгым.
Ӄээӄын ръэнут лёӈытва рыннин.
Пэтле ытлён тыпэлян.
Мачрыроватык, тытаалгылятык.
Нууйъэтӄин ӈоонкы вытрэтыльын ныппылюӄин ы'мрил ӄувликэ вакъотвальэн о'равэтльэн – эвын гытгаръоӈӈокэн араргырык.
Ынкы ынӈатал кытъяйвачо тылгын нутэтумгын, чама ӈан тыкэтъон ынин ытлыгын, мэӈин гымнан лыги гэлгылин.
Вутилгынин ытлыгын горатвален бригадиро итык Вилюӈэйкин ӄорагынрэтсовхозык.
Тэнчумгъульу гитлин, ӄэтпъоравэтльо.
Пэлӄэтгъи-ым ӈъольыӄаё, таӈаӄаака нъэлыльу.
Вэлер ымы ыннэн ӈавпээчвакӄай аккана нъынпэлявыркынэн.
Э'квырга лыгэн ӈъотвэлё эквэтгъи… Ӄырымэн чавчыв Вутилгын, ытлён уйӈыльин агаймычьыка – аӄаакыльэн ынкъам нымкыче золотольольын геолого энма.
Рэӄык?
Раӄэты мычвынатык?..
Энмэч мытлыӈэн гивиӈинӈит эмигчиркэ варкын.
Алымы панэна наройвыӄэн, еп энпэвкыльин.
Игыр, иӈӄун егтэлык, ытръэч еӈынтыватыркын – ыннэтык.
Титэ нанпаавын мигчитльу лыӈык геологияк, кытэ мигчирэтык совхозык «Северный», вама ынкы короват.
Лымынкы гэвинрэтлин рэӄыткук, выёльо гитлин.
Игыт тантымӈэтваркын.
Ӄэйвэ ымы ратаароӈыркын, раӄръаӄатыркын, вэнлыги малчамъам мигчитльук Анадырык.
Ӄэлюӄ мэлытръэч вилыткумигчир ынкы эӈъэлю нэлгыркын.
Ӄэлюӄ ванэван амынан ытлён амэгчеркэо'равэтльо нитын эвыннымнымык Чукоткакэн.
Лымӈэ Тавайваамык – тъэр экэликэ рытъёттэ эмигчиркэ вальыт о'равэтльат?
Ынӈин, гымнан кытур лыги тытчынэт ӄутти тавайваамыльыт, микынти лёнрылгыльыт амэгчеркэо'равэтльо, чинит ытри ынӄэныно люнринӈыльыт.
Ӄэлюӄ пенсияльо нъалтагнэты ӄутыргин гынугъэт гивиӈит лымэвыр ӈирэӄ.
Ытри - чит кытуркинэт ӄорагынрэтыльыт ынкъам рагпэльыт.
Ытри чинит э'кви амэгчеркэо'равэтльо люнринӈэ – ынӈин ыргынан никвым, иӈӄун мигчиркинэт гивиӈитти эмэлкэ нылеркынэт, эвнэнвилкэ нитыркынэт.
Ӄымэл-ым пэтле пенсияльо рэнъэлӈыт, вэлер, ынӄэныно нъэлык, рамачманэнӈаркынэӈыт.
Игыр-ым ыти эмэлкэ панэна гэӈэлвыльылинэт ынкъам ӄорагынрэтыркыт.
Ынӈъэм тэленъеп уйӈыльинэт энъэлвыльыкэ.
Ыргинэт ӄаат ипэ, еп титэ, гамананчетленат Майӈываамыӈӄач, чама этъым, ынӄэнат и'гэ нанмытконат, лымӈэ вэнвытольыӄаагэлельа.
Наӄам гуйгук мигчитльу ытри микынэ люӈпиритэ, ӄэлюӄ гэгъюлетлинэт, титэ ӈан, амӄорагынрэтык.
Вутилгын-ым – геолог.
Нэнаалёмэгым, гитлин ӄол гыютльу, кынтэчьу чама.
Кытъаткэ ымы ытлён тымӈэтвао'равэтльо нъэли, городкэн ляйвыткоо'равэтльо.
Этлы чинит.
Ымы пенсияльо еп люнринӈэ.
Выквынына йъэливэн янор йытонэн бумага карманчыкойгыпы.
Инэйылгъи.
Ынкы гэкэлилинэт ӈыроӄ нынныт ынкъам цифрат.
- Ръэнутэт гарылгыленат?
– тымӈылёгъан ытлён.
- Манэт.
Ынӈин мыкэльыт совхоза морыкы йыльёлӄылтэ.
Гымнан лыги тылгыркынэт бумагак калеёттэ: Выквын В. Н.
– 150.000, Выквын Анадрей – 106.000, Тэгрэт Люба (ӈэвъэн Виктор Николаевичын) – 10.500.
- Миӈкы гэкэлилинэт?
- Конторак, - эночгъэ нутэтумгэ.
- Ынкъам ынӈин мыкэльыт манэт калетваркыт гынин сберкнижкак?
- Ынӈин мыкэльыт нъытванат.
Кытъаткэ-ым ынӄэнат сберкнижкат люӈкэлильыт.
Этъоӄааӄын вак нэмэ тымӈылёгъан: - Мэӈӄо-ым ныманэльойгыт?
- Постановленияйпы губернаторэн.
Йъилгык ӄорагынрэтыльыморэ нылпынрыморэ 500 рыблята, ӈэвысӄэтти – 1000.
Лымӈэ гэӈэвъэнэ ныпэнсияпэрэморэ.
- Лыгэн-ым лёӈӈъота?
- Манэлпынрык нымэлӄин – рымкэвык.
Ӄэлюӄ имыръэнут курык итчывитльэн.
Итык-ым эрым окрсельхозуправлениек (ипэ департамент), мэӈин тыйъон, нивӄин, энмэн манэлпынрыгыргын нэрэнымкэвӈын.
«Манэлпынрыгыргын» - ынӈин гивлин Выквын.
Лыгэн ӄынур армияк – ыннаны мыкэльу, нормагъет.
Мачынан амалваӈ рэнъататъяаркынэӈыт.
Выквын Виктор Николаевич ӈэлвыльык ымваӈэт вагъэ.
Гыройъэлгык ынин рэнъэлӈыт 62 элеӈитти.
Льэлеӈкы чама нуткучьыткуӄин.
Элгарэн ынкъам и'гин нэлгыт вилю нинэлгыӄинэт.
«Манэт нъытваркынат, ӄырым вилю тъылгыркынэт – нэмыӄэй яаёлӄылтэ», нивӄин гымнин нутэтумгын.
Чавчывэн вагыргыт ӄонпы эӈъэлю гэлгылинэт ынкъам ӈоткатагнэты чимгъуу нэлгыркынэт э'ванӈэянва, ӄаак рээн ратваӈыльа.
Ӄынур ӈан Выквынына.
Ынкъам ыргынан ымыльо вагыргыт гэрэтэӈынлеӈэ.
Ынкыгрээн манэяакэнат.
Кытъаткэ гэвэты, ӄэйвэ эты варкыт 150.000 рублти Выквынэн?
Нъырэӄын нъытымӈэвэтгавык чавчыв.
Ылён наӄам э'митлёнат ынӄэнат манэт, ыныкит мынгыкво нанъырылгынат?
Чама тычимгъугъэк, тынӄы кэлигйит Гоголын вагыргын пэраркын, титэ Чичиковына, героя кэликин «Мёртвые души», нинэркурӄинэт помещикэн уйӈэ вальыт крестьянтэ, энмэч въильыт, наӄам калетвальыт эмэлкэ ягталытвальо.
Выквынэн рарылгыленат манэт, кытъаткэ-ым ынӄэнат уйӈэ ынин сберкнижкак.
Гиуӈэӄэй нынмэйӈэвӄин интернатык.
Титэ ӈээккэӄэйин нъэлгъэт мынгыткэн элеӈытти, ытлён нэтрилын амноӈэты каникулынвы йытоткольык ӄача.
Ымаляӈэт ӈээккэӄэй ытльак рээн вагъэ анольатынвык.
Ӈэргэрык ӈэлвыл нэныпкирэтын ынкъам чавчыват вылгыӄаанматгъат.
Айваръавыплыткок, ытльата ӈааккагты рывъёльавнэн рылек рынныт.
Гиуӈэӄэйынэ пирининэт рынныт, айваръавъёттэ понтатъоля ынкъам эчьытъуле, майынлянэнат рыровагты, ваамӄайчормэты.
- Рэӄысӄиви гарынныма?
– пынлёнэн эймэвильэ энаальа ытля Гиуӈэн.
- А'моовын.
Тивын: «Ӄынлегын».
Ныватгъэ ӈээккэӄэй.
- Ӄыцэгынэт ӈанӄо цынныт, ӈээкок, - ивнин ытльата.
– Цилӄык ӄача ӄытцилгынэт.
Титэ Гиуӈэнэ таӈымыльо рывъёльавъё плыткунин, ытльата йылнин ыныкы кычемалгын: - Ынцаӄ моргынан мынтаяӈын.
Ӈээкык, лыги ӄылгытцын: янор галпынра ӈаргынэн, ӄаак инэнъегтэлевыльын, вытку ынӄоры – мури гэцэӄутэ.
Ынӈин янор гэнлетэ цынныт гапонтатъолма ынкъам гачьытъолма, ынӄэнат цытцэльёлӄылтэ цилӄык ӄача.
Чичеквъи?
- Ии, ыммэмэй, - очыткогъэ ӈээкык, лыляӄэргэтэ гэтама ытля.
Инъэ, ялгыттэнмавма, очоча ынпыначгын ивнин: «Павъеельой, вэчьым, тури Эрынӄу чейвэ нъиттык?
Ынанкэн ӈотӄэн нутэнут гынан гэйгулетлин.
Нъыгитэткы, миӈкы таӈыткэвынвыльын».
Амкоргавык Павъе гагчавымгогъэ акваттэнмавык.
Волӄытвэӈӈок мытыйъон янрамаёлгыӄай.
Мытыттэтын.
Ынкаткынгыпы тэӈвытрэтгъэт Маракваамгыргочаӈ, эркыпӈай, миӈкэгийӈкы нэвииӄин ӈэлвыл.
Павъе янор таӈавъеткынка нытваӄэн.
Ръэнут чимгъуу нинэлгыӄин.
Мэсӄээӄын вак иниквъи: - Мачвайынрэ мынтэгрэт.
Ынпыначгын нывилгъи Еначаӈӄач, ынан инэгитэгъи, ынӄоры кэӈунэӈэтэ рыгйивэннин мэлгын.
Ынӄэн тытэӈгитэн.
Ынкы тыльунэт пойгын ынкъам эйӄуйгыкыльын валы.
Еп а'ляйпыкыльэн?
Гыролмакы мэлгынвык нынэнтытваӄэнат амӄачгыпы вальыт пылвынтычагъёчгыт.
Павъе авъеткынка нытваӄэн.
Ваалтаёчгэпы ынан йытонэн тааӄ, рыйыркэвнин рылгэ ынкъам мэлгынвык ӄача рытрилнин.
Нэмыӄэй ынӈин титык.
Павъе тааӄомгогъэ.
Гымнан-ым нинэгитэйгым валы.
Ынӈатал гиину таӈпэральын нинэлгигым – ӄымэглюур тъыпириркын.
Люур ынпыначга таӈавэтываӄ иниквъи: - Гиину лыӈык – ӄыпиригын.
Ынӈин эвма ынин ӄулиӄул ӄынур мэлвиврэльэтыльын.
Тиничгытэтык: пэлӄэтыльэ рыляйвыёттэ яанаӈат микынэ ӄырымэнат рывэтӄэвъёлӄылтэ, ӄырымэнат пэрэёлӄылтэ.
- Нэмыӄэй яаёлӄыл ынан, - о'пторатвак мэрынрэӄэй тытатлыӈын Павъе.
- Нымэлӄин пууръэтык, - иниквъи ынпынчага.
Авъеткынка нытвайгым.
Опопылым Павъе рамынноӈэты иквъи: - Ӄылпууръэтгын оттывалята.
- Нымэлӄин?
– эминичгытэтэ гэнъэтлигым.
- Ынӈин итык атайыӈкыльэн, - нинэрэнчичевӈыӄин гым: тотъыо'равэтльайгым ынпыначга.
Ынан мленин ӄырговыргытъол, инэйылгъи: - Вай, ӄырынӈыгын.
Лёнрынӈа тынтын уттытъул, рыров тытрилын.
Тыгитэн Павъе.
Ынан кэӈунэӈэтэ нинэныгйивэтӄин гымыкы Маракваамгыргочайпы эймэвтылельын вездеход, ынӄоры тытаӈвалёмын тылечьывыргыргын.
Мыттэгрэнмык ваамчормэты.
Ынкэкин йынрысӄык ынпыначгын нывилгъи.
- Выквыт льуркынэт?
– этъоӄааӄын вак Павъе ӄолентогъэ.
– Пэнъёлгываны лыгэракэн.
Ӈаанкы-ым,- кэӈунэӈэтэ рыкалыровнэнат лымӈэ ӄутти выквыт, - энаальэн ралӄаӈын.
Кытоор мури ӈутку ганотваморэ.
Валёмык ынӄэн тычемгъоӈӈогъак: о'тчой тэленъеп – пэнъёлгывыквыт энмэч нутэсӄычыкутгъэт.
Вачаӄ Павъена лёӈынтыяата ынӄэн кытооркэн вагыргын, мэлӄынур айвэӄай ытлён ынкы гатвален.
Пыкэрыӈӈольын вездеход мытъягнагъан.
Морыкӄача нывилгъи.
Парэлявтыльын а'ачек-тылечьыткульын ынкачыкойпы у'рэквъи.
Павъенпыначгын пынлёнэн: - Иван Григорыч, миӈкы мытрэткивы?
- Ӄоо.
Вэчьым ӈутку, а'?
– ынкъам Павъе маёлгыӈӄачагты лылепгъи, мэӈӄо ӈан гынмылӄэй мыттэгрэнмык, ынӄоры мынгынэлёгты рыкалыровнэн ваны моргынан вэтчатваё.
– Ныкырыӄин, ныркывӄэн.
Гимлылин, ымы оӈалын чымче.
- Ынӈаталӄун –ым, - пэнтыӄанма орвычыкойпы ӄолентогъэ а'ачек – таӈанольатынвык мытынвил!
– ынкъам морыкӄач вакъогъэ, таӈарычгатгъэ… - Ӄыруӈэлӈыги, - иниквъи гым Павъена.
– Мури виин мынманэгротватыркын.
Ӈэлвыл нытлывалытваӄэн манэграмкык ынкъам вездеходык ӄача.
Энмэч гэвулӄытвилин.
Ӄол манэграчыкойпы нурвилетӄин «спидола», чама ръалёӈ нэнаалёмморэ ӄулит ынкэчыку вальэн пычвэтгавыльэн.
Пэнъёлгыеӈкы, аӄытвэкэгты, ганвакъовлен пэӈыткынык чайкок.
Пэнъёлгык ӄача нывакъотваӄэн Павъе.
Ынан малпалёмтэльё урвилетыльын э'йӈэнэӈ – ныръэӄин нымэчлевтынилюӄин, ӄынур рэтипъэйӈэӈыльын.
Тэймэвык ыныкы.
- Энмэч эмтынэквъи?
– энамӈылёгъэ ынан.
Тыльун рынрыё танрынӈыё рыннымэл ы'мэльын уттытъул, ӈыраткынык-ым – мэнигтъул.
Ръэнут ӈан ынӄо ныннупэтӄин, малпынвынтывытрын нъалянтатӄэн.
«Малвалы», - тычимгъугъэк.
- Вынэ нылвавэгым йылӄэтык, - вакъомa точгъан Павъе.
Ынпыначга мэнигытъуле рычымӄатымгонэн йыӄуйгытъул.
Ынӄэн къукылтынин ынкъам ёнэн ӈыркирчыку, ыныкӄач вальын.
Рымкэвыплыткук ваӈэё ытлён ӈырэпэтгъи, пиринин чайкок ынкъам энаттъымгонэн койӈын.
- Колё, мэй, гувэтлин!
– мачӈынваӈэгты тъынин чайкокйыръын, ынӄоры аймыёлгын пиринин, ынкъам таӈавэтываӄ энэвыӈӈогъэ: - Эвыӈан-ым ръэнут мыгчимгъуу лыӈыркын ынкъам лывавыркын йылӄэтык.
Ӄэйвэ?
Ынпыначгын вэтгавма ӄэюут ӄотымгогъат.
Вагтэлымгогъэ ӈэлвыл.
Ваампэнрыгъэ.
Чемысӄываамӄай пэтле и'рнин.
Рочыӈкы вытвытык улвэквъи.
- Мытэквэтыркын, - нивмык мури ӈирэргэтри а'ачека ӈытольа ӄол манэграчыкойпы.
Ытри рыюлӄытыльын ӈалвылегты тылигъэт.
Чайкок гититлин.
Э'квыргъам еп лёнчаёмгольыморэ.
Ӈэлвыл эвиилиьын ынпыначга рамынноӈэты, лыляӄэргэты нинэтэӈгитэӄин.
Вытку о'пторатвак вэтгавымгогъэ, мэрынрэ: - Гаймаӈэн тымӈалколяӄ ымы тымӈэтвама ӄутти вагыргын ӄынур гэмэчльутэ, чимгъуу гэлгэ.
Эвын-ым эты, гынан нэмыӄэй гынмыл ръэнут чимгъуу нинэлгигыт?
- Валы, - таӈъораӈ точгъан ынпыначгын.
- Валы?..
Ръавалы?
- Маёлгыткынкэн, мэлгынвыкэн.
- А-а-а… Мытчаёмгомык.
Павъе нэмэ таӈавъеткынка нъэлгъи.
Ытръэч льулюӄэтыльын чай нэнаалёмэгым.
«Ынан-ым ръэнут чимгъуу лыӈыркынин?
Иа'м ытлён нэмэ гакватковэтгавыӈӈолен, эчги гымнан тыпытӄынкэтъоӈатын валы?» - ынӈин чемгъотвагты нинэгитэйгым чаёльын Павъе.
- Ӈэлвыл амэчатгъэ, - рытрилнин койӈын ынпыначга.
Гымнан тыгитэн Маракваамрочгын.
Нууйъэтӄинэт амыргынан умкыт, пырӄартэ, маёлгыт эвыр и'и'н нылелелпэраӄэн.
Нытымгэтӄин.
- Инъэ нэрэрэнӈын, - рымагтэты нывэтгавӄэн Павъе.
«Ынӄэн гымнан лыги, - нэмэ тыгитэгъэн ытлён.
– Тэнъытръэч люнчичевэ, рэӄъум ынӄэн тывыркынэн?» - Вагыргыт о'птыма ныватычьата итыркыт, эмэлкэ ӄутти мытпытӄыльуркынэт.
Энвилкэ вагыргын ымыльэты тылеркын, - Павъе панэна амынан нывэтгавӄэн.
– Ымы гыт нэмэ эмнуӈэтгъи.
Ӄэйвэ?
- А'тав ӈутку тъотпускытваркын.
- О'ратнотагты амыглёта, - таӈъораӈ ынпыначга нэнанвэтгаатӄэн: - Амгынан?
Ройыръын-ым э'ми?
- Еп аӈавтыӈкыльэгым.
- А'нӄагыргын.
- Гэръэлин-ым янръалявылё вак?
- Гымнин ытлыгын нивӄин, энмэн гамгао'равэтльэн вальылӄылтэ ӄаат, ройыръын, чимгъун.
Гыт-ым аӄаакыльэгыт, лымӈэ эӈэвкыльигыт.
- Ынанъаёк тырэльуӈын ӈэвысӄэт.
- Ӄэлюӄ-ым.
Ӄаат-ым итык гыныкы раӄылӄылтэ: ӄырым ӄыченувъиги, вэлыткорайпы рэтэкичгыпириркын.
Ӈэвъэн итык рэльуӈын.
- Ӈутку, эмнуӈкы а'ӄальоӈ, - чит а'тав тивын.
- Чинит мури тъэрӈэвысӄэтыльу мытытваркын.
Гуйгук этъопэл рэльуӈын тумгылӄыл.
А'тав ӄыгагчавыркын раӈавтыӈык.
- Йъэливэн вынэ калеткоран чимгъуу мылгыркын, гынин ытлювъёӄай мынкэлиткувыркын, Иван Григорьевич, - ынӈин тивын ынпыначгын.
- Гэ-гэ-гэ-гэ, - мэрынрэӄэй люур танӈыткольатымгогъэ ытлён, ӄынур коргавыльын.
Тааӄомгогъэ, ынӄоры иниквъи; - Ӈирэмури ыннаныӈ нинъэйвыткульу мытитыркын, эмэлкэ кынмэйӈэвыльу.
Гым - ӈутку, ӈэлвыльык, гыт-ым – гуйгук, калеткорак.
Ӄэйвэ?
- Мытив-ым, - а'тав лыгэн ынӈин точгъан.
- Тэӈытръэч гыт лывавыркын!
– инивысӄычетгъи Павъена.
- Люнчичевэ тынтыркынигыт… - Ӈаныӄон-ым!
– чывинин гымнин вэтгав.
– Гымнин экык Сергей льэлеӈкы кытур отпускыма интернатык рэрэсӄивлин.
Э'рыкут экык ынан гаранвэтвавӈылен тэмурыгӈэ.
Лывавнэн.
Тивыркынигыт: гынан лывавыркынат рыгъюлевык мургинэт кмиӈыт, гымнин ытлювъёӄай тэмурыгӈэ вэтгавык, - инэтэӈгитэгъи ынпыначга.
– Вэлерӄунэвын гымнин экык Сергей еп амӈыроотӄав классык кэлиткуплыткульын тынэмнуӈэвын.
А'нӄагыргын, чит галвавыӈӈолен гымыгрээн талыгъоравэтльаӈа вэтгавык.
Ӄэтэв тынрагтатын.
Ынраӄ-ым ынин экык, гымнин ытлювъёӄай энмэч яврэна тыранӄонпыӈрагтанӈын, - вэтгавыплыткогъэ Павъе.
- Ӈроӄав класс плыткук?
- Гэръэтлин-ым?!
Гымыкэккэтэ иниквъи, калеткорак ӈыраӄав класстагнэты лыгъоравэтльэн йилыйил нэныгъюлевыркын.
Ӄэйвэ?
- Вынэ ымы рымагтэты нэгъюлетыркын.
- Вачаӄ лывавыркыт гынан рыгъёлявъёттэ тэмурыгӈэ вэтгавык.
Кытвылӄун, мэй, мэйӈэтык ӄорагынрэтыльо рэнъэлӈыт.
- Ымы русильымил таӈвэтгавыӈ.., - тэвыӈӈогъак.
- Русильымил… Вынэ, мэй, русильын йилыйил гымнан эплыгъюлеткыльин.
Тыралвавӈын гымнан тэӈнинъэйвык ытлювъёӄай, ыныкит мэйӈэтык ӈэлвыльык рэрэнъэлӈыгъэ.
Этъопэл игыр, еп ӈинӄэю, мурык нынъэлыркын.
Ӄымэл-ым пэтле рычичевнинэт ӄорагынрэткэнат вагыргыт, мургинэт вэтгавыт, ӄынур ӈан, ръэнут ы'сӄэӄу, ваӈӄасӄор, пээчвак, эквэв, ӈойӈываал, явэлгын… Малямгымнан ытлювъёӄай ӄорагынрэтыльо тырэныгъюлевӈын, - вэтгавыплыткогъэ Павъе.
Лёӈоча нинэнтигым.
Ипэ тычемгъоӈӈогъак, титэ чычеткин йильыйил гымнан вэтгавык тыяаӈӈогъан.
Калеткорантаӈӈок эмнуӈкы йытоткольык ӄача гэмэйӈэтигым.
Ӄымэл-ым элеръук кэлиткуплыткук ӄонпы нырарагтыӈэгым.
Рэӄыткук еп экэлиткукэ тыгъюлетык.
Игыр кальэлявылё титыркын… Тарычгатык.
Пэнъёлгык ӄача.
Чимгъук пыкиргъи кытооркэн ӈэнӄайытвагыргын.
Тилкымъетык ынкъам мэлӄынур ытльэн льулӄыл тыльоӈӈогъан.
Гымык и'ӈымчульын… Ковлёкы вальын… И'ӈкэлильын, ымы ылпыт гэкэлилинэт.
Ытльата энэвыӈӈогъэ: « Цатан, цатан, ӄыпаагэ виврэльэтык, энмэч ӄиилӄэтги.
Кэйӈыӄэй тэленъеп лыгийӄунтэтгъи…» А'ӄантыяатыӈ ынӄэн кытооркэн ы'лёӈэт.
Гымнин гатваленат ӈэръамытлыӈэн элеӈитти.
Ынӈэнъылё ярак ӄача нуунъыгичийгым.
Люнрэйӄунтэнӈыльигым.
Тэӈвэнлыги гымо тылгыгъэн эвын вээмык ӄача нъалгыргын.
Люур вай тывалёмын ръэнут выргыргэтыльын ёмромкычыкойпы.
Эмчеӈыттэтык койӈын-оонъыёчгын тынэрэтысӄычетын, яраӈӄачагты тыгынтэвык.
Тытлыгъак ёрочыко кытгынтыпкэрык.
Нэлгэ тиниргиӈэтыльэтык.
Авъентока нытвайгым, нытаӈпалёмтэлегым – вэчьым инэвэлеркылеркын рэӄэ?
Ынӈин тывалёмын: «Рэӄи?» Мэткиит точыткогъак: «Кэй… кэй мэлкэйӈын омкычыкойпы гымыкӄачагты…» ынкъам тытленвэнтэтгъэк – ыммэмы гымыкӄач нытваӄэн… Пэтле, ӈэргэрръук, мури, ӈинӄэймури, мытчейвэквэт гойгогты, мыткалеткорантамык.
Эквэтыльымури яральа ныгитэмури.
Эргытэгнык гым тытаалгылятык.
Ярак ӄача панэна нууйъэтӄин ӄол о'равэтльан.
«Ыммэмы», эмӄэлелвынэ тивык ынкъам ынкэӄэй о'птыма тывалёмынат ынин вэтгавыт: «Ӄылетцын, ӄылетцын, Эрынӄуӄэй».
Ынӈин гым нэначагчечаӈӄэн ытльата, Эрынӄуӄэйыну нинэлгыӄин.
Калеткомгок, титэ русильымил напытвыныннатгым, Эрынӄу эвыннынну пэлятгъэ.
Нытаалгылятэгым, ынӄэнаӄаегым вай нылиӈвитэтигым: ейвэчу нинэлгигым амынан пэлятыльын ытльаӄай… Льэлеӈкы гэкэӈэ гэпкитлин ӈалвыльэпы ынээльын.
Ынан рымӈылявнэн ӄонпыӈакватыльын ченэтӄаата ытля, мургин ытлыгэты.
Янор люнчичевэ титгъэк, ынӄоры тымаччемгъоӈӈогъак: «Этааны, ыммэмы ӄырым нынватын морыкы, тэтлыгӈэ, мэӈин гэпэлӄэтлин гым еп элвэтиӈэтыльыӄэю вама».
Ынӄоры масӄонпыӈ рагтык ӈалвыльэты ныглёйгым ыммамана, масӄонпыӈ рэто нинэлгигым ыммэмэн ӄулиӄул, льулӄыл… Эвын мэйӈэтык ӈэнӄайытвагыргын малӄонпы нэнакэтъойгым.
«Вэчьым, таӈӄэглынангэт ивыркын ынпыначгын Павъе: чымӄык вагыргыт эмэлкэ гэпытӄыльутэ, гапытӄыяата?» - ынӈин чемгъотвагты тыйылӄэтык пэнъёлгык ӄача.
Вакъотвальык, тэминӈэтыльык Павъена ӄача.
Инъэ ынан инэныгъеквъи.
Чаёкванма инэйылгъи таӈпэравалы ынкъам иниквъи: - Гыныкы ӄэвииръу.
Нинэнригым нитчерэӄин валы.
Люур вай тымгок мынгывэвральатык – нинэнригым тынӄымэлгынвакэн валы, тэкэмынӈин пэральын.
Ытръэч-ым гыйӄуйгыльын… «Павъена пиринин пэлӄэтыльин валы?
– тиничгытчимгъугъэк.
– Лымэвыр ынан инэйылгъи чиниткин, тэкэмынӈин вальын, эмивык, ӄээӄын рэегтэлгъэ ынкъам виин раӄылӄыл пэлӄэткин валы?» Гэмо гымнан ынӄэн ӈоткатагнэты.
Ынӈэнъылё мури Павъе ӄаантальо гинмури.
Улвэвык ӈэлвыл Маракваамъёлгык, ынпыначгын чывачгынлегъэ.
Тэӈгитэнин гынмылкин кэвын, мэӈӄо мытъялгынмык, ынкъам мэрынрэӄэй иниквъи: - Ӈаанэнмаёлгык гэнылвэтлин гымнин ытлыгын.
Вытку яврэна нэмэ ынӄо мытратагъа.
… Павъе гынмыеп ӈалвыльэты нылеӄин, гым-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын ӄынур нинэльуйгым: «Миӈкы, нэмыӄэй ӄол маёлгык, варкын гымнин ытльаӄай.
Ӄэйвэ эты ӄулин ынӄэн ваны тырэльуӈын?»«Яаллъат армавараткен ваамчечаныльыт» Гымнин миргын Тнэтэгын ваамчечальын, эпэкэй-ым Тымнэквына – имчъуинэв.
Тувъёйпы эпэкэйнэ таляньяппанэнат – вагырга ыттъыёллъат Тнэтэгнынин чавчываратвэрэныткольыт.
Ытчынан нывиринкин Яйчгынай нутэйиквин.
Ынкэн нутэйиквин талянъяы ораветльа гэтэйкылин амаравкэнутэйикву.
Тнэтэгнинин ыттъыётльат ванэван ныкорагынрэтынат.
Ытръэч нырайоукэн кытвылятгыргын юръэмаравкы яаёлкыл.
Нымлявыльаткэнат, тинурыткук, пойгынэнтатык, маравляяак ныйгулеткинэт.
Найэкопы ныкытгынтыттаткэнат, ынкоры-ым выквычкэпы ныпинкучиткинэт, чама найгытолынкы эвильыт кытэпыт нэймиткинэт тэйнэту.
Ыргынан чыётвама нутэйиквин Ейчгынэйкин Галмыргэн, Авээн вараттэ ычыкагты нытэвиръынкинэт, нытагаканкоранкэнат.
Ычыгнынныяаркыт Канчаланнутэк вээм Галмыргин ынкъам нэй Авээн.
Гытгыялканайык нынымытвакэнат елкэльыт, ыргынан нытэйкыкинэт пойгъэныт, тинуркинэтмъамэчьомыткыныт, маравваляйныт.
Нивкинэт ыекы варатык нытвакэнат чынаеттэ колваратгыпы уйвэльэт, тульыльыт, тэгиннэтыльыт, лыгэн-ым экэлтэтыльыт чэнэтваратык ынкэната-ым гэтэныннынлин-этелкэльыт, ынкъам ытрин нымытван нынныннэгъи Гытгыялкальынай, тана гэтэныннынлин Трехглавая.
Ытръэч-ым выквэпы тапылвынтык гэйгулетлинэт.
Нивкинэт кол гитлинэт ынкэкинэт елькэльыт нывыквырэвляткэнат линутэ, ваамъэрынома – ым нэнэрэтын кол выквыёчгын ынкатагнэпы-ым ынкэн вээм нынныяанногъэ Таннуврэр (Танюрэр).
Кэлюк-ым елькэльываратык амалва вальын варат нынымытвакэнат блюдцевэмылкэтанныт (ко-о таннымэл микынти), таннывараткэнат (корякыльыт).
Тэкэм ынкэнат танныт гэйгулетлинэт выквыпы пылвынтынток.
Кыцымэнат итык мэлгытанныт, мэлгытанныт,мачъачы мурыгнутэк вытрэтъэт.
Нутэйиквык Ейчынайгролмакы гамгайнайык гатанванленат Тнэтэгнынин ыттъыётльат.
Ынкэнат-ым нэгти ычыкнынныяаркыт – Акеутнэй, Мыргынэй, Илгиръынэй.
Эпэкэйынэ Тымнеквынана лымныл ваамчечавараткэн ыннин нэнатвыкэн «Ваамчечаваратык кол экувликэмаравкылявыл гатвален – Мыргувье.
Отлё нэрмэкин, танъака кытвыл рытъёлкыл.
Ытръэт-ым амынан пэнин лейвыльын.
Пэнин маравваля эмтэльын.
Тынкы кытийгын Яйчгынайнотаеквэ лейвыльын.
Кэлюк-ым эвын ынкэн нутэнут гынритъо лынъёлкыл.
Инкун ынкы мэнин авнамаравка, элвэльинэт оравэтльат ынко этлы элейвыкыльинэт.
Нивкинэт Ейчгынайнутэйиквин Тиркыйынпэн ванвын.
Тэкэм-ым Мыргувье амынан Яйчгынай мач рыров вальык янранайык тыттэтыльын экэльэ нэльугъэн Нагыролмыан, напэнрыан.
Пэнрыткольыт льунинэт.
Нымкыкинэт, накам-ым амынан.
Атчыгъэ выквылкык, тинурэ рыпыткавьёоннонэнат.
Ытръэч-ым амынан, накам экэльыт-ым нымкыкинэт.
Чимгугъи: «Итык, ыннатал игыр экэльэ кытвыл нэрэнтыгым.
Вэлер-ым кавэты тынкы тыгинваамчечальэгым въэралекэты мынкиръэ».
«Вини ынкэн чимгъун ракылкы луур валёмъэ Мыргувье.
таалгылыткогъэ.
льунин марвклявыл ытръэч танымыльэты нилгыкин гакырвэргыма, накам нынинкин, ныгтинкин.
«Кэйвэты нирэмури мытръинъэтэнмык?» – пынленэн Мыргувьинэ.
«Эвыр-ым пытленыльо ритъэ», – татлыныткогъэ элгарклявыл.
Ырык вэтгавма экэльыт гэтэнэй мэвлинэт.
«Эгэ, тагъам» – мараввалянгырголявма иквъи Мыргувъи.
Тэкэм нирэк ыленет наяан маравкы экэлык рээн Мыргувьинэ ынкъам элгарклявыля.
Киткит мэнин монъэкэлтэтэ.
Отлё алымы нымкыкин акальыварат.
Ытръэч пытленыльо, млявыльо ваат Мыргувье гэтумгэ.
Пылиткук пынленэн Мыргувъинэ клявылтомгын: «Микигыт?» «Конпы имчъэчукнэлгын рымрэкынтыркын.
Ымы гынинэт аятльат тынкимчьэчук ныйыйкэв, рама пытленыльо ратваныт», – ытръэч ивнин клявылтомга.
Ынкатагнэпы имчьэчукнэлгын конпы ёрочыко кынмэк йымэтванногъэ, йалгынма-ым каарачыко.
Маравваляйнын-ым Мыргувьен яатльа ныяакэн мэчкэкын.
Эпы Тнэтэгын пэлкэтык ынкэн валяйнын тымнэквъэ.
Нэгны минкы Мыргувье ытри элгарклявыл нэнкытвылевынэт экэльыт, пэлкэтыплыткук ытлен нэнри намайынляан, нынныурэквъи Мыргынэй».
«Тнэтэгын Тутъынэнин экык» Тэкэм мэлгытанныт рааленнок нутиннутэк танымъыльэты нанмыткойвыан ваамчечаварат.
Амынан Тутъынэ-эпэнин ытльа гэегтэлин.
Тэнэкылпэ элетэврит, тъэр варэт, утъымти ынкъам ыннэн рэтэм тинэнэгнинэт, луурилык ритлининэт рэквыткэгти, Яачгынайгыпы ялгытъэ оттынотагты.
Лыгэн нылельэткин, кытэкэй нынвилкин, нэнпанъэвнытокэнат моокорат.
Майныомкынутэк моотылянвык китувъитылельын маравмэлгытаннытан тылянво лыгнин.
Рылейвынин, лёнпэлята рыннин.
Накам ытръэч маравваляйнын ынык нытвакэн.
Тутъынэнэ рэювнин, рэмэлевнин ынкэн таннытан.
Тутъэнэнин-ым таннытан нэтэнынынъэн оравэтльата Илгыкэутэгин.
Кэлюк-ым нунтымкин, эръэкэныльэткыльин.
Чама кытлыги нымигчиръэв гатвален.
Мэйнынэлвыл нантомгавъан кынмал.
Кыминэтъыльэтъэт.
Ытринэт кыминыт – Ынына, Пыккы, Ранаунаут – Чакэ, Ыттъуут, ынкъам гымнин эпы Тнэтэгын.
30-е гивинитыт нъэлык минкы нымнымытвакэн Илгыкэутэгин ынкъам Тутъэнэ коммунистат эрму нъэльэт, танымыльо совкоц пэнрыльо нантыннонат.
Илгыкэутэгин гынпычъэкэ кавтычьоат, ырынтоат.
Лыгэнитык-ым нэлкэвнэ вынэт, нэлвыл-ым ниткэн.
Тутъэнэ нэмэ эмтэврит, тъэркай варэт, утъымыт, ерокай ыннэн рэтэм кылтынинэт.
Мурилыкритлиннинэт тъэр рэквыткэгти, ялгытъэ панэнванвэты айгыскыннотагты, Яйсгынайкачагты.
Ытръэч энмэч ыныг чээн ялгытгынтэвтылельэтъэт нээккэт Ранъавнавыт –Чакэ, Ыттъуут ынкъам йургынинкэйкэй.
Экык Тнэтэгын.
Корарамкыльэн нутэнут галяма Тнэтэгнынэ мэчныги лыгнин тэргыльын ытльа, нинивкин: «Ыммэмэкэй ыннэ атэргатка, митив-ым нэрмэйгыт.
Чама тылгэмайнатынногъа.
Таракорагынрэтыркын, тырэнымкэвнын нэлвыл.
Кырым кыгытъэтгытык».
Тутъэнэнэ ытръэч чэмыннувгитэнин.
Оратчекатъэ Тнэтэгын.
Чаккэтыг рээн ныкорыгынрэткэн.
Нэнмэйнэвын нэлвыл.
Тутъэнэнэ-ым пиринин тумгу магляльыкай Элев.
Ытрынан нагтоан нээкык Тнэтгэвыт.
Кол итъи чейвэ рэмкиикви Тнэтэгын.
Накам конпы нинимтийвыкин маракваляйын Мыргувьинин.
Кулючивээмык тылянво лыгнин нымным Котгыргынэн.
Мэйнынэлвыльэн Котгыргын.
Ыныч ярак рэскиквьи Тнэтэгын.
Авынральо ынкы ныгпильэткин мургин эпэкэй Тымнэквына.
Эпэкэйнэ ынкэн вагыргын кэтъок нычемыннунэткин, нивкин: «Лыгэн тыльунэт турык эпэнин лыляйныт тынкы корэн, тивык эмчимгъутэ: «Ынкэн оратчек гымнин ывэкучилкыл».
Линлин кымэк пинтыкэтъи».
Чик инъэ Тнэтэгын ченэтрамкэты эквэтъи.
Эпэкэйнэ пиричкычиннинэт аймыёлгыт, пытльааймычкэквъэ.
Вээмык кача чинтычкивнинэт кукэт эпэнэ вэнвыеквэ кытгынтырогъэ.
Мэч кэкын вак Котгыргын чичеквъи, чаккэттомгыкай рэмкыльык яалятъэ.
Аннэнайпыгъэ пиричкыченнин пойгын, ръэтъеквэ кыленинэт гынтэвыльыт.
Пыкэрыннольыт Тнэтэгнына нымнымык йонэнат.
Эпы ытри Котгыргын тэйкэквъэт.
Котгыргын нымэйынкин чама тайкав вараткэн, эпы мургин ныппылюкин.
Аны мургин эпы вэнлыги гэрмэлтэтлин.
Пыткылымнэ аннэнайпыгъэ Котгыргын пойгын пиричкыченнин, пэнрынэн Тнэтэгын.
Тыгэп маравымгогъат.
Эпэкэй кытгынтыръогъэ Тнатагнына яранкачагты.
Эйнэвнин Тутъэнэ.
Тутъэнэнэ чээн маравынвэты кытгъи Ыттъуут.
Котгыргына льунин Ыттъуут-ныппылюкин тынкы ытлени, лыляйныт ынкъам тэгнувъэлекинэт кынут пуйгэт кыттэлти.
Ивнин мургин эпы: «Инъээвъи гынан Тынкывинвъэкэмгыт тульэтъэн гымнин чаккыгэт.
Кинэйылги гынин чакыгэт, гымнин линлин рагъаагалягъа» Ыннин мургин эпэкэй Тнатагнына ярагты кытъи, Ыттъуут-ым Котгыргына чээн Колёчеваамрамкэты чейвэквэтъи.
«Контылян» Майнымаравыплытко Канчалан эмнункы чавчывальэн нэлвылти ыннан совхозэты нагэченнонат тана.
Ванэван эм гымнин эпы нэнкэтъэн налвыльэнэвнагты.
Гымнан лыги 51гивик гымнин эпы ынкъам кути чит гарнытоленат налвыльэнэвнаткольэты.
Ытръэч пэтле нэчичевынэт.
Ымыльо нэпиринэт.
Кути нэлкэвнэгынэт, кути Магаданэты нэннивынэт вочкырагты.
Эпэнэ гымнин ытльа нинивкин: «Добриев атвака кырым юръэ нъуурэтъэн гыто.
Инэвиринъи».
Ко гымнан гэмо ръа Добриев, ытръэч тъивын: «Лыги вэлинкыкинэйгыт виринъэн гымнин эпы, ынкъам урэтъи гымнин ытльа».
Гымнан гэмо рэку кэйвэ гэтэныннынлин мургин мургин нымным Канчалано.
Ытръэч нэнавалемэвым пычвэтвагыльыт эпэкэйнэ рээн Айнантонау ынкам Эттык чаема эмнумкы марыч рак.
Эттык гивлин: «Этки мытылги тэгинмык совхозатма.
Чамкык чавчыват нэлгинируткуй вынэт, нэлвыльыт мургинэт ниткэйвынэт».
Айнантонау гататлынытколэн: «Ку и-и-ым нан.
Авэты нан ыннан ванвэты натан ялгытанъюмык.
Эрыкут еп амайнымарагынмока ченэт нотайпы мытъянгытыръомык, кэлюк-ым ынкы нынсовхоз пэнчыръовкэн варат.
Алым-ым нан таныемыльо нывинрэткинэт маравыльэты.
Эвиръыт, корат нинэйылмури».
Эпэкэй нэмыкэй нытэпэнинэнуткукин: «Гымык Тнэтэгныкэйин ытлыгылкыл Элев отле ныгынникукин, магляльыкай-ым нан.
Аны ынкэн гынникыт нинэнэлгыткумури, нэнатъаныпавморы ыкоры-ым нинэнъйитэвмури.
Элевына-ым магляльа нинэнльэтэткинэт Валкылеты.
Рыпэт-ым ръэмэниг нэйыльэн».
«Аны вэнлыги маравынлытко чавчывварат наналвыльыл энэвнайвыан.
Ыннан ванвык танымыльо нэнрэвивъюнэт.
Имчъуильыт, сутпээльыт, чэвтыкэмэльыт.
Ымы люн ивэ амалва вальыт.
Цит-ым нутин вааминык ам магляльыт – конральыт нынымытвакэнат.
Эмтэннынэ, гынникныттэ нынымытвакэнат.
Нылпууръычиткинэт кол ниткинэт коравальык чээн.
Рикук – нэлгэ таннэпы ныпирикин чай, таат, ыпляан корагынрэтыльэты ынкэнат вилыткутъулти нынльэтэткинэт, ырыкайпы-ым ныпирикинэт коратакэтчын, лыги эвиръыт, нэлгыт таронкэн, тэрэтэмныкин.
Вааминын ычыкайпы нынныныякэн Конральэн.
Чавчыват ымыльо ынкы вээмык рырээвивки алва мытынтыгипэвъэн ынкэн ныннын Концылын – танымыльо нанконынцылавын ыннан нынинымык.
Моотыляма ынаванвэты, нэвыскэти нытэргаткэнат ымы-ым кылявылтэ мэткиит нытэргъарэкэнат.
Айвэкай кычьым гэтаё чэкыяаайгыпы кувлинэй вааминын вытрыннок алва мытыгъепоннон Выскынай – амвыскыленытвагыргын, выскычемгъотвагыргын мытльонноан.
Ытъэт-ым лываквъак конрамагляльыварат корагынрэтык, йыккэй-ым ынкэн вагыргын титэ ынъян.
Пэнинэт корагынрэтыльыт амнонгыпы рыялгытатъёёттэ нэмэ амнонэты нанъялгытатынат.
Вэлет-ым ченэткоракай чээн мытмытванномык», – пылыткугъи вэтгавкы гымнин эпэкэй.
Тэнныткугъи Эттык, чаёолгыткынык рытрилнин чайкойнын, пучъэт рынлининэт, иквъи: – Ымы-ым корагынрэтыльа анкаваратвагыргын чамъам ныяагнэн.
Увъалякаанты Канээргыаленонгыпы ганалвыльыма гынтэквъи, ялгытыльатъэ нотэннотагты.
Нутиннутэк пыкирык ытлыгин пэлкэтъи.
Тэкэм навалемынат ымы нутку расовхоцанныт.
Майынляплытко ытлыгын, ивнин инъив: «Гымнин нэлвыл кыпиригын.
Рамъам тырэгитэнынэт эткаёттэ.
Ытляк рээн Вэлкылык тырэрэвиквъэ».
Ынъивэ ивнин: «Чамъам рарыркатъолёгъа».
Лымале лунылгэ рыннин ынъив Увъалякаантына,анкаваратвагыргын тыгипгитэнин.
Рэвиквъэт Вэлкылык, ытльата ивнин: «Отле нылгэнъакаткэкэн ноткэн нымным».
Увъалякаантына татлыгнэн: «Ынаан мытрэкэвмык».
Кол рыннинэт ытльата льунинэт оравэтльат ръэчильыт анкачормык, йонэнат, пынлёнэнат: «Ныръэгичитури?» «Кун-ым вай нытэйнэтчичимури», – иквъи кол нэвычкэт, ынкъам рыкалыровнэн тэючгииръыр.
Кутынэ рычичьэвнинэт: «Ытлен леныта нывъэютури?
Ноткэнат тынкы эпэпэгти ытръэт нымэйынкинэт, рэку нинэлгытури?» «Нэнапанморэ, нытанчачакэнат рук»,– татлыгнэн нэвычкэтэ.
Тымнэтвалына (ныннык ытльан Увъалякаантанэн) нэмыкэй гичининэт эпэпэйвытрыт.
Рагтыгъэ.
Ярак пыкирык, рыюнэвпэйвытрэ увэтыёнэн, рыпнин пэнъёлгык.
Пэнъёлгын нылянма гыпэльынногъэ.
Эвын таалгылятъэ эпэпэйвытрын кокэлгыеквэ, таврэеквы нылекинэт.
Ванэйпыръома ярак гыролмакы ныкытгынтыръокэн: «Вай-вай, Каанто-о, гымнин аръапат эюугъи».
Энаральыт гаглыпкэръат: «Нырэкигыт?» «Кун-вай гымнин аръапат эюугъи кокаймэёлгэпы, таврэткынайпы ръилемъеэркыт», – иквъи Увъалякаантынэн ытльа.
«Аны янот нынытгылевкин мимыл, ынкоры чеэнмимлычыку ныёокэнат эпэпэйвытрыт.
Чиинмимлычыку нычелгыръокэнат, нититкинэт» – нанмачынчавынноан Тымнэтваал.
Кутынэ-ым льунин эймэвтылельын экык: «Чакылкылтэ.
Кийогын экэлпэ ынъив.
Эчвэрэ еп эйкунтэткэ итъи.
Чамъам вай анкачормыльо мытритъэ.
Эвыр нэриткэнын нэлвыл, танныт кырым ытрынанчинит ныкорагынрэтынат, морыкагты гынритийгут нэрэнтынынэт».
Ыннин пэлкынтэтъи Увъалякаанты амнонэты»,– пылыткугъи Эттык.
Айнантонау иныттугъи, кэтльатъэ ыннин тувкы корагынрэтыльын.
Амалва вальын вагыргын гатвален гымык миргыкэйымкин игыр кэтъок валёмъё, тычимгуркын: «Отлё нэрмэкинэт гатваленат оравэтльат, танамалва вагырга нэнатантэнмынкэнат, вэнлыги люнпыннэвэ, нъомрычъаткэнат, ныкитныльэткинэт.
Этъонэл ыргин вагыргын тэнмычъо лынкы».
Нивкинэт, нынымытвакэн кол ройыръын Канчаланъэмнункы.
Кэтэм нан Танюврэрынкач.
Еп урэткэ ынкэнат нэвыскэт ынкъам клявыл ытринэт ытлыгыт ыннин гэчимгъулинэт: эвыр ырык амъянчъа ройыръык ръурэнныт экык ынкъам нээкык нэрэнчээкэвнынэт.
Мэч кээкын галяк коле ройыръык урэтъи нинкэй, кутырык-ым нээкэкэй.
Мэнэтык кылиныт, ытлырык нэнчээкэевынэт.
Кынур ымыльо чавчыват нынымытвакэнат рычаакаёвъёттэ.
Ытръэч кутырык авмыльатыргэты, ковчэмгъогты, томык оравэтльагты ленвэрэгты вальыт.
Такам чэнет ръэтъеквэ ымы чиниткинэт нэнэнэт нэнмэйнэвынэт.
Ынкэнат нэвычкэт ынкъам клявыл ынпэвъэт нэнэнэк ынкъам ытлывъёкайык гырольнэты.
Ынпыпалкатынногъэ ытлякай.
Тэкэм ыргин нымным ныялгытыльаткэн анольэтынвэты.
Накам-ым нан анольатынвэты ялгытгыргын нэнъэлкин, нурэкин.
Никитэ ыльыл китык нымуутылекинэт.
Ылеръок амъёроны нынылкутэвкин кыргычык, танпанъэвныток.
Волкытвэннок нэмэ ныкоракылгаткэнат, нымуулкивкинэт.
Нэнэнэтэ тытльэн ытльа майныкаарчыко нынъялгытаткэн.
Кол итъэт панъэвнытонывильэт тынкыёроны вальык нэйык, ваамчйынрыткынык таронъат, вээмкин тинтин гапрынтатынолэн.
Ынпынэв эйнэвнин ывэкуч, рэкын ивнин.
Ынпыначга эккэт ёронылкотаго чыннинэт ваамыткыны.
Тэкэм минкыри итийгут рыннинэт ытлыгэ ыннин итъэт эккэт, кэлюк-ым тэмнъеп этлы аалёмка атвакыльэн ынпыянвэты.
Тиркытир гытлягнамгок атчьатъат оравэльат, панъэвнытоплытко амрамоотыляна анольынвэты.
Тиркытир гынонканоткынатык выргыръугъи чынатыльын ваамгычормыкэн тинтин.
Оравэтльат ёрочыкойпы ныторъоат.
Тылпъитэныткыны нынывытрэткин вэтчатвальын ёроны.
Ытръэч мэнин ымы лёгнытота итъи.
Ынпыначга нэнавамлекэн выргыргыльын тылпильын тинтин ытръэч омроммачайпынэн нэвъэн, лёнынтота итъи.
Тылпъильын тинтин ваамкалелы пыльылынва рэквэтэвнин.
Оравэтльат ваамчормыеквэ ныкытгынтыръокэнат, нъэйнэвкинэт ынпыначгыт ерочыко вальыт, ытръэч-ым ымы мэнин лён колетатлыныткота итъи.
Тинтин гынунэтэ чынатъэ, ёроны ынкъам ынкэчыку вальыт оравэтльат амэчатъат кокальатгыргын.
Эгыттагнэты ынкэн нэгны нэтэныннынъэн Еронлыплянай, вээм-ым Еронлыплянайваамо нэтэныннынъэн.
Чавчыват нивкинэт эвыр мэнин ынкынайванвык ръурэтъэ иплиныльу, ыннан оравэтльа ылгыльэтыльу ритъэ, акачайныкыльо, кырым нывэлвачьатъан, ныкитылинычьэтъэн.
Ынкъам ынкэната Еронлыплянай ынкачагты ныялгыткэнат кымэнатынольыт торройыръыт.Дина КЭУКЭЙ, заведующиӈав информационныкэн-библиографическыкэн отделен анадыркэн Публичныкэн библиотекэн нынныльын Тан-Богоразын Пэтле пэлӄэтыльын Тыӈэтэгын (1920—1940) гитлин ытръэчкин чукоткакэн поэтгыпы, микын стихыт гакалейпатленат кэлик еп амгока Майӈымараквыргын.
Ынӈот гивлин классик чукоткакэн литературэн Юрий Рытгэв «Этааны, мэӈин лымӈэ нытвыӄэн Фёдор Тинэтэвыну, тэминӈыльу гитлин тэкэлиӈкы.
Ынинэт «Чавчывалымӈывлтэ» – ынӄэнат этлы ытръэч ромакавъёттэ лыгъоравэтльачавчывэн лымӈылтэ, ипэ лымӈэ таӈкалевэтгавыӈ рытчыёттэ, э*митлёнат ымваӈэт гитлинэт чимгъунмэйӈэвыльу лыгъоравэтльаваратык».
Ынин ытлыгын тъарӄоральо гитлин ӈэлвыльыльу Нэкъаяӈӄачкэн нутэйиквик Чукоткакэн.
Колхозатымгок Омолоныӈӄач ынкъам Анюйык, ынинэт йытоткольыт нэмыӄэй ынкэгйит вэтгыльатгъат вак, товариществок нъэлгъэт.
1938 гивик ӈин-Тыӈэтэгын ӄол ынанъыттъыёл нъэлгъи комсомолыльо нымнымык Островное.
Ынӈингивиткук Тыӈэтэгын гэнӈивылин путёвкагъет калетконво Ленинградкэн институтык Айгысӄываратыргэн, миӈкы ганмэгчерымговлен рытомгавынво калеткоракэнат кэлит, елыльатынво кэлит русильин тэкэлиӈыльин лыгъоравэтльаелымэл.
Нинъэйвэ Г.Н.
Мельниковына Тыӈэтэгнынэ моонэнат румэкэвык ынкъам йилыльэтык русильыми лыгъоравэтльэн лымӈылтэ.
1940 гивик, ынкатагнэпы галягъат 80 гивиӈитти, Ленинградык гэтэйкылин ынин кэликэл «Чавчывалымӈылтэ» лыгъоравэтльаелымэл елыльатъё русильымил Г.Н.
Мельниковына ынкъам рисоватъё ӄол нэмыӄэй тэминӈыльэ художника-ваӈӄыттамэнӈыльа Михаил Вукволына, мэӈин ганмылен вама Майӈымараквыргын вэрэгма мургин Нутэнут.
Тывъёлӄыл чама, иӈӄун Тыӈэтэгын гитлин ынанъыттъыёлкэн лыгъоравэтльэн поэтгыпы, микын еп амгока Майӈымараквыргын гэтэйкылин стихотворение.
Лымӈэ Тыӈэтэгын гэвинрэтлин йилыльэтык Конституция СССР.
Яйвачгыргын, Тыӈэтэгын пэтле гэпэлӄэтлин, 1940 гивик, ӄлигче элеӈитыльу.
Ӄынвэр ыныкӄач нымытвалын о*равэтльан иквъи: – Китаӄун мынмысӄэвын ӄол ӄораӈы, юрэӄ ынӈин рытык нъымчен ынкъам ӈэлвыл нъыгынрэтыӈонэн!
Чавчыв ӈалвыльэты ӄытгъи эргыръок.
Ӄаачыкойпы ляйвыма льунин о*равэтльан нинэвэнӈэтӄин.
Йъонэн.
Инэвэнӈыле ванэван ныльунин ыныкы тылельын чавчыв.
Чавчывата пыкиринэӈу ивнин: -Оой, унмыӈан-ым иа*м ынӄэн тымын!
Инэвэнӈ'ыльэ ивнин: -Эӄуликэ, гынтаквыргэгыт, энмэч ӄывинрэтыркын инэвэнӈэтык!
Ынкъам нынпаавнэн эмӈэлвыл рытык.
Чавчывата очнэн: -Ээ, вынэ ӄэйвэ, ӄырым игыр эмӈэлвыл мынтыӈон.
Мачынан ынӄэн тымын.
Йъарат-ым уриӈан и'ны варкын, ынӄэн майӈыа'ӄалеӈгыргын.
Нымкыӄин ӄораӈы ранмыткоӈынэн.
Мылӄопат Перевод Нымик рымавытынэтэткэн гэнпылӄэвэ рыпъавъё чемычвэткоё ӄорэн йигйиг ынкъам гэнититэ.
Ынӄоры ынӄэн нэймыӄэтӄин тъэръэв ромкавытвальа тэючгычыку восӄымчыкованвык кивле ынкъам гэнититэ.
Кыкватъол (патъол) Перевод Элек а'ӄагнэма ганыпъава ы'пысӄыт, пъарыткынтэ ӄорэн.
Ынӈин рытъёттэ ӄоратъолтэ гоноратвава ромкавытвак льэлеӈкы, э'митлёнат ынӄоры танроӈ.
Тэвъэл Перевод Элек тымъёт ынныт гэтъымытвэ.
Ынӄоры гапагтата этъымкэ рытчыё ыннээн, ныймэӄэн пъанво.
Тэвъэл, йымэё ӈаргын, пэтле ныпъаӄэн .
Ганыпъава тэвъэл нымкъэв роонво льэлеӈкы.
7 ноябрык овэчвынкалыровкэн ансамблен «Оленёнк» рэнъэлӈыт 55 гивиӈитти рытомгавтагнэпы.
ГЭНЫННЭТЛИН ГАКАӇЫЛЬАНМА – Ӄол итгъи эргыпатыльа грапчальа Геннадий Паӈантона рагтытыляма гэкэӈэ бригадакэн ӈалвыльэпы совхозэн авыннымнымэты яамгонэн грэп, миӈкы ынан нэнатвыӄэнат вэтгавыт стихгыпы «Ӄэюуӄэй» лыгъоравэтльэн поэтэн Михаил Ваалгыргынэн, – нивӄин эргыпатыльын кэлиныгйивэтыльын калеткоракэн Росиен Елена Нутэкэу.
Кэлиткуплыткук Анадыркэн педучилищек Елена Нутэкэу гарагтылен Алӄатваамэты, миӈкы ӈэнъянвык рээн чимгъуу рытчынин рантомгавӈык чиниткин овэчвынкалыровкэн ансамбль.
Лыгэн-ым эвыр ынкы гыютльу нъэлгъи ынкъам инэныгйивэтыльу, эмэлкэ гыттэпычьу.
– Ынкатагнэпы рыгйивэтыркын рытомгавъё торансамбль.
Тывъёлӄыл, иӈӄун рылеплыткук Москвак 1957 гивик Ымнотаеквэкэн фестиваль ӈиныльин ынкъам студентэн эвынӈуткэкыльин коллективыт овэчвынкалыровкэн гунмыӄитпэвлинэт.
Энмэч ы´ттъыёлкэнат рыкалыровъёттэ чинит Нутэкэунэ млявыт гиину ыкъам гичиву нэлгынэт овэчвынкалыровыльа.
Ынкы гатаӈынкалырова чаакайытвагыргын ынкъам чемгъотвагыргын о´равэтльэн ӈаргынэнагъет.
Ымваӈэт нымкыче ансамбль гатвален Анадырык (Въэӈык), миӈкы ганкалырова ымы мляв ансамблен «Журавли» («Ӄэтчанрот»).
«Ынӈатал-ым онмыкоргаво ынкъам гичиву нылгыӄин овэчвынкалыровынвэты ӄытыльэ ынӄэн мляв, о´птыма ӄэтчанрот ӄэглынангэт ыргынан ныльуӄинэт млявык, ынкъам млявыльыт ынӈатал ныӄэтпымлявӄэнат, ыкоргычтатӄэнат млявык…».
РОЙЫРЪЫМЭЛ ОВЭЧВЫНКАЛЫРОВЫНВЫК Игыркин инэнлельын ансамблык, директор Элӄэтвээмкин Яракэн культурэн Анастасия Паӈанто нивӄин, энмэн 55-ча гивиӈит овэчвынкалыровыльа гэнумэкэвлинэт ынкъам ганкалыровленат нымкыӄин млявыт, э´митлёнат ымы игыр гэльутэ овэчвынкалыровма: «Наша земля» («Мургин нутэнут»), «На рыбалке» («Ынныӈыттынвык») ынкъам ӄутти.
– Ивкэ нэмэ, такытооркэнаӈа, «Оленёнкак» нъымлявыркынат ымыльэты ӄутти ройыръыт, игыр ынкы варкыт ӈирэӄ лымэвыр ӈроӄ, – нивӄин ӄонпыӈкэн овэчвынкалыровыльын ансамблык Нина Ятгыргина-Ёккы.
Ӄэглынангэт ансамблык «Оленёнок» гамлявленат элӄэтвээмкинэт ымыльыройыръыт: ынкы гамлявленат Константин ынкъам Анна Эномлентэ ыргин гэӈээккэтэ Елизаветана рээн, Наталья Пэӈэвги ынкъам ынинэт ӈээккэт Вероника ынкъам Саша, Сергей Ёккы ынкъам ынин экык Юра.
Ыргинэт чычеткинэльыт Жанна, Иван ынкъам Родион, ройыръын Тэвлянкаун – Саша ынкъам Игорь, лымӈэ Геннадий Паӈанто гэӈэвъэнэ Елизаветана рээн.
Рымагтэты ынан нэнатвыӄэнат пилгъэйӈэтэ грапчальыт ансамблык Анна Вуквуӈа ынкъам Екатерина Ӄэргытваал.
Ынкы овэчвынкалыровыльо гитлин гыютльэн типъэйӈэк Лидия Актемирова, микын ӄулиӄул нывыргыргэтӄин о´птыма пыльыльывээмӄэй.
Мыкыӈ 20-к о´равэтльат, вальыт ансамблык, нылейвыӄинэт овэчвынкалыровынво амноӈыльэты, ныӄитпувичвэтӄинэт слётынвык ӄорагынрэтыльэн, э´митлёнат эмӄынгивик нытваӄэнат перевалбазак совхозэн «Коммунист» ынкъам «Дружба» нымнымкинэт Элӄэтвээм ынкъам Мэйӈыпилгын.
Справка «КС» «Оленёнок» гатаӈэргыпатлен вама ӄолеванвыткок – Москвак, Санкт-Петербургык ынкъам ӄутти айгысӄыгородыткок Россиен.
2015 гивик тэлеӈкинэткукин фестивалык «Эргав» Элӄэтввэмкин ансамбль жюритэ гатвылен эналватыльо типъэйӈэк ынкъам млявык, таӈынкалыровыльын лыгъоравэтльапрограммак.
Эмӄитпыльэтык художникыт 1950-ӄав гивиткук ынкъам ӄутти ваӈӄыттамэнӈыльыт Чукоткакэн этъо гыёлыӈ ынкъам амалваӈ вальо тайкыёттэ тэминӈыт нъэлгъэт.
Чукоткакэн художникэты Елена Янкуна 1962 гивик гэпкитлин кэлинӈивэт америкальэн эргыпатыльын художникгыпы Рокуэлл Кентэн, миӈкы ынан гэкэлилинэт вэтгавыт: «Ыннанмытлыӈэн йъилгыӈитти галягъат, титэ нъэлык гымнинэт 80 элеӈитти о´раттагнэпы Москвак нэнӄэвивын гымыкы ваӈӄыт, таӈкалеё Гынан, миӈкы танльоӈ чымӄык вагыргыт Гынин варатэн.
Морыкы ынӄэн майӈыгаймычьын этлы ытръэч тывъёттэ тайкыёк гэльутэ вагыргыт Эйгысӄык, ымы о´равэтльат ынкы нымытвальыт, микыргин вагыргыт гымнан лымалё гэтчылинэт, микынти гымнан ы´лгытумгу тылгыркынэт, Ӄонпы гымы ӄача ӈронгэвэӈэт варкын ваӈӄыттамэнӈын ынкъам тыкэьтъоркынат вагыргыт коргычьаткэнгыёлятъёттэ вама таӈъоравэтльак рээн.
Ыныкит гым ныӈинъэв тъытвагъак, вэты тэӈэвын тъыльвылгыгъэк Гынык рээн, Тытэнӄитпыӈыркынигыт Гыт ынкъам тытэгъеӈыркын, иӈӄун Гынин варат Тургивиӈит нъэлык амаравкэвагыргын вама нытаӈнымытваркын».
Гъурэтлиным Елена Янку нымнымык Инчьувэн Чукоткакэн районкэн.
Энмэч 14-ча элеӈитыльу ытлён гамэгчерымголен Увэлекн ваӈӄыттамэнӈырак.
Ынинэт тайкыёттэ ы´ттъыёлкэнат калеёттэ ганъяленат тэминӈыльэ Тукайына ынкъам Хухутанына.
– Ынан ваӈӄытык калеё мытлёчетгыргын «Спортивные соревнования» («Мытлёчетгыргыт», 1960) такамвагыргыгъет вальын, – нивӄин художник Григорий Ы´ттъывэгыргын.
– Ымы горагэтата тайкыё «С охоты» («Гыннэгӈыттынвэпы», 1965), «Нападение волков на стадо» («Пэнрыё и´гэ ӈэвыл») ынкъам ӄутти.
Янкуна ыы ӄитпу нинэлгыӄинэт тэйкык тывъёттэ лымӈылтэ.
Ынан ганкалыровленат ваӈӄытык лымӈылтэ «Старик и Келе» («Ынпыначгын ынкъам Кэлы»), «Женщина-моржиха» («Ӈаврыркы»), «Похищение охотника орлом» («Тольатъё гыннигӈыттыльын тилмэ»).
Ымы 1930 гивик гъурэтлин (гэмо ипэ титэ.
– Ред.)
ӄол ваӈӄыттамэнӈыльын лауреат премиен нынныльын Репинын, эргыпатыльын художник Россиен Галина Тыӈатваал.
Гыютльэрык ынкъам мигчиттумгэ ытлён нытвыӄэн ы´лгытэминӈыльу ымыльо тайкыёк.
Еп ӈиныльу ытлён гамголен рисоватык, ӄонпы нинэтэӈгитэӄинэт ытлыгэ калеёттэ рисунккат гынникин, мэӈӄо ынӄоры нъурэтӄинэт ваӈӄытык.Гэплыткулинэт ынан ӈэръамытлыӈэн класстэ, 1945 гивик Тыӈатваал гамголен мигчирэтык Увэлекин ваӈӄыткалеткорак.
Гыютльэ ынкъам мигчиттумгэ Тыӈатваал нытвыкэн художнико-коргычемгъольо, тэминӈыльу ваӈӄыткалечетык.
Наӄам ынинэт тайкыёк ыргынан ныльуӄинэт ымыльо вальыт вагыргыт, тайкыёттэ энмэч еп ӈиныльу вама.
Ынкы ынан таӈъораӈ, танчечавыӈ нинэкэлиӄинэт ваӈӄытык мигчир ӄорагынрэтыльэн, таӈпэральын нутэйиквин мургин.
Ынкэгйит вальыт произведеният «Охота («Гыннэгӈыттыгыпгын») ынкъам «Про китёнка» («Ръэвӄэй»).
Кынтэгыннигӈыттыльын ганымытвален илирик И´мэлин.
Нымкыӄин мэмылтэ, унъэлти, рыркат ынан нэнанмыӄэнат.
Ӄол итгъи нэмэ гыннигӈыттысӄиквъи.
Рыпыткэвнин унъэл, пыгпыг ринтынин.
Ынӄоры а´тчамгогъэ, титэ рыпыткавъё гынник рэрулытвигъэ.
Вытку ынкы моонэн тиӈук.
Энмэч гэвулӄытвилин, аӈӄы аечгатымгогъэ.
Чывинин ӈилгын ынкъам рытрилнин унъэл.
Мэлетык гыннигӈыттыльын нэмэ охотанвэты ӄытгъи.
Льунин рыркайӈын ынкъам моонэн кылек.
Рыпыткэвнин.
Кытъаткэ-ым рыркы кэтгултэтык камаграгъэ ынкъам тиӈунин аӈӄачыкогты охотник.
Роратвавнэн лымэвыр пэтле аӈӄачыкогты тиӈунин – гэмо.
Ӄынвэр аӈӄачыкокэн ярак пыкиргъэт.
Ынкы рыркы ӄулильэтгъи: «Гымнан тъэйӈэвын рамкыльатынво о´равэтльан, микынэ мури нанрочгыпавыркынэмык!».
Рэсӄиквъэт, охотника льунин арычгытвальын ынпырыркы.
«Ынӈин вальэгыт.
Ынӄэн гынан рырочгыпавыркынат мургинэт нымытватомгыт?
Эви гынан гэмо, ыныкит рыпыткэвын гынник, вэты тымъёлӄыл?».
Гыннигӈыттыльын моогъэ ырынпывэтгавык, нанкалыровын ыныкы арычгытвальын рэлку унъэл.
Ынӄоры охотникэты нэрэтын ӄаатъол йивэвыльын.
Ӄынуркын ынкъам лыги ӄытчыгын, ӄыпаагэ ынӈин итык.
Ӄынӈивыркын тэнтэкичгын».
Ымаляӈэт ынкъам льэлеӈит ганымытвален рыркак охотник.
Ынӄоры ынпырырката охтник рыркано рытчынин ынкъам рыркаӈалвыльык нъэлгъи.
Эквэтгъэт рыркат аӈӄаеквэ .
Охотника льунин, рыркат аймавыӈӈогъат элерэты Им´элин.
Ынкы нэмэ ытлён нъэлгъи о´равэтльо, ныкитэ-ым ныетӄин ченэтрагты.
Инъэ ринтынин аӈӄагты тэнтэкичгын.
Нъэлгъи кынтэгыннигӈыттыльу.
Гэкэлилин 1956 гивик увэлельэпы Рыпэлгыаы.
Э´квырга нивыпэтигым.
– Просто я стесняюсь.
Э´квырга нивигым, мачторгынаторэ оппы.
Иван О´МРУВЪЕ Сентябрык калеткораткок округкэн рамгогъа туркэлиткугивиӈит.
Каленыгъеватыльэты, гыётльэты эвынӈуткэкыльин культурак ынкъам лыгъоравэтльаелык, эргыпатыльэты мэчетльэты каленыгъеватгыргык Россиен Вера Алексеевна Грачёван Ы´лёӈэт кэлигъюлеткин мэйӈыкрычмын.
Ытлён горатвален мигчирэтык калеткоракэн интернатык нымнымкин Рыркайпиян ынкъам игыр приложенияк «Мургин Нутэнут» ынӄэн мэгчервагыргын ынан кэтъоркынэн.
Ипэ русильымил ныеттыкыткуӄинээт, ӄэлюӄ ытри гайъота етыльэ лымэвыр рэсӄивыльэ.
Этлы ытри гэетэ, ипэ рэсӄивыльын.
Ынкъам Вера Алексеевна эмӄэлелвынэ эвыӈӈогъэ, аны ӄэглынангэт ипэ гым тыетык.
Ӄэтэв ынкэӄэй лыгъоравэтльамэл ивнинэт кэлиткульыт: «Вай гым Вера Алексеевнайгым».
Ӄол мэӈин ӈан, тынтыяатын ынин нынны, вэтгавымгогъэ: «Мури нэмыӄэй мынъеттыкыткуркын янор лыгъоравэтльаеля, ынӄо русильымил, Вера Алексеевна?» – «Вынэ ынӈэ.
Итык-ым нымэлӄин вэтгавык ӈирэнйиле – русильин ынкъам лыгъоравэтльэн» – «Рэӄулым колё!
– Коргаквыргын, иӈӄун гымнан чиниткин алваткогыргын тыраныплепавӈыгъан, – рымагтэты нивӄин тэӈвытку рэсӄивыльын калеткорак-интернатык нымнымкин Рыркайпиян Вера Грачёва.
Ынӄэн гатвален 15 гивит яалегты.
Рыркайпиягты еп аялгытка ы´вэӄучик рээн Вера Алексеевна Грачёва гэмигчирэьлин Анадырык Чукоткакэн институтык пытӄыйгулеткин ынкъам раройвавкэн каленыйголятгыргын, лымӈэ Увэлек.
Урокыт лыгъоравэтльаелык гыюлеткин».
Ынӄэн мигчир эчвэрагыргын рыкуврэтэвыркын, амынан коронавируса виин рынви- летгъи.
– Чекыяа вак нымнымкин калеткорат Эквыкыннотгыпы ынкъам округкэн авыннымнымгыпы, гымнан тытэнчичевын ынкъам гакытрэватымгойгым рымыркутвэтык каленыйголятгыргын ынкы, кынмайӈаквыргын Рыркайпияк, – рымагтэты гивлин кэлиныгйивэтыльын.
Лыги лыӈкы мургин коллектив гым гакытрэваптэгым рытомгавык таӈвавылгыгыргыт кэлийгулеткин калеткоак нымнымкин Рыркайпиян, иӈӄун нытэӈмэйӈэтыркынэт ытри.
Урокык рээн чама гыму нинэлгигым ӄутти мигчити.
– Педагога вэты лыги лынъёлӄылтэ чимгъут рымайӈавъён, рыйголявъён, ынӄэната гымнан ымыльо вагыргыт нинэкэлийгым дневникык.
Кэлиткульыт амалваӈ вальыт, амалваӈ чимгъульыт.
Ӄутти, тэнмычьо, эмъергэтыльыт тымӈалголяӄ, ымы гэрынпычьэтэ ытри.
Рыйголявма ӈинӄэгти ынкъам ӈээккэӄэгти кэлиткук тъиву нинэлгыӄинэт ымы ӄутти вагыргыт, ынӄэн ӈэнъянвэн ярак нымытвавагыргыт, лыги нинэлгыӄинэт ӄутти нэнэнэт ролыӈ вальыт мэчтъылыльыт ӈъольыт ройыръэпы.
Ынӈин вальыт ройыръыт гатваленат Рыркайпияк, миӈкыри ытри гъываӄочема гаялгытленат энмэч ининик XXI век.
Итык социальныкэн педагого Вера Алексеевнана вэты нинэркылеӄинэт ӄутти мигчитти, э´митлёнат ынан тэнмычьо гэтчылинэт еп мэгчеранма Увэлекин калеткорак.
Нывинрэтӄин ынӄэн тэӈыйгулетык чимгъут рымайӈавъён.
Миӈкыри ӄун нэнэнэт ӄутти мачалваӈ нэтыӈӈоӄэнат имырэӄык, лымӈэ ырык гэльутэ пэнинэт рамаравӈыльыт, тымӈэнотъаёк а´нӄатыӈольыт рэӄык ынкъам чама гэрнпычьэтэ.
Мэгчерымгок Рыркайпияк Вера Алексеевнана румэкэвнинэт йытоткольыт.
Янор ынан ырыкы тывнэнат таӈввагыргыт гэмгэкэлиткульин, ынӄоры вытку рыгйивэннинэт, ыныкгэта, ыргинэт эвматгыргыт, вальыт а´ӄалтатгыргыт.
Ынан лыги, ыныкит ӄонпы э´йӈэчьивык нэнэт, эвинрэткэ ритыркын ынӄэн мигчирык, ипэ пылмарэты ырыгрээн гаратваӈа, томгыльатэты гэрэнлеӈэ ымыльо вальыт ыргинэт вагыргыт.
Э´йӈэвнинэт ынпыянвыт вэты ынӈин гэринӈэ ынкъам энмэч галяк ӈыроӄ гивиӈитти ырыгрээн ӄитпыльэтык ыргынан нэнлегъэн гыёлчегыргын «Семья-2008».
«НЫГЫТТЭПИГЫТ О´РАВЭТЛЬАЙГЫТ…» – Гым тычичевык, вэты лымалё гэлгэ рэӄык этэчичевкыльын кмиӈын, авнатымӈээрычгын рывэтгавъёвык ытлён, – рымагтэты нивӄин Вера Алексеевна.
Кэлиткульыӄэй гагаймава овэчванма.
аромкыӈ гэнъэле, ынкъам ӄол гитэ люнтэнчичевэ увичвэтыркын ытлён лыэвыр энмэч вагыргыгъет ынпэвыльин ытлён гитэ.
Тэнмычьо, рыкалыровма увичвыт спектаклык кэлиткульыӄэй нэмыӄэй эмэлкэ ынкы гувичвэтэ.
Вера Грачёвана лымӈэ тэнлыги, иӈӄун нэнэнэт гэнмэйӈэвэ таӈычьатэты вак ӄотырыкы.
Ыныкит гаӄолентольата нанагты, эвын нэмыӄэй ытри гавэчыёта, гэрынпычьэтэ лыгэн-ым каленыгъёлявыльэты.
Эъопэл ӈэнъянвыт гарылга нэмыӄэй танчемгъоравэтльо.
Тэнмычьо, лывавыльын рэӄык ытлён кэлиныгйивэтыльэ гивэ: «Пылчемгъоравэтльо итык чичевыркын…».
Иван О´МРУВЪЕ, Ӈутингиввик мытынрынгиивыркынэт 120 гивиӈитти тэкэлиӈыльин Тихон Сёмушкинын, тэкэлиӈыльин романык «Алитет уходит в горы».
Ынӄэн ӄол ы´ттъыёлкэн кэликэл вагыргыгъет Чукоткак ынкъам ынкэкинэт о´равэтльэн, э´митлён СССРык гэргыпатлен.
Тэйкыплыткук кэликэл 1948 гивик тэкэлиӈыльын гатаӈэргыпатлен ынкъам… гинэнпиривлин Сталинкэн премията ӈирэӄэв степенэн.
Панэна гыютльэт ивыркыт, иӈӄун ынӄэн кэликэл гэтэнтэйкылин, миӈкы гатвылен энантомгаквыргын торвагыргык Чукоткак ынкъам ӈунри рытчык америкальэн рэнутэпириӈыльыт.
Э´квыргъам янор таӈгэмо гэтчылин, иӈӄун Чукоткак ымваӈэт рэӄитпэвы тэкэлиӈкы Сёмушкин.
Тихон Захарович Сёмушкин гъурэтлин 26 июнык 1900 гивик нымнымык Старая Кутля Пензенскыкэн областяк ройыръык уттытэминӈыльин.
Ынӈингивиткук чекалваӈ гатваӈӈолен ынин вагыргычемгъон, титэ Сёмушкинына калевэтгавымгонэнат тайкыёттэ кэлит эргыпатыльэн нымытвавагыргык гыютльин, гыюлетыльин Чукоткак Владимир Тан-Богоразын.
Ӈэныльанма, калевэтгавыплыткок кэлит Тан-Богоразын, гиину ынан гэтчылинэт вагыргыт Эйгысӄыкин.
Ынӄэнат чимгъуу лыӈык ынкъам винрэтэ Владимир Германович Тан-Богоразына Сёмушкин гатвален экспедицияк алваӈ рытчынво ӄулинутэльин гаймычьыльыт Эйгысӄык.
Элек 1924 гивик Сёмушкин тэӈвытку гатвален Чукоткак экологическыкэн экспедицияк рээн.
1928 гивик гэнъэтлин директоро ы´ттъыёлкэн калеткорак-интернатык ӈиныльин-лыгъоравэтльэн нымнымык Ӄытрын, кэлиныгйивэтыльу историяк, выёльо Далькрайисполкомэн Чукоткакэн районык.
Ининик 1930 гивик Сёмушкин гаялгытлен майӈынотагты ынкъам гамголен мигчирэтык Комитетык национальностэн Наркомпросэн, миӈкы гитлин гыютльу вагыргык кэлигъюлеткин варатыргэн Эйгысӄыкин.
Ынӈингивиткук ынан моонэнат кэлик пыӈылтэлтэ ынкъам очеркыт, э´митлёнат накалейпатымгонат журналык «Красная новь» гакалейпатлен майӈыочерк, ынӄры ынан калеёттэ вагыргыт гамголенат калейпатык ӄутти журналык.
1937 гивик Сёмушкин нъэлгъи литераторо.
Нымытвама Чукоткак ынан гэльулинэт нымкыӄин вагыргыт, э»митлёнат ӈотӄоры гакалейпатленат ынинэт кэлик.
Ынанъыттъыёлкэн ынин калейпы «Чукотка» 1938–1940 гивиткукин ытлён гатаӈэргыпатлен.Мургин Нутэнут.
1 Рэнымкэвыркыниӈыт ӈэлвыльыт - манэмынгыквыт нэмыӄэй Ӈэргэрык ӈэранъылёӈэт Анадырык гумэкэтлинэт эрмэт сельхозпредприятияткокэн округкэн.
Ынкы гатвален ымы губернатор Чукоткакэн Роман Абрамович.
Умэкэтыльэ ганынныкалейпатленат договортэ мигчирвинрэткин.
Договорыгъет сельхозпредприятиярык вэты рымкавъёлӄылтэ ӈэлвыльыт ӈутингивик 5процентальо, яврэна – 15.
Ыныкит хозяйстворык нэрэнкытвылевыркынэт энатваттэ, правительствота Чукоткакэн раманэмынгыквыркынэнат директортэ, специалистат ынкъам ӄорагынрэтыльыт.
Договорык лымӈэ гэныгйивэтлин, миӈкэмил мыкэльын тэкичгын рывэлытковъёлӄыл хозяйстворык округэты, ръаяанаӈат, тылечьымытӄымыт, тылячьыяанаӈат, мигчирэвиръыт рыпкэратъёӄылтэ хозяйствоткогты правительствота Чукоткакэн.
Губернатора Роман Абрамовичына энмэч кылямгонэнат нынныкалейпатъёттэ договортэ.
Тэӈвытку, галяк ыннанмытлыӈэн гивиӈитти, намынгыкватыӈӈонат ӄорагынрэтыльыт.
Мынгыкво гаталенат мыкыӈ 52-к миллионтэ рублти.
Мынъатчагъан тэлпыльын гивиӈит.
Эплеэн-ым, миӈкэмил рэнъататъяаӈыт мургинэт ӄорагынрэтыльыт.
Миӈкэмил лымӈэ ӈаргынэн ратвагъа.
Итык-ым чит ныӄитпыӄинэт чавчыват.
2 Панэна ытлён ӈалвыльыӈӄач варкын, оратвальын итык бригадиро совхозык «Турваургин» Билибинкэн районкэн.
Гинэнпиривлин нымкыӄин ордена.
Инъэтэтыльын ӄорагынрэтык тэленъеп таӈэргыпатыркын, лымалё нэлгыркын нутэтумгэ.
Нынны ынин Мельников Николай (виилыгтык льуркыниткы).
Ръапыӈыл?
Ӈэргэрръук ӈирэӄ ӄорагынрэтбригадак Провидениякэн муниципальныкэн сельхозпредприятиен – Энмыльыкэн ынкъам Нунлыгрэкин – экимитъыкэ гэнъэтлинэт.
Нивӄинэт, амӄоратъоля гэнъэтлинэт эмнуӈыльыт.
Лымӈэ уйӈэ асапогка, аяанаӈка танкавӈынво ӈалвыльыляйвынвыкэн гуйгуӄэгти.
Трактор гакэмэтъыма ӈэранбригадагты эквэтыльылӄыл.
Турэрмэрык Чукоткакэн районкэн эӈъэлю нэлгыркынэт вагыргыт сельхозпредприятияткок ынӈэнӄачкэн.
Панэна еп экономика люӈынулвэвэ, ӄэйвэ алымы хозяйствот нэмэчвинрэтыркынэт манэта округгыпы, ы’твэ, тылечьэ, милгэрэ, мъэмитэ, ӄутти.
Эрмэтэ районкэн администрациен Михаил Зеленскийына румэкэвыйгут рыннинэт эрмэт сельхозпредприятияткокэн ынкьам администрацияткокэн нымнымкин ынкъам вэты вэтгаво лыӈык ӄорагынрэтгыргын ынкъам рэӄовфермат, тэнкэвӈык ынкэкинэт вагыргыт.
Ивылтикин районык ынӈытэӄ гантомгавлен государственныкэн ӄорагынрэткэн хозяйство «Полярник».
Ынкы директоро итыркын Алексей Писарев, мэӈин гэмигчирэтлин главный зоотехнико советкэн хозяйствок нэмыӄэй тывъё «Полярник».
Ӄорагынрэтыльыт ринъэтэнӈыркыт рэнымкэвӈык ӈэлвыльыт чиниткин хозяйствок.
Ыргынан виин наранпаавӈынат ӄэтвык ӄаат, иӈӄун мыкыӈ нынъэлынэт.
Эчвэра ринъэтэнӈыт, ӄэлюӄ яачыӈкэн гивик ырыкы наратыӈӈонат яанаӈат, ымы намынгыквыӈӈонат мурык нъэлык элвэльин губернатор.
4 Мынкэтъонат Гэутваал Гэутваал Клавдия Ивановна ынӈытэӄ ӈэргэрык пэлӄэтгъи.
Ытлён гъурэтлин 1930 гивик эмнун’кы Чаакэн районык.
Гэкэлиткулин партшколак Анадырык.
Гэмигчирэтлин АКБэк совхозкэн «Певек».
Гитлин председателё Ырыткучьыкин сельсоветык.
Ынинэт грэпыт, стихыт, лымн’ылтэ гакалейпатленат газетак ынкъам альманахык «На Севере Дальнем».
1985 гивик Магаданык гэтэйкылин ынин кэликэл лыгъоравэтльэн ынкъам русильин йилымил.
Клавдия Гэутваал А'мын етти!
Кыргам агтымайыӈкыльэн калельыпчеӄалгын, э'квырга-ым нымытвальын мурыгрээн эйгысӄык.
Гыткаӄайык ӄынур плякыйӈыт рэтэмин, вэнлыги-ым онрапъеквэ гымыкӄача пиӈкуткуркын.
А'мын етти!
калельыкэтльан пычьэйӈэӈэв!
Рэӄулымӈэ, эчвэра-ым рамӈычгэче амноӈрамкэты!
А'мын етти!
Вертолётык эвын таръэнӈыгъэ.
Ӄэйвитык-ым ятыӈӈогъат эккэӄэгти.
Тиркыгиӈ Тиркыгиӈ Сергей Александрович пэлӄэтгъи ӈутинэлек Эквыкыннотык.
Гъурэтлин ытлён О’мваанкэн эмнун’кы 1949 гивик.
Гэкэлиткулин Благовещенскыкэн художественныкэн училищек.
Ынанъыттъыёлкэнат ынинэт стихыт гакалейпатленат газетак «Советкэн Чукотка» 1973 гивик.
Яачы гакалейпатленат округкэнат ынкъам Магаданкэн областякэнат газетак ынкъам журналык «Дальний Восток», «Наш современник», альманахык «На Севере Дальнем», сборникык «Пою тебя, Чукотка», «Северное притяжение», «Озябший меридиан», «О Севере песня моя», ӄутти.
1980 гивик Магаданык гэтэйкылин ы'ттъыёлкэн ынин кэликэл «Лети, мой день» русильин ынкъам лыгъоравэтльэн йилымил.
1995 гивик газетак «Мургин нутэнут» гакалейпатлен ынин басня лыгъоравэтльаелымэл «Калготкэ-пэпэӄылгын ынкъам ӄутти гынникыт».
О'равэтльа лыгэнӄуну ылёӈэт О'равэтльан Нымытывальын Лыганэркын.
Рэӄу лыганэркын?
Ръэнут ӄрирыркынин?
Рэӄу энарэрыркын?
Ипэ н'отӄэн гаймычьын!
– Аӈӄы.
Йильэт тынупык увичвыльыт.
К’эргатыльын ы'лёӈэт.
Гыт-ым риквъэ: тъэркин!
Лыгэнӄуну гынан-ым ръэнут?!
Ӈэргэр Айгысӄэпы Кыгыйгыръо.
Въэгти гапэтатленат.
Илетыркын Энвилкэ.
Инъэ Тинтин Ӄмилкин Тэнтик Выргыргэркын.
И'тут гаглеты омнотагты Риӈэркыт.
Пынныӄулин Галгэн Урвилеркын Капчачеты Гымнин Лиӈык.
Тираж 998 экз.
2001 г «Чычеткин вэтгав» («Родное слово») № 5, 08.
1 9 авугстам – ымнотаеквэкэн ылёӈэт тъарваратыргэн.
Ымыльынотаеквэк варкыт нымкык’ин тъарвараттэ.
Мытвынат Айгысӄыӈӄачкэнат.
Янор ӄулинутэкинэт.
Ынӄэн индейцыт (Америка, Скандинавия), алеуттэ (Командоркэнат илирти), айванальыт (США, Канада, Гренландия), саамит (Норвегия, Швеция, Финляндия).
Тъаръоравэтльальыт ынӄэнат тывъёттэ вараттэ?
Индейцыт – 940 тысячтэ, айванальыт – 56 тысячтэ, саамит – 52 тысячтэ, алеуттэ – 6,5 тысячтэ.
Россиякэн Федерацияк Айгысӄыӈӄач нымытваркыт 26 тъарвараттэ.
1989 о'равэтльарылгатгэвэк гатваленат: алеуттэ – 700, долгантэ – 6900, ительментэ – 2500, кетыт – 1100, танӈыт – 9200, мансит – 8500, нанайцыт – 12000, нганасантэ – 1300, негидальцыт – 600, ненцыт – 35000, нивхит – 4700, орокит – 200, орочит – 900, саамит – 1900, селькупыт – 3600, тофалартэ - 700, удегейцыт – 2000, ульчит – 3200, хантыт – 23000, чуваныльыт – 1500, лыгъорвэтльат – 15000, эвенкит – 30000, энцыт – 200, айванальыт – 1700, юкагиртэ – 1100.
Лыгъоравэтльат Чукоткак 1989 гивик гатваленат 11.
914, игыр – мачмыкыӈ.
Тъарвараттэ Айгысӄыӈӄачкэнат РФ гэнчеэкэвлинэт ӈотэнорганизацияк: 1.
К’утти.
Виилыгтык торгынан льуркыниткы айванальыӈав Лемма Откэ, микын энмэч 73 элеӈитти.
Ытлён у’рэтыльын Янраӈайык Чукоткакэн районкэн.
Лемма Магометовнана рымэйӈэвнинэт мытлыӈыргатрэ ӈээккэт ынкъам ыннанмытлыӈыргатрэ ытлювъёӄагтэ.
А на 2-й странице о своём роде рассказывает работник окружного управления культуры Светлана Ранау.
Бюджет округа – тема размышления депутата Думы Чукотки Григория Тынанкергава.
2 Нутэтумгыт Вапъайынройгыӈавэгым Гым гъурэтигым Мэйӈыпилгынутэк, Ваамычгык ӄача, энмэн Вапъайынройгык.
Нивӄинэт, гымнин ытлыгын гэпкирлин Тъаляльэпы.
Гымнан лыги тылгыцын, эвын мургин ытлыгын тальамаальо гэнъэтлин.
Ынӄэн гаялгынморэ Рыннатанмылгэты.
Эвын ынкы тыльоӈӈонат – тамаальо нинмури.
Ытлыгэ нэнатвык’эн, энмэн тэленъеп нытваӄэн эмэйӈыкыльин чиниткин ӈэлвыл.
Ынкъам янор ынанъыттъыёл ынпычакэттомгын Э'утваал еп ӈээккэӄэю вама гамголен ӄоральатык.
Ытлён мэйӈывинцэтыльу ӄорагынцэтык нитӄин, наӄам еп энинэльыкэ нытваморэ.
Лыги тылгыцын, эвын ынкы Э'утваал гантыёльатлен, вэнлыги-ым чеэкэй нытваморэ.
Ӄол нинмури, ымыльо нумэкэнмури, лыгэн-ым чаёма рэмкын нымгоӄэн тэлеӈкинэткук.
Э'утваалына ыммэмы нинивӄин: – Гынан лыги лыӈыцын, ӄол мытинмык – галгэёо'ръолен, ӈэлвыл нэналвавморэ льук, гатымӈэвлен?
Ытля-ым нивӄин: – Ии, ынӄэн-ым тыкэтъоцын, ӄравӄэтчаръогъэ, люут ӈээккэӄэй Э'утваал, мэӈӄо ытлён кытгынтыпкэргъэ, иквъи: – Татай, мургин ӈэлвыл ӈайыткынык гэнъэтлин.
Наӄам льэлеӈкы йъацатунмык нылгэгтъылятӄэн, нылвавӄэнат ӄорат ватапльок.
Ынкъам ынпыӄоратачымӈата ӈэлвыл гэныттэвлин ӈайыткынэты, ынкы элелӄыткук нэвииӄинэт.
Ынкъам ытлыгэ к’ынур татлыгнэн ытля: – Ии, ынӄэн-ым ӈанӈээккэӄэй ынӄо ӈалвыльэпы пыкэрма ӄоръачоолгыткынык гаралелен ӈайыткынгыпы талваяраӈӄачагты.
Итык-ым гымнан эльукыльинэт ӄоръачоолгыӄагтэ, нивӄинэт, ковлёкы вальыт.
Ӄулин ытлыгэ гэӈээккэтэ ныныттувӄинэт ӄорат.
Нивӄинэт, мургинэт ӄорат ныттыгытлиӄинэт.
Ынкъам пууръу ытци ӄонпы эчвэрагыргын, ӄэлюӄ-ым ӄынут нысолёӄэнат, ӄынур-ым аӈӄапаӄайкэнат мыцот нынуӄинэт.
Ӄымэл-ым ынӈин вальыт ӄорат пылӄымляльыт, ымыӄитъымыльыт.
Ымы элек цъоранма, мцанма лёӈатӄата нитӄинэт.
Таӈӄонпы гэмгээлек ӈэлвыльыт нагтатӄэнат аӈӄачормэты, ӄээӄын нылгитэӈыниквичетӄинэт.
Киткит-ым, нивӄин ытлыгын, цычыгайылгав эвнэниквичевкэ, миӈкри ӄун цъоратык ымы кэлилет ныӄонпыӈавӄэнат ынкъам нытъылыӈӈоӄэнат ӄорат.
Ынӄо тэӈыниквичивэтыплыткук ынцаӄ амноӈыӈӄачагты ӈэлвыл нынэквэтэвӄин, эмэлкэ ӄынут нинэнвиивӄинэт тыӈэльыт вытвытӄагтэ, лыгогтыт, ынӄэнат мачамаляӈэт нынуӄинэт.
Ынӄо ынанчеръогты ныкитэ, энмэн ватапычьа ы'лё ӄынут энмэч нынэймэвӄинэт пыӄароттык, ныкитэ-ым ватапа.
Лыги тылгыцын, ытлыгын таӈычьыгыргын пыӈылтэтльан палёмтэлык.
Мургин тэленъепкин ӄорагынцэтгыргын нэнатвыӄэн.
Гым-ым янот чит нъэӄэлиӈэтигым ӄорагты, ӄэлюӄ нылгинымэйыӈӄинэт, гым-ым ныппылюйгым.
Ымыӈ ӈан вээнтыльыт э'ӄэлиӈу нинэлгигым, цыпэт ӄынут линлиӈ ныкамагцаӄэн.
Ытльата-ым нинивӄин: «Ӈээккок, аны ынӄэн ауӄагтэ, ӄыкоргавыцын».
Игыр вай, ӄытлыги, тэвыӈӈогъак, ӄэглынангэт, мургинэт ауӄагтэ пэнинэт коргавыльыт, мургинэт ватомгыт, винрэтыткульыт, ӄэлюӄ имыцъэнут амӄорайпы мургин гантомгавлен – тэйӈэтти, эвиръыт, кимитъыт, лыгэн-ым имыцъэнут.
Ранъав, мигчитльэн округкэн управлениен культурэн.
Виилыгтык: Светлана Ранъав.
Ръапыӈыл?
Ӈэлвыльыткук Чаакэн районкэн гырокы гъурэтлинэт 12643 ӄэюут.
Ынӄэн 67,2 процентат.
Совхозыткойпы янотыльо гитлин «Певек», фермергыпы - «Ичунь», миӈкы варкыт ӈирэӄ бригадат ӄорагынрэтыльэн.
Районык 1 июлык 1995 гивик гэгынритлинэт 45851 ӄаат.
Ынӄэн тъарыӈ кытуркинэк.
Ӄытрык (Лаврентия) ынпыянва нымнымкин ынкъам ынкэкин администрацията вэтгаво гэлгылин вавылгыгыргын археологырык рээн.
Археолога нымкыӄин гивиӈитти тэлеӈкинэт нымытваванвыт нэргыткуйвыркынэт, льоёттэ ынкы гаймычьыт нэнэквэтэвыркынэт танӈынотагты, наӄам ынӈин эркуркэ.
Эвынӈуткэкинэт нымытвальа унмэкэвку нэлгыркынэт ынӈин ивынэтыльэтыльыт чукоткальэты.
Игыр рэмкын тэӈкэквъи, титэ рыпаавыркыт мэгчерынво рытык нымкыӄин предприятият.
Тэкэмынӈин ритлегъи совхоз «Большевик» Чаакэн районкэн.
Ынӄэн еп декабрык 1994 гивик.
Наӄам ынкы ӈоткатагнэты совхозкэн мэгчерынвык рылгытваркыт директор ытри главный бухгалтер.
3 Ӄэтэв гэккэмури (гэӈээккэмури) Тайын – Запрет Иа'м валята энанкалыровыткоркын?!
Нытайыӈӄэн.
Чычеткинэт увиритти (души умерших) гаймаӈэн (юрэӄ) рэнйиӈынэт.
Агыткака ныкытгынтыръоӄэнат.
Мимыл ыргин ваны.
Пытӄытакалгыт ӄонпыӈ чеэкэй рэлеркыниӈыт.
Ръэнут мимлычыку ныкоргъав нувичвэтӄинэт, нотасӄыткынык-ым нувъиӄинэт?
(Ынныт – рыбы) (Е.
 Лыгъоравэтльэнгыттапъёчгын.
Еп майӈанма нэнэны, нунтымъэв ытлён ӄынинъэйвыркыниткы.
Ынкъам ытлён мэйӈэтык, э'чгынрэ эвнивкэ тури: «Мэкына ытлён гэнаглятлен?» 2.
Кыевинэӈу ӈаргынэн ӄыгитэсӄивыркын.
Нотайпы чайвыткома (нотагчема), ӄулильэтычьэтэ ӄитыркынитык, эвытлым ӄытипъэйӈэркынитык.
Э'ӄэгынник ӄырым ӄолегты ныетын.
Чукоткакэн автономныкэн округ «Ыяакэн Эйгысӄын» № 4 (27), 23 апрелык 2004 г.
 Тайкыё газетак «Крайний Север», С.
1 Тымн'ъэттъывъе 24 апрелык ынин, Ольга Дмитриевнан, о'ратъылён'эт.
Ытлён гъурэтлин нымнымык Рыркайпиян Чаакэн районкэн (игыр - Шмидтыкэн).
Ынкы гэкэлиткуплыткулин 4-к'ав классык, ынк’оры гэкэлиткулин Пээкик, мынгытгэвэкалеткоран гэплыткулин Хабаровскик, ынкы яачы гамголен кэлиткук мединститутык.
Гамэгчерымголен Тымн'ъэттъывъе 1958 гивик чычетнутэк врачо.
Мытлын'эн гивин'итти мигчирыплыткук терапевто Чукоткакэн округкэн маляврак, гамголен кэлиткук клиническыкэн ординатурак, вальын Первый москвакэн орденыльын Ленинын мединститутык нынныльын Сеченовын (1963-1965).
Ынн'ингивиткун'ит Анадырык гэтэйкылинэт поликлиника, кмин'эткин отделение, тан'ын' гэтчылин энанмаляватгыргын, гамэгчерымголенат к'утти инэнмэлевэтыльыт.
Ольга Дмитриевна Тымн'ъэттъывъе гатвын'н'олен к'ол ынангыёлчьо терапевто округык.
Ытлён гэльулин заведующино терапевтическыкэн отделениен округкэн малявракэн.
1973-1974 гивиткун'ит Ольга Дмитриевна Тымн'ъэттъывъе гитлин главный терапевто округэн, 1975 гэвэтагнэпы-ым гитлин заместителё главный врачен округэн.
1970 гивик ытлён гэнъэтлин Заслуженный врачо РСФСР.
Гинэнпиривлин медаля «За трудовую доблесть», юбилейныкэн медаля «За доблестный труд.
В ознаменование 100-летия со дня рождения Владимира Ильича Ленина», ытлён «Отличник здравоохранения».
Игыр Ольга Тымн'ъэттъывъе итыркын заведующино поликлиникак УВД Анадырык, председателё Советэн ынпыянвэн, вальын Ассоциацияк тъарваратыргэн Чукоткакэн, к'итпыльэтыркын эвынмигчирык ынкъам общественныкэн вагыргык.
Газетамэгчетльа нэтэнк'итпын'ыркын Ольга Дмитриевна, микын 24 апрелык о'ратъылён'эт.
Виилыгтык(н'ачгэпы мрагты): рэмкыльын Канадайпы, профессор университетэн Манитоба Кью Янг ытри Ольга Дмитриевна Тымн'ъэттъывъе.
Виилыгтын Михаил Гермашовын.
Ръапын'ыл?
– Мартык-апрелык Анадырык гэрэмкыльэтлинэт н'ирэк' овэчвынкалыровкэнат ансамблыт – Беринговкэн районкэн «Олененок» (нымнымгыпы Элк'этвээм) ынкъам «Рыркы» - Шмидтыкэн районкэн (нымнымгыпы Рыркайпиян).
«Рыркы» гэк'итпыльэтлин гыёлчетынвык «Юные дарования Чукотки», мин'кы ынкэкинэт н'ирэк' артистыт гинэнпиривлинэт диплома гыюлетыльыт овэчвынкалыровкы.
Н'ирэк' ансамблыт гаконцертыленатУгольные Копик, учрежденияткок Анадыркэн, гатваленат репетициянвык Государственныкэн лыгъоравэтльэн-айванальэн ансамблен «Эргыръон», говэчвынкалыровленат кынмал Тавайваамык к'олеансамблыткок рээн ынкъам гичиву гэлгылинэт анадырыльа ынкъам тавайваамыльа.
– Мартык нымнымыткойпы Анадыркэн районкэн гэлейвылин Анадыркэн эргыпатыльын грапчакэн ынкъам млявкэн ансамбль «Чукотка», мин'кы инэнлельу итыркын Игорь Кузьмин.
Ансамбль гатвален Красненок, Усть-Белаяк, Варээн'ык ынкъам 9-к'ав к'орагынрэтбригадак МУП СХП «Имени Первого Ревкома Чукотки».
Овэчвынкалыровыльыт коргаво ынкъам гичиву гэлгылинэт нымнымыльэ ынкъам к'орагынрэтыльа.
К'оныры аны ынк'эн ансамбль пэнин лымынкы овэчвынкалыровыльын, ныгъюлк'ин, нак'ам нын'инк'ин – артисто итыркыт ымы кэлиткульыт а'ачекыт ынкъам н'эвыск'этк'эгти.
– Апрелык Анадырык гатвален гыёлчетгыргын кэлиныгйивэтыльин «Учитель года-2004».
Лыгъоравэтльэн ынкъам айванальэн чычетйилык гыюлчьу кэлиныгйивэтыльу жюритэ гатвылен Льурэкин калеткоракэн кэлиныгъюлевыльын'эв Ирина Йильэн'н'ы.
– Майык (талпын'н'ок йъилгын) Анадырык ратвагъа энмэч мытлын'к'ав литературныкэн конкурс (гыёлчетгыргын) тэкэлин'ыльин - поэтэн, прозаикэн, лымн'ылгэчельэн.
Ачгыта ратвагъа семинар н'иныльин ынкъам моольэн тэкэлин'кы.
Морыкы пыкирыльылк'ылти писатель Юрий Рытгэв, к'утти тэкэлин'ыльыт мурыгнутэкин.
Игыр жюрик вальа накалевэтгавыркынат тын'эвыёттэ конкурсынвэты кэлит.
Ынкы к'ымэк н'ирэк'ликкин – Магадангыпы, Паакэйпы, Угольные Копийпы, к'утти нымнымыткойпы Чукоткакэн ынкъам Эйгыск'ыкин Россиен.
2 Калеёттэ н’иныльэ Вера Грачева (Ранъавтагнын'а) гъурэтлин чавчывэн ройыръык, эмнун'кы, 50-к'ав километрмэл урэльу Уваляйпы.
Гэкэлиткулин Анадыркэн педучилищек айгыск'ываратыргэн ынкъам Магаданкэн пединститутык.
Гэмигчирэтлин Увэлекин мынгытгэвэкалеткорак, Чукоткакэн институтык.
Ынан гэнумэкэвлинэт ынкъам гэкэлилинэт нымкык'ин вагыргыт кэлиныгъюлевкин.
Лымн'э гантэнмавленат калейпатынво сочиненият кэлиткульин лыгъоравэтльаелымэл; гэнумэкэвлинэт ынкъам гэкэлилинэт материалтэ тароолк'ылн'ыкэн лыгъоравэтльаваратэн, увичвэткин, э'митлёнат к'ол гэнтылинэт (чымк'ык) гакалейпатленат приложенияк газетэн «Крайний Север» – «Эйгыск'ын».
Вера Алексеевна Грачева - почетныкэн мигчитльэн образованиен, урэмигчитльэн.
Игыр мыткалейпатыркынат сочиненият кэлиткульин, ромакавъёттэ Вера Грачевана.
Калеёк алван' люн'ытчыльыт к'утти вэтгавыт, мин'кэмил нытвык'энат ынн'энванвын'к'ач (к'элюк'ъым – к'элёк'ъым, чувчен'ыт – чавычыват).
К'орагынрэтбригадак Етгъи отчой а'тчайвыё элен.
Н'утинэлек гым тыпан'ъэвн'ытогъак к'орагынрэтбригадак №6-7, вальын совхозык «Энмытагын» нымнымык Аён.
Ынкы к'орагынрэтбригадак нымытваркын гымнин эпэк'эй Ы'ттъын'эвыт Лидия.
Гым нылк'ытигым ыныкагты эмк'ынэлек.
Мури ынкы ганольанморэ вээмык Равчыван.
Ынк'эн вээм аръаля мыкынныльын.
Пан'ъэвн'ытоплыткок, рыюльыт н'энри ваамэты нъанэлёск'эвк'энат, эвыт-ым ныннук'инэт, нинэрэтк'инэт морыкагты лыгиннэ ынкъам кычава.
Киткит эвыча ваамъеквэ нытвак'эн гытгык'ай.
Гымнин эпы К'отгытгын пэнин чит ытръэч н'энри а'нэлёск'эвыльын.
Виин еп эмрэнръукэ мури мыттаратамтайкымгомык, к'лявылтэ-ым кытэ имтилк'ытгъэт гыргочагты.
Таратамн'ыма, мури эпэк'эй нылгэтан'ычьыпычвэтгавморэ.
Ынн'ин вэтгавма, танн'ыткома, рэтэм пэтле мытыплыткугъэн.
Эмнун' гавытатлен.
Нивк'инэт, вытанма, мрэнти нылк'утк'инэт.
Аны йыккайъым мургин эмнун' элек!
Лымынкы, ымы равытгырык, нынн'эк'инэт амалван' вальыт тын'эчьыт, въэгти, нак'ам к'утти нычелгык'энат, лелелпэральыт.
Ымыльэты нутэск'ын, йынрыт, умкыт н'эгти нывытэчгытратк'энат.
Ваамъеквэ нывытэчгытрыпэрак'энат никвык'инэт пык'эрумкыт, гиллен'ыт.
Н'энри, омкэты нытэгъентилк'ин н'элвыл, мин'кыри к'ун к'ората ы'лгу турпинтык'этыльыт вытвыттэ, въэгти.
Чама ынк'эната к'орат пэтле нэчьэтк'инэт.
Пэтле к'орагынрэтыльыт имтилк'ытгъэт.
Н'элвыл а'тав нарагтанн'ын ан'к'ачормэты, инк'ун ынкы элек тъэркин мрэнти, ръорат, чама ынкы пэнин нигэтк'ин.
Н'эвъэнйыръыт гапэлятленат ярак.
Нымкык'ин мигчир яракэн элек.
Нак'ам элен'ит нылгинычивмык'ин.
Н'эвъэнйыръыт эк'ылпэ гэрымнуплыткулинэт, гэтэнэлгын'линэт.
Гымнан тыгтывэнратын эпэк'эй нэлгынйитъэвык, панрэнанватык.
Эгынтома, мури эпэк'эй гэнутэгчимури.
Ынан энанкалыроквъэ, мин'кыри вальыт тын'эчьыт чит нинэгичик'инэт роолк'ылё.
Мытыпрынэт пъупук'ыт, майъолят, рымавтыт, вытвыттэ, вэривычьыт.
Гытгаръон'н'ок, гым ынкъам гымнинэт тумгыт ноонъынтаморэ.
Нинэгичимури амалван' вальыт уунъыт, пъон'пъон'ыт.
Тэлпыркын н'этйъилгын.
К'орагынрэтыльыт энмэч эмтэнрагтатгъат.
Аймавын'н'огъэ ынантан'ычьын, ынанкоргычьын крычмын – вылгык'аанматгыргын.
Ымыльо еп ы'лё нымгок'энат, нун'элк'инэт – ныйъоттынтак'энат, ныпрык'инэт итрут ынкъам йъуттыт, рырыратъёлк'ылтэ аймакгэн'кы, нынтэнмавк'энат ярартэ, милгыт, ныгток'энат турэвиръыт.
Ынк'оры мури эпэк'эй мытыпрыгъэн мылгымыл.
Ымыльо инъэ мытыгъевмык.
Н'элвыл энмэч гэнэймэвлин.
Ымыльо н'ытогъат ярайпы: н'эвъэнйыръыт, нэнэнэт, ынпыначгык'агтэ.
Ынк'о-ым мытымгомык мылгынинтыткук.
К'лявылтэ милгэрыткугъэт.
Инн'ин нитк'инэт, инк'ун н'элвыл эк'ылпэ нылк'утын.
Ынкъам нымгок'энат инэкынъук.
Морыкы гэймитлинэт кылгынкэн ыннэн парол к'эюут ынкъам нырак' майн'ык'орат.
Инэпэтыплыткук, пэтле мытлявтыпанмык ынкъам мытъэйн'эвынэт энаральыт, чамарэмкыльыт.
Н'ырок' ы'лён'эттэ гооканморэ.
Пэтле галягъэ номк'эн элен'ит.
Ынн'атал-ым йык'к'айъым тыпан'ъэвн'ытогъак.
Отчой к'ырым мынтыяатын ынк'энат гэчевкы вальыт ы'лёт.
Анна Гырголгыргын'а, кэлиткуплыткульын Ырыткучьыкин калеткорак Чаакэн районкэн.
Гымнин эпы Игыркинэт н'иныльыт пынлёк, микынти ыргинэт эпэнти, к'ол нитк'инэт н'ыркычеты нырилпынилюк'инэт.
Ынн'атал ынк'эн ак'ачьыгыргын.
Этааны ытльарык этлы анымн'ылявкыльэнат.
Гымнан к'онпы нэнамн'ылёйгым чиниткинэт йытоткольыт: «Микынти гымнин ы'ттъыютльэт?» Эвыр гымнан ытри лыги тырэтчын'ынэт, ымы гымнинэт нэнэнэт тыранымн'ылявн'ынат.
Н'отэнпын'ылык гымнан тыратвын'ын эпэнин вагыргын, к'элюк' гымнин эпы ынанъы'лго лынъё.
Ытлён ныгынкойн'ык'эн, коргэты вальын, ныгтин'к'ин, чама этлы амыгвэтгавкыльэн.
Нымтумгэ тэн'у нылгык'ин, ымыльорык лыги, нэкэм чавчывальа.
Ынан лыгинутэйиквин Чукоткакэн районкэн, мин'кыри к'ун н'утку гэмэйн'этлин, гатвален, гэмигчирэтлин.
Гымнин эпы гъурэтлин 5 июнык 1937 гивик, эмнун'кы.
Льорайпы чекыяа, Кчавынвык ымы рымагты, Тымк'ырилек гытгык к'ача.
К'элюк'ъым эпы чавчывао'равэтльан.
Ин'к'ун к'орат ныегтэлыркынэт, ытри ныялгытк'энат.
Ынан нэнакэтъок'эн чиниткин вагыргын.
Ыргынан нъэмэтк'инэт утъымыт, рэтэмыт – элерэтэм ынкъам льэленрэтэм, эвыр ымы кукэт, ээкэт, вылпат, тивичгыт, так'аманъёлгыт, орвыт ынкъам эвыр тайн'ыквыт.
Ынк'энат ыргинэт эмнун'кинэт яаёттэ тэленъепкинэт.
Еп маравма эпы мэйн'этгъи чавчывак.
Лыги лыгнинэт ынинэт эпы ынкъам эпэк'эй.
Эпы еп н'инк'эю к'орагынрэтгъэ.
Чейвыткульэтгъи эпэнэ ынкъам эпэк'эйынэ рээн.
Ырык ы'ттъыёл нылек'ин рэквытк'эй к'эюульын, нак'ам к'эюук'эй нырулк'ин.
Эпы нивк'ин: «Н'инк'эю вама к'ората нымкыче нантэргаквым».
Мин'кыри к'ун к'оран'ы ымы рылик ныгтык'эн – гынритэ нынтык'ин пытк'ы ръоральанма к'оран'ы ымы рылик ныгтык'эн.
Ынк'эната к'орагынрэтыльыт нылгипэн'ъивэтк'инэт.
Н'инк'эгти-ым эмпэн'ъивэтэ к'оранлек рыпэт нытэргатк'энат.
Эпэнэ пылыткунинэт мытлын'эн класстэ.
Кэлиткуплыткук, эпы эквэтгъи амнон'эты.
Мэйн'этык-ым эпы бригадиро нъэлгъи.
Эпы нивк'ин, энмэн игыр нылек'ин вагыргын эмнун'кы.
К'элюк'ъым тэленъеп гэмо ымы чак'ар, хлеб, парапар, кэнтит ымы яблокыт.
Игыр-ым имыръэнут ныныпкирэтк'ин трактора ынкъам вездехода.
Тэленъеп-ым ыргынан имыръэнут чинит нимтик'ин.
Эпы игыр нэквэтк'ин амнон'эты вездехода.
Ынк'эната нийн'эк'инэт ымы кимитъыт.
Амнон'эты ныривлык'инэт парапар, кавкав, таак'ат ынкъам к'утти кимитъыт.
1953 гивик нанъялгытатынат ныппылюк'инэт нымнымыт.
Томгатгъэ нымэйын'к'ин нымным Льурэн.
Ынкы кэтэм эпэн нъэлгъэт кылгынкэн ыннэн парол гивит.
Вэнлыги эпы пэлятгъэ эмнун'кы, к'элюк'ъым мэйн'этгъи ынкы.
Ытлён лываквъэ нымнымык вак.
Гымнин эпы н'автын'гъэ Льурэк 1964 гивик.
Нагтонат ыннанмытлын'эн С.
3 нэнэнэт.
Игыр эпэн варкыт мынгыткэн н'ирэк' парол ытлювъёк'агтэ ынкъам пытк'ытлювъёк'агтэ.
Вэнлыги эпы мигчирэтыркын эмнун'кы.
Ынан рымагтэты рэнлен'ыркынин мигчир.
Игыр-ым ытлён к'онпы эмнун'кы панэна ныкытгынтатк'эн.
Тэгмигчирэтыльын эпы гэнинэпиривлин медаля «За трудовое отличие» ынкъам «За доблестный труд в ознаменование 100-летия со дня рождения В.
 Ынпэвкы пенсиягъэ 1993 гивик.
Игыр-ым эпы Пэкул гыттэпычьын бригадак ынпыначгын — нинэнинъэйвык'инэт а'ачекыт к'орагынрэтык.
Ыргынан нэнлеркын мигчир, инк'ун вэты варат лен'вэттэты нынъэлыркын – ымыльо ынпэвыльыт ынвинрэтыркынэт амк'ынъычо, ымы крычмын атвака вама.
Ытлювъёта эпы нывинрэтк'ин мигчирэтык эмнун'кы, к'элюк'ъым ынпэквъи.
Мурыгнутэкин кымин'ыт ымы нэрмэвыркынэт.
Мытмычвынатыркын, ин'к'ун кымин'ыт вэты таарон'ыльо ынпыянвэты ратван'ыт.
К'орагынрэтыльыт 1998 гивик умэкэтгъэт Анадырык, съездыгъат.
Гымнин эпы Пэкул Пётр нэмык'эй ынкы гатвален.
Мигчир — мургин вагыргын.
Мигчирэ гантомгавлен армагыргын ынкъам тан'нымытвагыргын о'равэтльэн.
Екатерина Омк'ат, кэлиткульын Льурэкин калеткорак Чукоткакэн районкэн *** Тынмагтэ Гым гъурэтигым К'эпэрвээмык Билибинкэн районык.
Гымнин чычеткинэльыт нэмык'эй н'уткэкинэт, К'эпэрвээмыльыт.
Гымыкытльэн ытльак'ай энмэн Надежда Рултын'э — ынк'эн гымнин эпэк'эй, гэпэлк'этлин еп гым ныппыльэв вама, туркэлигъюлетчык'ивыльигым, к'элёк' кыргам ырык гым гэмэйн'этигым.
Еп игыр егтэлыркын гымнин миргык'эй, мурыгрээн нымытваркын, ынин чувчен'нынны Номыльын.
Ытлён очочо мигчирэтыльэтгъи бригадак.
Игыт ытлён пенсияльын.
Нэкэм гым эмнун'кы тытвальатык амк'ынкалепан'ъэвн'ыток.
Ырыгрээн нэнэтральатэгым н'элвылекы.
Ынкы-ым гымнан нинэльуйгым н'айыткынык, э'нноткынык тынмагтэ, нак'ам айвалк'ылтэ к'утти нутэск'ычыку рыпэт гэнъэтлинэт, этаны, апайн'ын нивк'ин, энмэн тэленъепкин тынмагтэ.
К'элёк' ынкы тэн'вытку тыльунэт айвалк'ылымкийн'ыт ынкъам нэнамн'ылёйгым миргын: «Ылён иа'м айвалк'ылтэ гатамайн'ынленат, этык'ун гак'оръаратленат нымкыче?» Миргык'эе энанымн'ыляквъэ ынкъам ынк'эната н'оот кэликэл тыкэлигъэн.
Энмэн, мурыгчувчен'ин вагыргыкэн имыръэкин варкын этынвыт, о'равэтльэн нымытвагыргын н'аргынгыпы вальын.
Этын варкын «Н'аргынкэн», «Вээмин», «Гырголвагыргэн», «Уттычыкукин», «Кынтэвагыргыкэн», «Ак'авагыргыкэн».
Ынк'эн — «кэлы».
Ынкъам тан'ымыльо этынвыт таарон'о лынъёлк'ылтэ.
Ынк'эната нытвак'энат Оттытаарон', Энанкаав, Вылгык'оранмат, Элгыраткон, Килвэй.
Энмэн, к'эйвэлым о'равэтльан нывайн'ыкэн, вэнлыги-ым ынин чимгъун к'ээк'ын к'олевагыргык «нынымытвак'эн».
Энмэн, ынкы к'ынур ягталма нынымытвак'энат.
Ымы ныльук'инэт чычеткинэт яатльат мин'кыри нынымытвак'энат.
Йын'эттэтти, энмэн, ынк'эн ытри — вайн'ыльыт.
Ымы гайман'эн ныпытк'ъурэтк'инэт ягталльэйпы, нэкэм чычаткэнальэпы.
Итык мургинэт чувчен'ыльыт чит-ым, еп торвагыргын энъэлкэ, тан'ванэван нутэргычыку ы'ннумкэвынэт въик, ин'кун кымъэ нэрэткун'ынэт, нэрэнтэгиминн'энн'ынэт, чама, энмэн, пэркылгыргын нутэск'ычыку вак, нэкэм к'ырым пэтле ныпкирынэт «к'олевагыргэты».
Ынкъам пэнинэльыт нымайынляк'энат н'айыткынэты, э'нноткынэты, йынрыткынэты.
Торвагыргын нъэлык, ганъотавын'н'оленат нотагты майынляк, ытръэч нутэргычыку ромкавынво лынъёлк'ылтэ.
Итыкэвын игыт нэмэ ымы эвыт мачынан тэчувчен'н'э нынумкэвк'инэт въильыт, эвыт тэгъен'кы ынн'ин.
Гымнин-ым эпэк'эй тэчувчен'н'э гэнтылин.
Инк'ун э'к'эпэгчин'ыльэ авнайъока, кэльэтэ, чама тан'эты амранымытван'а чит-ым гамгаройыръык нытвак'энат тайн'ыквыт, ярартэ.
Игыт-ым кыргам ымы ак'орака мытнъэлмык, пытк'ылым к'онпы уйн'э аярарка.
Вэлет-ым тэленъеп ымы эн'эн'ыльыт нытвак'энат ынкъам ытри нывинрэтк'инэт егтэлык о'равэтльак.
Мургин ынанъяачыкэн эн'эн'ыльын, энмэн, Вылгык'.
Ынин ваны итыркын игыт пригородо Билибинык, энмэн участок «Караль».
О'равэтльат мургин, ы'ттъыютльэт, эвыт этъылвъикэ, колё э'ванн'энальыт, нынилгыпэтк'инэт, нэкэм ынпыянвыт, эвыт кытн'эра мэлевкы, инк'ун н'энъянвыт яатльат авнъарэка ныммигчирэтык.
Чинит ымы въикин ваны нынкалыровк'эн.
О'равэтльан к'ырым о'ралвагты чимгъульылк'ыл, к'элюк' ин'к'ун «кэльэтэ» пэгчин'у эвнэлгыкэ ынин чычеткинэт.
Нынъотавк'энат тымн'эвэтгавык, пынчойгатык, эк'эчитык ыргичгу.
Нак'ам чавчыват мыгчычеткинэльыт.
Уйн'э нъэлык о'равэтльан, лыгэнэвыт-ым чымчанымэты нынн'ивык'инэт пынлыск'эвыльыт.
Ынръам пынлыратыльын тэн'к'ырым авэтывак 'никвъэн: «Ынн'иннымкин ынк'эн гэвъилин».
Ытлён риквъэ: «Ынк'эн-ым н'ан гэквэтлин, ытлён гъирэлк'ытлин».
К'утырык еп ягталма нынтэнмавк'энат въикин яаёлк'ылтэ эвиръыт.
Лымэвыт лыгэн нынмэтъанъетавк'энат, э'птыплыткук нылгитэнрымнук'инэт нэлгыт, эвыт панрат.
Лымн'эвыт нынйыпын'атк'энат лыгэн аяакыльэнат эвиръыт, еп ягталма тынэёттэ.
Яаёттэ эвиръыт ванэван ыныныйпын’атынат.
Ытръэч ынн'ин нынтык'инэт н'ъочавчыват.
Пэнинэльин ныгтык'инэт эвиръыт ынкъам ытлён нынатчьавк'эн йъэнкы.
Ынык к'ача нытрилк'инэт роолк'ылтэ, ытръэч эмкиткит, ымы таа'койн'ын, эвыт ягталма гатаак'олен чама к'утти ы'лгу лын'ъёттэ ягталма: н'эвыск'этырык — рытрииръыт, титит, к'лявылык — таакойн'ыт, валят.
Эвыт тъылвъитэ гитлин о'равэтльан, ынк'эн нытрак'эн, к'эчейыръын ныгитэк'ин, ръатъычгырга гэвъилин, нак'ам нэмэ ытръэч чычеткинэльэ рытраёлк'ыл.
Тавэръыгма, рытрииръыт ванэван ы'нтылвалынат, ымы ванэван ы'нпоа'ркэленат.
Нынник'инэт эвиръыт лыгэн тымн'эпытляк', к'ынур гыргычельыт, ванэ рытрииръын ы'нынъомравын.
Нынавэръэпатк'эн пэнинэльын н'эвыск'этэ.
Равэръэпанма, ымы эвыт нынвэтгаватк'эн, ин'к'ун эвнъэнк'эткэ нитгъэн равэръэпатык.
Равэръэпатыплыткок нъэлевк'инэт н'илгэ гыткат, мынгыт.
Ярак рынма пэнинэльын, чычеткинэльыт вэты экъэликэ к'ырым вальылк'ылтэ, энмэн эвилюкэ рэнъэлн'ыт, нэкэм н'энъянвыт.
Нэмэ мэрэт к'ырым нотаск'эты энэрэткыльин.
Рынтон'атын'н'ок, чычеткинэльыт, нэкэм н'энъянвыт, н'илгэ ныпъуриск'инэт, энмэн ыргин ягталгыргын о'мрэты.
Майынляплыткок, ныванма ярагты, этлы атаалгыляткыльэн панэнальэты, энмэн нэрэтин'угыт ынан.
Ынин гэкэнрэт ынык к'ача нынмык'энат, ытръэч левыт ванэван ыннэчгытвыгъэн, нэлгык рээн нынтык'ин, ныпилгылвик'ин, аймакыт нычвиткук'инэт, ынк'эната нэнъарэк'эн пэнинэльын.
Тэленъеп эвыт чавчыв уйн'э гэнъэтлин, ынык к'ача нык'этвык'ин тан'колё к'орат, айвалк'ылтэ ныгичик'инэт ынкъам нытынмайк'энат ынык ванвык к'ача.
К'элёк'ъым тыльунэт нымэйынк'инэт тынмагтэ, нак'ам тэленъеп к'аат, этаны, игыткинэк майын'кы вальыт, рынныт нымэйын'к'инэт.
Ынн'ин вальын миргин гымыкы рымн'ылявъё пын'ыл, вэлет-ым игыт гымнан лыги, мин'кыри тэленъеп лыгъоравэтльат нынумкэвк'инэт, чама гымнан лыги, иа'м нытэйкык'инэт тынмагтэ.
Тынмагтэ — ынк'эн ы'ттъыютльин нымытвагыргыт, к'ынур-ым мынивмык, энмэн эмнун'кинэт памятникыт.
Ытръэч гымнин миргык'эй нычимгъук'ин, ръэнут ытлён моргынан мытрапэлян'ын яатльагты, кыргам ымы ак'аака мытнъэлмык.
Этъопэл вынэ чеэкэй мынъытаалгылянмык яалегты, яалвагыргэты, эчвэрагыргын ынн'ин к'онпын' тан'ак'орака мыннъэлмык.
Кыргам к'орат — ынк'эн мургин егтэл.
Надежда Куляева, кэлиткульын К'эпэрвээмкин калеткоракэн.
4 Лымн'ылтэ Кытгы — К'унлелюн чакыгэт А'рэлпын'о а'к'альэпы ныгынтэвк'ин чейвэ гэн'ээккэтэ н'эргэрык.
Ныкитэ вуск'ымчыку энмык кувлыткугъи, кэмчичьэтгъи.
Гыткамлягъэ.
Льулгэннин кэмчичьэтыльын н'ээккэтэ ытлыгын.
Ытлён нытэн'ъэв эвтылягты пин'кугъи.
Ивтылык турирык, ытлыгын э'йн'эвнин, ивнин: — Э'митлёнайгыт, ытлыгигыт?!
Ивнин ытлыгэ: — Н'отк'энайгым итыкэвын.
Ытръэч этъым тыгыткамлягъак.
Н'ээккэтэ ивнин: — Йык'к'эй-ым мынрэк'эквыт, мин'кыри мынтыгыт?
Ытлыгэ ивнин: — Ев-ев, опопы н'утку к'энанмыгэ.
Нак'ам трэтэвиминн'эты, гынык лыги лын'к'эвигым.
Эвыр рэнанмы-ым, ринэплыткугъэ румкэвкы-ым коракэгты к'ынымпэнрыгэ.
Н'энку ы'ннатчын'атгыт, ротванвыгъет ы'ннутэргыгыт.
Эвыр К'онлялёрыкы ынн'э авнатвыка ы'нынтыркынигыт.
Эвыр н'энку нараматан'ыркынэгыт, ынн'э э'нк'эткэ, ы'нматаркынэгыт.
Ытлыгын тымнэн, румкэвнин.
Коракэгты эквэтгъи.
Н'энку пыкиргъи.
Ивнинэт: — Гымо торыкагты тыгынтэвык, гымнин ытлыгын гынтавтыляма гыткамлягъэ.
Инэтэн'нинъэйвыгъи ынан.
Инэнинъэйвыплыткугъи, иниквъи: «Н'утку к'энанмыгэ».
Ынкъам чама иниквъи: «Н'энку рэпкиры, ротванвыгъет ы'ннутэргыгыт, ы'ныргыткун нутэск'ын, ы'нтэйкын атчытванвылк'ыл».
Ынкъам чама ымын' иниквъи: «К'онлялёрыкы ынн'э атвыка ы'нынтыркынигыт».
Ынкъам ымы иниквъи: «Н'энку раматан'ык, ынн'э э'нк'эткэ».
Лымаляквъат коракыльыт.
Ротванвык нэнутэргыгъэн, натаванвын'ын.
Ынкы ымычьычон'эт ныпэрк'ытвак'эн.
К'ынвэр мэчичьу наматагъан.
Кымин'этгъи ынкы, н'ээкык йытонэн.
Ынк'оры нэмэ, э'к'эльэ йъок, гынтэквъи.
Мин'кы ныпкирк'ин, н'энку нэмэ наччык'эн.
Н'энку виин ныматак'эн.
Нэмэ ныгръок'эн.
Эчги н'энку ныгръок'эн, нинивк'инэт ынкэкинэт: — К'ырым эвын к'ынымчеквыткы К'унлелюк'эй, опопы ратан мараквыргын.
Ратанн'авнэн, варат нытумгэвыркын.
Нак'ам эвын нымлык'энат, а'к'анрак'авын' вальыт К'унлелюнти.
Вынэ варат нытумгэвыркын.
Вытку ынн'ин нутэкэмлилыплыткугъи, вытку ынкы паагъэ мараквыргын вак.
Мин'кы ныпирик'ин, нэмэ ныматак'эн, нэмэ ныгмин'этк'ин.
Нотакавраплыткой, к'эглынангэт паагъэ вак мараквыргын.
Эргыпо нъэлгъи Кытгы, К'унлелюн чакыгэт.
Томгавкытгано нъэлгъи.
Кытгынэ мараквыргын э'нк'у гэлгылин.
Н'отк'эн ытръэч.
Ынрэмэчен'эн'ыльын к'лявыл Ёа'нма пэнин ытлён лейвыльын.
К'ол итгъи к'аайпы нырагтытыляк'эн, эвын гэвулк'ытвилин, нак'ам нэмэ ныёа'тк'эн.
Ампылмыёа'та, к'ынвэр нывилгъи.
Ытръэч чата элгытаран'гъэ.
К'ыепынмын ынкъам э'чгыткын тыленнинэт ымэты.
Ынк'о йылк'этгъи.
Гынунныкитэ люур к'улик'ул валёмнэн.
Эвын ынк'эн к'улик'ул к'ытлыги кэльин: — Э'ми тытыл?
Э'ми тытыл?
Татлыгнэн: — А'м авнатытлярэрка к'ытваркын!
Энмэч к'ыгаргывъэчгатгэ!
Игынэмэ гымыгтумгык нэнанвэчвавыткойгыт!
К'эглынангэт-ым кэлы гэргывъигъи.
Антонина Кымъытваал, калейпы «Лыгъоравэтльэн лымн'ылтэ», Магаданкэн такниган'ын, 1987.
Виктор Тымн'эвйи Рэвымрэв Гырон'эт к'улитэ Галгата йыръэтгъи.
Ныкирит нык'эргык'эн.
Н'инк'эгти эйылк'ыкэ.
Йичьэмиттумгыт нэмык'эй Эйылк'ыкэ нъэлгъэт.
«Оккой, ръэнут к'олентогъэ?» — Чен'ытгэтгъи ытленъюк'эй.
Ынинэльэ ытленъюк'эй Рамыннон'эты ивнин: «Аны ынк'эн рэвымрэв Вакъоон'н'ок к'олентогъэ.
К'ыгитэ, кэлильыиръыльын Кытылк'ык вакъогъэ.
Чама нъэйн'эвыркынимык: «Э'в-и'ли!
Китак'ун мынрачвын', к'ыпэв-к'ыпэв».
Льэлен'кы илгынръыльын.
Н'аргынэн ы'ттъыёл ынан нинэлкылк'ин.
Малятын'н'ок омкыткынык Кавэты нывакъок'эн.
Ёо'ръон'н'ок умкиин'кы Ралк'ан'ынвын нинэльук'ин.
Ёо'онма ы'лчыку Нытэминн'ык'ин таран'ык.
Рисоватъё тэкэлин'ыльэ.
Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такален'ынвык «Крайний Север» Тагазенн'ыльын Иван О'мрувъе Тайкыёттэ 998.
Рывъёльавъё 4 Чукоткакэн автономныкэн округ «Ыяакэн Эйгысӄын» № 1 (24), 30 январык 2004 г.
 Тайкыё газетак «КрайнийСевер» С.
1 2004 Гивин'ит Январь Кэвылк'ут Виктор Григорьевич гъурэтлин 15 январык 1929 гивик к'орагынрэтыльэн ройыръык ялгынма н'элвыльык Туманскыкэн эмнун'кин.
Гэкэлиткулин Анадыркэн калеткорак колхозмэгчетльэн, кытэ гитлин зоотехнико.
Гармиятвален Провиденияк пограничнико.
1954 гивик гэнъэтлин тагазенн'ыльо, гамэгчерымголен газетак «Советкэн Чукотка».
Ынн'ингивик тэн'вытку гакалейпатлен ынин стихотворение.
1955 гивик стихыт Виктор Кэвылк'утын, елыльатъёттэ — В.
 Сергеевына ынкъам Л.
Соловьевана, гакалейпатленат «Литературная газетак» ынкъам москвакэнак журналык.
1958 гивик Магаданкэн такниган'ынвык гэтэйкылин ы'ттъыёлкэн кэликэл Виктор Кэвылк'утын «Гымнин Чукотка» («Моя Чукотка») лыгъоравэтльэн ынкъам русильин йилымил.
Н'ирэк'эв кэликэл гэтэйкылин Москвак, нэмык'эй 1958 гивик — «Пусть стоит мороз».
1959 гивик поэт гэнъэтлин члено Союзэн писателен СССР.
Гаялгытлен Магаданэты, ынкэкин такниган'ынвык гэмэгчерымголен редакторо-йилыльэтыльу.
1961-1963 гивиткун'ит гэкэлиткулин Высшие литературныкэн курсык Москвак.
1986 гивик Магаданык гэтэйкылин русильин-лыгъоравэтльэн разговорник, тэкэлин'ыльу гитлин Кэвылк'ут.
9 июнык 1963 гивик ытлён гэпэлк'этлин Ленинградык.
Таисия Гухувъе — айванальэн поэтесса (1939 -1982) гъурэтлин 16 январык нымнымык Вэлк'ыл.
Гэкэлиткулин Анадыркэн педучилищек, гатвален VI Ымнотаеквэкэн фестивалынвык н'иныльин ынкъам студентэн Москвак 1957гивик.
Гэпэлк'этлин 29 майык 1982 гивик.
Ынинэт стихыт гакалейпатленат сборникык «Творчество народов Дальнего Востока» (Магадан, 1958).
Июль Вэк'эт Валентина Кагъевна гъурэтлин 11июлык 1934 гивик Увэлек.
Еп н'ээккэк'эю вама энмэч гэйгулетлин ван'эк, 14-ча элен'итыльу ан'к'агыннэгн'ыттыльык рээн нъытвыльэтк'ин.
1965 гивик гэмигчирэтлин библиотекак Инчьэвикин.
Ынк'оры ганымытвален Марковок, гитлин ван'эльо.
1971 гивик гаялгытлен Анадырэты, гэмигчирэтлин ван'эрак «Северянка».
Гитлин депутато райсоветэн.
1970-к'ав гивиткук тайкымгонэнат стихыт ынкъам пын'ылтэлтэ.
Ы'ттъыёлкэнат стихыт ынкъам пын'ылтэлтэ ынинэт гэйилыльэтлинэт эргыпатыльа писателя Владилен Леонтьевына.
Стихыт Валентина Вэк'этын гакалейпатленат газетак, альманахык «На Севере Дальнем», сборникык «Пою тебя, Чукотка», «Любовь провинциалки», к'утти.
1989 гивик Магаданык лыгъоравэтльаелымэл гэтэйкылин ынин кэликэл «Танойгыайкотльат».
1999 гивик ынк'эн кэликэл гэтэйкылин Парижык францияльэн йилымил.
2001 гивик такниган'ынвык Анадырык гэтэйкылин кэликэл «Тын'эн'н'ы» лыгъоравэтльэн ынкъам русильин йилымил.
Нымытваркын Анадырык.
Илья Юрьев (И.
 Гъурэтлин 31 июлык 1954 гивик, гэпэлк'этлин сентябрык 2003 гивик.
Чукоткагты гэпкитлин н'эргэрык 1979 гивик.
Гэмигчирэтлин поселкак Полярный ынкъам городык Пээк Чаакэн районкэн.
Гитлин журналисто, редакторо газетак «Огни Арктики».
1970 гивик ынинэт стихыт гакалейпатленат журналык «Октябрь», «Север», «Сибирь», альманахык «Ладога», «На Севере Дальнем», областякэнат газетак Ленинградкэн ынкъам Магаданкэн.
Яачын'кэн гивиткун'ит гитлин редакторо газетэн «Полярная звезда».
Август 3 (22 июлык) 1889 гивик гантомгавлен пост Ново-Мариинск (г.
 Талпын'н'ок XIX век чымк'ык о'равэтльат колё гъанк'аръатын'н'оленат льук тымн'этвальатыльын правительство Ынаныяакэн Северо-Востокык, америкальыт ынн'энк'ачкэн нутэйиквик аръаля гаройвавленат имырэк'ыткук — вилыткук, лейвык.
Эмк'ынгивик мыкын' гаймавын'н'оленат ынкыри америкальэн ы'выт ръэвн'ыттыльыт.
Ынн'ингивиткук ныркывк'эн нутэйиквик Чукоткэн лён'ытвальын инэнлекин администрация.
1989 гивик гантомгавлен Анадыркэн уезд лымэвыр округ.
21 июлык клипер «Разбойник» гэпкитлин э'н'ыткынык Александрын, гэмпэлинэт тэпк'эк турыпкитльэт ынкъам ынкы таран'ымгогъат.
Таран'ыплыткок ярак гангырголявлен россиякэн флаг.
Ынн'ин томгатгъэ пост Ново-Мариинск.
Н'утингивик ынк'энын рэнъэлн'ыт 115 гивин'итти рытомгавтагнэпы.
12 августык Олег Куваевын — писателен, ытлён вак, нъынъэлынэт 70 элен'итти.
Геолого гитлин ынкъам лымынкы Чукоткак гатвален.
1962 гэвэтагнэпы моогъэ тэкэлин'ык.
Гэтэйкылинэт ынинэт пын'ылтэлтэ кэлик «Чудаки живут на Востоке», «Весенняя охота на гусей», «Птица капитана Росса», «Дом для бродяг», «Тройной полярный сюжет», «К вам и сразу обратно».
Роман «Территория» гатан'эргыпатлен мурыгнутэк.
Гэпэлк'этлин апрелык 1975 гивик.
30 гивин'итти галягъат, титэ Анадырык гэтэйкыплыткулин Дворец пионерэн (1974).
Ынк'эн яран'ы к'ол тан'пэральо итыркын городык.
Главный инженеро таран'кы гитлин Михаил Галахов, главный архитекторо — Антонио Михе.
Сентябрь 9 сентябрык 1954 гивик гантомгавлен Ивылтикин район Указыгъет Президиумэн Верховныкэн Советэн РСФСР.
Эвыннымным - Эквыкыннот.
Районык варкыт нымнымыт О'мваан, Ван'к'арэман, Кэн'иергын, Нутэпынмын, Озерный, Вэлк'ыл.
Авынотраслят сельскакэн хозяйствэн: ан'к'агыннэгн'ыттыгыргын, ыннын'ыттыгыргын ынкъам к'орагынрэтгыргын.
Районык варкыт сельхозпредприятият ИУМАПО «Восток-Агро», МУСХП «Возрождение» ынкъам МУСХП «Амгуэма».
17 сентябрык 1989 гивик галяйвымголенат рин'ъэтвыт ръэтъеквэ Чукотка-Аляска.
Ынанъыттъыёл ынк'эн гатвален ръэтыгъет «Анадырь-Анкоридж-Провидения-Магадан».
Гэрин'элейвылинэт 14 о'равэтльат ынкъам гэйн'элинэт 2 тоннат инэн'ин.
Рин'эк гаяаленат мыкын' 10-к лин'ыткучьывытгырти.
21 сентябрык гъурэтлин писатель Анатолий Пчелкин (1939- 2002).
Гъармиятвален УгольныеКопик.
Ынанъыттъыёлкэн ынин кэликэл гэтэйкылин Магаданык 1965 гивик.
Гэргыпатлен тэйкыплыткук кэлит «Душа болит», «Тринадцать месяцев», «Мерзлый ветер», «Глубина вздоха».
Ынан гэйилыльэтлинэт стихыт Антонина Кымъытваалын, Михаил Ваалгыргынэн, Сергей Тиркыгин'ын, Владимир Тын'эск'ынин, к'утыргин поэтыргэн Чукоткакэн ынкъам Айгыск'ын'к'ачкэн.
1972 гивик гэнъэтлин члено Союзэн писателен.
Ганымытвален Анадырык, Эквыкыннотык, Палаткак.
Заслыженныкэн мигчитльэн культурэн РФ.
Лауреат премиен литераторыргэн Эйгыск'ин нынныльын Ю.
Октябрь 65 гивин'итти галягъат, титэ 1939 гивик Анадырык гантомгавлен педагогическыкэн училище варатыргэн Ынаныяакэн Эйгыск'ыкин.
Чит ынкы гатваленат ытръэч н'ирэк' класстэ: подготовительныкэн ынкъам первый.
Ынанъыттъыёлкэнат кэлиныгйивэтыльу училищек гитлинэт А.
 Бондарева.
Педучилищек гэкэлиткулинэт н'отк'оры эргыпатыльыт о'равэтльат: Анна Нутэтэгрын'э, Юрий Рытгэв, Антонина Кымъытваал, Владимир Тын'эск'ын, Нина Ваал, Николай Макотрик, Раиса Баум, Светлана Тагъёк, Николай Тэвлянто, Валентина Кагак-Серикова, Нина Булит-Емельянова, Идея Кымъырултын'э-Куликова, Светлана Горская-Медведева, Владимир Панков, Михаил Край, Владимир Тымъэттъувйи, Галина Ваалн'авыт, Елена Етылк'ут-Нутэкэу, Виктор Гэманкау, Софья Домбровская, Надежда О'ткэ, Инесса Бутузова-Дорогань, Прасковья Дьячкова, Ирина Гырголн'авыт, Николай Лыляйн'ын, Юрий Тэгрынкэу, Вера Ролтатгыргына-Тэгрынкэу, Алексей Куркутский, Эмма Тагрытваал-Вулк'ын'э, Александр Вулк'ын'э, Иван Уваургин, Елена Уваургина, Юрий Ан'к'ы, Светлана Овтина, нымкык'инэт к'утти.
Декабрь 16 декабрык - о'ратъылён'эт айванальэн поэтессан Татьяна Ачиргинан (1944).
Гъурэтлин Марковок.
Гэкэлиткулин Свердловскыкэн государственныкэн университетык факультетык журналистикэн.
Гитлин корреспонденто радио, секретаро окружкомэн ВЛКСМ, телевиденияк, секретаро Ассоциациен эвынн'уткэкыльин.
Стихыт тэйкыркынинэт русильин йилымил.
Кэликэл ынин «Белоночье» гэтэйкылин Магаданык 1982 гивик.
Нымытваркын Анадырык.
28 декабрык гъурэтлин лыгъоравэтльэн поэт Сергей Тиркыгин' (1949-2001).
Ынанъыттъыёлкэнат ынинэт стихыт гакалейпатленат 1973 гивик газетак «Советкэн Чукотка».
Гэкэлиткулин Благовещенскыкэн художественныкэн училищек.
1980 гивик Магаданык гэтэйкылин ынин кэликэл «Лети, мой день» русильин ынкъам лыгъоравэтльэн йилымил.
Гитлин к'орагынрэтыльо.
Ынан гэнумэкэвлинэт нымкык'ин лымн'ылтэ, кытъаткэ-ым игыр тымн'эквъат ынк'энат.
Гэпэлк'этлин 24 майык 2001 гивик.
30 декабрык гъурэтлин лыгъоравэтльэн поэтесса, ученая Раиса Рагтытваал (1939-1988).
Гэкэлиткулин Анадыркэн педучилищек.
Гэмигчирэтлин Элк'этвээмкин калеткорак, воспитателё Ватыркакэн интернатык.
Гэкэлиткулин Магаданкэн институтык, гитлин инструкторо отделен айгыск'ываратыргэн Магаданкэн облисполкомык.
3 2004 гивин’ит Гэмигчирэтлин Чукоткакэн нутэгъюлеткин музейык.
Гитлин мигчитльу Магаданкэн областякэн нутэгъюлеткин музейык.
Гэпэлк'этлин 6 сентябрык 1988 гивик.
Ынинэт стихыт гакалейпатленат альманахык «На Севере Дальнем», ынан гэтэйкылинэт наукагъёляткэнат статьят, калейпатъёттэ Магаданык «Краеведческие записки».
Н'утингивик рэнъэлн'ыт.
65 гивин'итти о'раттагнэпы лыгъоравэтльэн поэт Михаил Ваалгыргын (1939-1978).
Ытлён гъурэтлин Вэлк'ылык.
Гэкэлиткулин округкэн вилыткумигчитльин калеткорак, гитлин гыннигнэлгынумэкэвыльу.
К'ол гитлин майн'ыёа'нма гагытканк'этавлен.
Ынанъыттъыёлкэнат стихыт ынинэт гакалейпатленат газетак «Советкэн Чукотка» ынкъам альманахык «На Севере Дальнем».
Ынанъыттъыёлкэн ынин кэликэл гэтэйкылин лыгъоравэтльаелымэл 1968 гивик.
1970 гивик гэтэйкылин ынин кэликэл русильин йилымил, йилыльэтыльу гитлинэт Анатолий Пчелкин ынкъам Владимир Сергеев.
1970 гивик гэнъэтлин член Союзэн писателен СССР.
Гэпэлк'этлин 1978 гивик.
65 гивин'итти о'раттагнэпы лыгъоравэтльэн поэт Владимир Етытэгын (1939-1959).
Гэкэлиткулин Анадыркэн педучилищек.
Калеткома ынкы тэйкынинэт ынанъыттъыёлкэнат стихыт, э'митлёнат гакалейпатленат рукописныкэн журналык «Юность».
Гэмигчирэтлин Канчаланкэн калеткорак.
1959 гивик гараквачален Ленинградык.
65 гивин'итти о'раттагнэпы художник-ван'к'ыттамэнн'ыльын Иван Сэйгутэгын (1939).
Ытлён — Заслуженныкэн художник.
РФ, лауреат премиен нынныльын И.
Репинын.
Гъурэтлин Увэлек ройыръык ван'к'ыттамэнн'ыльэн.
Ан'к'агыннэгн'ыттыльо ынкъам к'орагынрэтыльо гитлин армияплыткок.
Ынан тайкыёттэ ромкавытваркыт музейык Увэлекин ван'к'ыттамэнн'ыракэн, Музейныкэн Центрык «Наследие Чукотки», Магаданкэн областякэн нутэгъюлеткин музейык, Музейык вараткэн искусствэн Москвак, Сергиево-Посадскыкэн государственныкэн историко-художественныкэн музейык- заповедникык, Галереяк Арктическыкэн искусствэн (г.
85 гивин'итти о'раттагнэпы лыгъоравэтльэн писатель Василий Ятыргын (1919-1973).
К'орагынрэтыльэн экык.
Ыннын'ыттыльу гитлин артелык Анадыркэн таннын'комбинатэн, гэкэлиткулин волк'ытвэкалеткорак н'иныльин.
1940-1945 гивиткун'ит гитлин милиционеро.
Ынк'оры гэнъэтлин секретаро исполкомык Анадыркэн сельсоветэн варатэн депутатыргэн, яачы - ынкэкин председателё.
1953 гэвэтагнэпы —тайкымготагнэпы лыгъоравэтльагазета «Советкэн Чукотка» — ынан калейпатымгонэнат лымн'ылтэ ынкы, лымн'э ныппылюк'инэт пын'ылтэлтэ.
Ынкатагнэпы гатайкымголен повесть «Н'инк'эй нымнымгыпы».
1970 гивик Ятыргын гаялгытлен ынпычьын аккагты Валк'ылеты, мин'кы ытлён нэльугъэн председателё.
Ынкатагнэты гэтэйкылинэт н'ырок' ынинэт кэлит-повестыт: «Мальчик из стойбища», «Судьба мужчину не балует», «Сказки Севера» русильин ынкъам лыгъоравэтльэн йилымил.
Гэпэлк'этлин Ятыргын 11 январык 1973 гивик.
90 гивин'итти о'раттагнэпы Вуквол — ван'к'ыттамэнн'ыльын (1914-1942).
Ытлён гэтэн'нинъэйвылин ытлыгэ К'алмона.
Пэтле а'ачек гыюлетгъи ынкъам ынинэт тайкыёттэ ганкалыровымголенат майн'ывыставкак Москвак ынкъам Ленинградык, музейык, Третьяковскыкэн галереяк.
Ынан гарисоватлен лымн'ылкалекал Тын'этэгнынин.
Майн'ымаравынвык Вуквол нанмыгъан.
Гъурэтлин ытлён Увэлек к'ача н'ъочьыройыръык.
Ытлыгын нан'к'агыннэгн'ыттык'эн, ярак-ым вама нинэтэйкык'инэт ван'к'ытгыпы имыръэнутэт — умк'эт ынкъам мэмылтэ.
Чукоткагты шхуната (ы'твэ) ныетк'инэт америкальыт ынкъам тъэрвитльу ныркурк'инэт тайкыёттэ ван'к'ыттамэнн'ыльа.
Вуквол ынкъам ынин йичьэмиттумгын Туккай (н'отк'оры нъэлыльын эргыпатыльо ван'к'ыттамэнн'ыльо) нывинрэтк'инэт ытлыгэты.
Ейвэчевык йичьэмиттумгыт чинит нымытван'н'огъат.
Январык 1929 гивик Увэлек гантомгавлен ы'ттъыёлкэн пионерэн отряд.
Вуквол нъэлгъи ынанъыттъыёлкэн пионеро.
Ытлён гыюлетгъи увичвэтык мандолината.
Музейныкэн Центрык «Наследие Чукотки» ромкавытваркын вээлыгтыё а'йн'анан'аткооркестр.
Кэлиткуплыткук 4-к'ав классык 1931 гивик Вуквол мэгчерымгогъэ колхозык.
1932-1933 гивиткун'ит Вуквол гэмигчирэтлин райисполкомык йилыльэтыльу.
Ноябрык 1933 гивик ытлён гамэгчерымголен Увэлекин интегралык, к'ымэл-ым мыкын' ван'н'огъэ ван'к'ыттамэнн'ырак, мин'кы тэйкынинэт нымкык'ин произведеният ван'к'ытык.
Н'аргартагнэпы 1936 гивикин майтагнэты 1937 гивикин Вуквол гатвален Москвак, мин'кыри ытлён гэнн'ивылин Райинтегралсоюза (кооперативныкэн ванвыкэн организацията имыръэтэминн'этыльын), яачы гатвален Ымсоюзкэн комитетык вагыргыгъет искусствэн.
Ытлён гитлин стипендияпэрэльо кумъин н'ингыютльин.
Москвак Вукволына гантэнмавлен Республикакэн выставка вараткэн минъутэминн'эткин, э'митлён гэнвэнтылин мартык 1937 гивик Третьяковскыкэн галереяк.
Майык 1937 гивик Вуквол гэквэтлин Ленинградэты ынкъам гакалеткомголен подготовительныкэн курсык Институтэн Айгыск'ываратыргэн.
Вама Ленинградык ытлён вэты гэк'итпыльэтлин тэминн'этык.
Ытлён гитлин нинъэйвыткульу, йилыльэтыльу ынкъам редакторо кэлик лыгъоравэтльаелымэл.
Майтагнэпы сентябртагнэты 1939 гивикин Вуквол гэкэлиткулин Ленинградкэн институтык айгыск'ываратыргэн.
4 2004 гивин'ит 23 сентябртагнэпы 1939 гивикин раквачатагнэты 1942 гивик Вуквол гатвален Челгы-Армияк.
Яачын'кэнат нымытвавагыргыт Вукволын ратгэмавнэн.
Лыги, ытлён гъармиятвален Витебскык.
270 гивин'итти о'раттагнэпы Николай Дауркин (Танн'ытан) — гъурэтлин амрытэнма 1734 гивик — гэпэлк'этлин галяк 1795 гивин'ит.
Николай Иванович Дауркин (Танн'ытан) — лыгъоравэтльан, дворянин, россиякэн нутэлейвыльын ынкъам ан'к'аляйвыльын, географ, такартан'ыльын, гыюлетыльын Чукоткакэн нутэйиквик ынкъам Аляскак.
1744 гивик командира казакэн отрядэн Д.
 Павлуцкийына рымайн'авынво ганрагтатлен лыгъоравэтльан'энк'ай Танн'ытан мъанымнымгыпы Энурмик к'ачакэн.
Янор н'инк'эй ганымытвален Анадыркэн острогык, ынк'оры — Якутскык, мин'кы гыюленнинэт русильин ынкъам якутыльэн йилыт, калечетгыргын.
Якутскык ытлён танн'ымэл кальатаарон'ыльо нэтчыгъэн.
Ытлыгылк'ылю кальатаарон'ыльо нъалма гитлин якутыльэн подьячий Иван Борисов, тывъё Дауркиныно.
Ынк'эната лыгъоравэтльан Танн'ытан нъэлгъи Николай Дауркиныно.
1760 гивик Николай Дауркин гэквэтлин Тобольскэты; нъэлгъи казако, элеръук-ым яврэна найпатын йилыльэтыльу Анадыркэн острогык.
Элек 1763 гивик ытлён гэк'итпыльэтлин ляйвыма ы'твэ Анадырьваамъеквэ, 1765 гивик-ым Дауркинына кэлинин ынанъыттъыёлкэн нутэкэликэл Чукоткэн (Аколымаваампыкэргыргытагнэпы Анадырьваампыкэргыргытагнэты, Беринговкэн и'рвытгыр ынкъам нутэтъул Айгыск'ы-Америкэн).
Ынк'эн нутэкэликэл гаяален 1811 гэвэтагнэты.
1767-1771 гивиткун'ит гитлин йилыльэтыльу экспедицияк, вальын Медвежьи илирыткук, э'митлёнат нывытрэтк'инэт Аколымаваампыкэргыргыгъет ан'к'ак.
1786 гивик Дауркин гатвален экспедицияк И.
 Сарычевын, июнык 1791 гивик гатвален илирык Диомидын, Аляскак ынкъам И.
 Кобелевына рээн тэн'вытку нэльун бухта Порт-Кларенс.
Биллингсына рээн нымкъэв гэлейвылин Чукоткаеквэ.
Экспедицияплыткок 1792 гивик Дауркин Якутскык гагтытъылын'н'олен.
Ынк'оры гаялгытлен Охотскэты, мин'кы аляръотагнэты 1795 гивикин гитлин йилыльэтыльу.
Ынин вагыргын рымагтэты гэмо.
Элгулек', яачын'кэнат гивин'итти ганымытвален Охотскык лымэвыр Якутскык.
Ынин нынныгйит тывыркын чымк'ык нутэйиквин Чукоткакэн — айгыск'ы-нэкъаян'к'ачкэн вытгыр Колючикэн ынкъам Мечигменкэн кынман'к'акэн.
355 гивин'итти галягъат рытомгавтагнэпы Семен Дежневына Анадыркэн острог (1649).
260 гивин'итти галягъат ватагнэпы н'ирэк'эв поход Дмитрий Павлуцкийын Чукоткагты (1744).
180 гивин'итти галягъат плыткотагнэпы ляйвыгыргын Чукоткагты русильин нутэлейвыльин ынкъам наукагъёлятыльэн Эйгыск'ык Ф.
125 гивин'итти галягъат, титэ ганъомравлен Чукоткакэн духовныкэн миссия, ролятъё Якутскыкэн епархиягты (1879).
105 гивин'итти о'раттагнэпы член Первого Ревкома Чукотки А.
100 гивин'итти о'раттагнэпы ван'к'ыткалечетыльын Хухутан, член Союзэн художникэн РСФСР, Заслуженныкэн художник РСФСР (1904).
85 гивин'итти галягъат, титэ Чукоткак ганвэтгыльавлен кылянво вагыргынлягыргын Советыргэн ынкъам гантомгавлен ы'ттъыёлкэн Ревком Чукотки, мин'кы гыттэпычьу гитлин М.
85 гивин'итти о'раттагнэпы Д.
Тымн'этагын — к'ол ынанъыттъыёлкэн рин'ъэтвыткульын Чукоткакэн, вальын Майн'ымаравынвык, почетныкэн полярник (1919).
85 гивин'итти о'раттагнэпы B.
Франтова — Заслуженныкэн кэлиныгйивэтыльын калеткоракэн РФ, директор Анадыркэн педучилищен, вальын Майн'ымаравынвык (1 мартык 1919).
75 гивин'итти галягъат, титэ Чукоткакэн районык гамэгчерымголен Красная яранга (Челгыран) — ы'ттъыёлкэн учреждение культурэн Чукоткак (1929).
75 гивин'итти галягъат ватагнэпы ынанъыттъыёлкэн айванальэн съезд Советыргэн нымнымык Уназик Провидениякэн районкэн (15-17 апрелык 1929).
70 гивин'итти галягъат, титэ намгонат винрэтык челюскиныльыт — ы'твыткульыт ынкъам лейвыльыт парохода «Челюскин», э'митлён гарынкытлен гилык ынкъам гэпылк'этлин (февраль 1934).
70 элен'итти О.
Тымн'ъэттъувъен — Заслуженныкэн врачен РСФСР, Отличникэн здравоохранениен (24 апрелык 1934).
70 элен'итти А.
Шарыпован — медикэн, урэмигчирэтыльин Чукоткак (5 августык 1934).
65 элен'итти Н.
Макотрикын — кэлиныгйивэтыльин, урэмигчирэтыльин (12 январык 1939).
65 элен'итти Г.
Тын'анк'эргавын — эргыпатыльэн геологэн Чукоткакэн (15 октябрык 1939).
65 гивин'итти галягъат тайкыплыткотагнэпы Анадыркэн радиоцентр (29 апрелык 1939).
65 гивин'итти о'раттагнэпы писатель Н.
65 гивин'итти о'раттагнэпы поэт С.
65 гивин'итти о'раттагнэпы Заслуженныкэн художник РФ В.
Истомин, оранымытвальын Чукоткак (1939).
60 элен'итти Н.
 Ваалын - кэлиныгйивэтыльин, урэмигчирэтыльин (13 декабрык 1944).
60 элен'итти В.
 Етыльынин — экономистэн (15 октябрык 1944).
55 элен'итти А.
О'мрыпкирын — экономистэн (28 декабрык 1949).
55 гивин'итти галягъат, титэ гатвален Э'нныпэн'кон'к'ач (Березово) эрвывэчепыгыргын чавчывэн, микынти гъэнк'этлинэт колхозатык (льэлен' 1949).
55 элен'итти айванальэн поэтэн А.
 Гантэнмавлен калейпатынво мигчитльэрык округкэн библиотекак, гэйилыльэтлин Иван О'мрувъена.
Виилыгтыт Михаил Гермашовын Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такален'ынвык «Крайний Север» Тагазенн'ыльын Иван О'мрувъе 689000, ЧАО, г.
ru | Тайкыёттэ 998.
Рывъёльавъё 1 Чукоткакэн автономныкэн округэн «Ыяакэн Эйгысӄын» № 1(15), 24 январык 2003 г.
 Тайкыё газетак «Крайний Север» Нутэтумгыт Ытля гэӈээккэтэ Льуркыниткы виилыгтык.
Ытльэн нынны Тымӈъэттьывйи, русильымил — ОльгаДмитриевна.
Ытлён лыги чукоткальа, нэкэм ынпыянва.
Ӄэлюӄ эвын еп советкэн вагыргынляма Ольга Дмитриевна гатаӈэргыпатлен.
У'рэтыльын Рыркайпияк, гэкэлиткулин Хабаровскыкэн мединститутык, ординатурак вальын Ыттъыёлкэн москвакэн мединститутык нынныльын Сеченовын.
Гитлин авынтерапевто округык, заместителё главврачен, главврачо Центрык медпрофилактикэн.
Игыр ытлён — главврач Анадыркэн поликлиникэн УВД.
Ольга Дмитриевна — Заслуженныкэн врач Россиякэн Федерациен (виилыгтык ытлён мраӈӄач).
Ынык ӄача— ӈээкык Алена Реснайс, художник.
Мигчирэтыркын Санкт-Петербургыкэн госпедуниверситетык.
Ынан тайкыёттэ картинат ганкалыровленат выставканвык Анадырык, Ригак, Москвак, Санкт-Петербургык.
Айгоон, вама Ы'лёӈэт эвынӈуткэкыльин тынэё ынан вытычгын жюритэ ынантаӈпэрачьо гатвылен.
Виилыгтын Иван О'мрувъен.
Ръапыӈыл?
— Тэкэлиӈыльэ Юрий Рытгэвынэ тэйкынин Лымӈэ ӄол кэликэл – «Чукотский анекдот» русильин йилымил.
Чукоткагты гэныпкирэтлинэт 4500 кэлит.
Роман энмэч начитайыркын районыткок округэн ынкъам гичиву, мыквэтгаво нэлгыркын.
Ынкы гатвылен ынӈытъэкин нымытвавагыргын эвынӈуткэкыльин.
90-ӄав гивиткуӈит XX векэн рэмкын ынӈатал гагтытавэмэнӈылен, эмыраӄгыпы гаӈъолен.
Туркэликэл Рытгэвын - мычвын, ӄэтпыквын ы'ттъыёлягты нымытвакэн чукоткальыт.
— Талпыӈӈок атъылёкэ (декабрйъэлгын) вылӄынтонвык, вальын чымче Угольные Копик, нутэсӄычыку мэгчеранма гараквачаленат ӈыроргатрэ вылӄынтольыт.
— Нэсӄэк-ым гатвален землетрясение – нутэчыкун ынӈэнӄачкэн гагтэлёльатлен, гэвиврэльэтлин.
Ӄэтэв мэӈин люнрэӄыльын – ымыльо гэегтэлетлинэт, эчвэрагыргын.
Ытръэч амыргынан пэтыраӄагтэ, еп 60-ӄав гивиткук тайкыёттэ, таӈэтъо гачыӈатчетленат, гапэрӄыпэраӈӈоленат – лыгэн-ым, мэчичьу ӄутти а'ӄаяаӈ гэнъэтлинэт.
Чукотская ездовая нарта – 2 стр.
Кухня аборигенов – 4 стр.
2 Чимгъуу мынылгыгъэн Тылянтыяата мытрэнтыӈынэт?
Мургинэт ы'ттъыютльэт лыгитэленъеп ванэван а'ткэгма нынымытванат, миӈкри ӄун ӄорат тэгнытэӈъэв ныгынритӄинэт, тэӈу ынкъам эӈъэлю нылгыӄинэт.
Лыгэн-ым, эмэлкэ, ватомго нырылгыӄэнат.
Титэ ӈъочьыт ныӄорагынрэтыӈӈоӄэнат, чавчывата ӄол нинэнтыӄинэт нэналпынрыӄэнат ӄэюуӄэе.
Ынӄэн ӄэюуӄэй нымкэттылеӄин.
Ынкъам ыныкит ныторымгоӄэнат мэйӈэтык ӄэюуӄэгти , лыгэн лыгитуръурэтӄэю нывилюптыӄинэт.
Ынӄоры вилюптытъулти ныныпъавӄэнат, нырылгыӄэнат, ныёӄэнат тэючгычыку.
Тэленъеп таӈымыльо ӄорат лыги нылгыӄинэт – тъэр ӄэюут, тъэр тыркыльыт, рэквытти.
Ытлыгырык нынкалыровӄэн ӈэнӄаеты, миӈкри гэвилюптылин ӄэюуӄэй, миӈкри ӄэӈульыт гыткат, нэлгын.
Ынӄоры рымагтэты ӄэюуӄэй нымэйӈэттылеӄин, нытэӈмэйӈэтӄинэт рынныт, нэмыӄэй ынӄэн нэнатаӈынкалыровӄэн ытлыгэ, нинивӄин экык, – ӈаанӄэн аныӄун ӄыгитэгын, миӈкри вальын рыннылгын, миӈкри рэмэйӈэтгъэ, тэнлыги ӄытчыгын мургин ӄораӈы.
Лым нынтомгавӄэнат муульэткинэт ӄорат, гакаӈыльыӄорат.
Ынпыянва нытэӈнинъэйвыӄинэт ӈэнъянвыт, ипэ миӈкри таӈыӈ ӄорагынрэтык.
Ынӄэн-ым аляръоӈӈок, кыткытръоӈӈок ӄорат нылгиӄупӄытвиӄинэт, миӈкри ӄун кэлиӈӈэт ӄорарыгрыгчыко тылемэйӈэтэ нитӄинэт.
Ынӄэнат рычват еп кэлиӈӈэлӄылти кэтэм нымэйӈэттылеӄинэт, ынӄоры нынчимиръэвӄин нэлгын, нынтоӄэнат, лыгэн нэрэтыткуӄинэт.
Аляръоӈӈок-ым ынӄэнат нэмэ кэлиӈӈэну нынъэлӄинэт.
Гымнан-ым ныппыльэв, еп экэлиткукэ вама, тылгитэнльунэт, миӈкри нырычваӈыттыӄэнат.
Ӄорат ӄынур «нымчунэӈэткуйвыӄинэт», лыгэн-ым нымлюйвыӄинэт.
Эрэтыльыт рычват нынумэкэвӄинэт, ынӄоры нынылвэтӄинэт.
Ынӈин ӄорат эмкумъу нылгыӄинэт, иӈӄун эвнэӄупӄэткэ, эвнэтэвиминӈыкэ нъитыркынэт.
Ынкъам тэленъеп ӄупӄыльын ӄоратъол ванэван ы'ннугъэн о'равэтльата, лыгэн ынӄэната ы'ттъыт нырэӈэтӄинэт.
Кытоотъяп ванэван ы'лӄэпыт ынъяанат торвыӈык, таӈымыльо пагтылгыт ныкылвэтӄинэт.
Игыр-ым мэчичьу таӈымыльо ӄытличьу нэтчыгъэн, ипэ ынӄэната, этъым, мытъоӈӈомык.
Вэчьым, вэлер ӄутти таӈъяаӈ вальыт нымытвавагыргыт игыр мынъыкэтъоркынат, ынӄоры гиливу, эӈъэлю мынъылгыркынэт.
Екатерина Кэвыӈэвыт, г.
 Магадан Ынӈин ӄорагынрэтгъат Мынытвынат ӄутти мигчитти ӄорагынрэткэн хозяйствоткок округэн галяльын гивик.
Янор – миӈкыри вальыт инъэтти гатваленат 1 январык 2002 гивик.
Ымыльэты ӈэлвыльык гэгынритлинэт 94695 ӄаат, ынкыгрээн рэквытти – 48019.
Кытур ынанмыгӄаальо гитлин сельхозпредприятие нынныльын Первого Ревкома Чукотки – 15130.
Ӈутингивик нэмэ ыӈӄэн янотгъэ – ынкы гынритыркыт 16000 ӄаат.
Кытур ымыльэты Анадыркэн районык гэгынритлинэт 33731 ӄаат, ӈутингивик – 35129.
Кытур чымчыльо гитлин Билибинкэн район, миӈкы гатваленат 16597 ӄаат.
Ӈутингивик ынӄэм район галянэн Ивылтикин района, миӈкы вагъат 17092 ӄаат, Билибинкэн-ым - 17076.
Галяльын гивик гинъэтэтлинэт ӄорагынрэтык сельхозпредприятият: «Ваежский», «Марковский», «Канчаланский» – ӄотӄэн таӈэтъо, миӈкы кытур гатваленат 9342 ӄаат, ӈутингивик-ым – 11504.
Анадыркэн районык аӄаака нъэлгъэт сельхозпредприятие «Краснено» ынкъам фермеркэн «Лиман».
Ватыркальэн ӈэлвыл нэмыӄэй гэмэчымкэтлин: кытур гатваленат ынкы 424 ӄаат, ӈутингивик – 436.
Нивӄинэт, ӈутингивик ынкэкыльэ коръёлӄыл ӈэлвыл каракыльэпы – ыннэн тысячмэл ӄаальын.
Билибинкэн районык гинъэтэтлинэт «Тополевое», «Турваургин», «Анюйский», «Ильгувеем».
Ивылтикин районык «Возрождение» гэтъэттывилин ӈэлвыл.
Провидениякэн районык нэмыӄэй гэмэчымкэтлин ӈэлвыл.
Чукоткакэн районык ӈирэӄ хозяйствот «Заполярье» ынкъам «Ӄэпэр» гинъэтэтлинэт ӄорагынрэтык.
Чаакэн районык «Ичунь», «Певек» ынкъам «Энмитагино» э'птэ лёӈылвавыльыт ӄорагынрэтык.
Сельхозпредприятие Шмидтыкин районкэн «Пионер» ӄымэк ыннэн тысячмэл гинэнымкэвлин ӄaaк.
Ынӈин вальыт цифрат ӄорагынрэткэн гатвыленат департамента промышленныкэн ынкъам сельскохозяйственныкэн политикэн Чукоткакэн автономныкэн округэн, ынкэкин главный специалиста Игорь Тогошиевына.
О'мрувъе Чавчывэн вагыргыт Орвыт Лыгъоравэтльэн орвыт гатайкымголенат лыгитэленъеп.
Чукоткак нэтэйкыркынэт ӈирэӄ тэнаӈаӈорвыт: эчеэттик ынкъам рэпалӄоолгын.
Торвыӈык ныяаӄэнат гэвыт, вылгил, ёмроттыт, рынныт, ӈилгыт, гитлеӈ.
Рэпалӄоолгын нытэйкыӄин ӈыронӈынӈыльо, ынкы вальылӄылтэ ӈирэӄ илгынвитти.
Пагтылгыт орвэн ы'ттъыёчаӈӄач нынкэӈэвӄинэт.
Ӈынӈыт нытэйкыӄинэт вылгэлгыпы ынкъам рыннэпы.
Эчеэттик тайкыма нынъомравӄэн нэлгилгэ.
Ынӄэн оргоор нымыркуӄин.
Ыннанмытлыӈӈынӈыльын, ынкы ӈыроӄ рыврилти, ыннэн элгыкватволвоттын, ӈирэӄ арэчгыт, ӈыроӄ энаӈанвыкэн вулвуттыт ынкъам ӈирэӄ яа'рэнаӈат.
Ӈынӈыт нытэйкыӄинэт вылгэлгыпы эвытлым гэвоттэпы.
Муутэ ляйвыгыргын Чукоткак, Хабаровскыкэн такнигаӈынвын, 1953г.
3 Нутэнкэу льорайпы Галина Федоровна - русильымил.
Чавчывэн яатльан.
Итыркын пекаро, кондитеро.
Рымэйӈэвыркынинэт ӈраӄ кмиӈыт.
Ӄол нитӄин ныӄитпэвӄин тэгрэмӈык, тастихӈык.
Ӄычитайгыткы ӄутти.
Ӄинэгитэ Ӄинэгитэ а'мын гыым, Аны гыым ныгтиӈигым.
Ныйылӄыӄин ытлён, Ныӄытлиӄин чама, Ӈэвъэну ритыӈ чамъам!
Ӄэльу мургин таӈраӈ.
Ӄинэгитэ а'мын гыым, Унмык эйылӄэткыльигым.
Агтамкыльэн ытлён, Эгтиӈкыльин чама, Ӈэвъэну ритыӈ чамъам!
Ӄэльу мургин таӈраӈ.
Ӄинэгитэ а'мын гыым, Гыым ӄэльу ныгтамэгым.
Ынӄэн ӈэвысӄэт ныпичыӄин, Имырэӄык ныкичыӄин, Ӈэвъэну ритыӈ чамъам!
Ӄэльу мургин таӈраӈ.
Эты ы'вэӄучу ритыӈ чамъам, Ӄэльу ынин таӈраӈ?
Опопы ытлён авнаӈавтыӈка, Нэкэмӄун аӄлявылка.
Ӈинӄэй Ныппылюӄин ӈинӄэйӄэй Ӈаргынойпы кытэӄэй Гэмэччейвыткулин.
Аны черичыку Гальэӄатыльатлен.
Кытэ лейвыткульын - Колё черильулӄыл.
Пенсиянток – А'мын ети, эпэӄэй?!
Ӄывакъогэ кытэӄэй.
Мэӈӄо ети?
– Пенсиянтонвэпы.
Чьэчеӈръугъи колё!
Тэӈӄивъегъи ы'лён, Ӄымэк титъунтэтык, Вэнлыги тыетык, Кэнтитэ тинэрэтык.
– Ӈутку ӄывакъогэ Эвыр ӄычаёгэ.
– И-и, мынчаёмык, Ымы рыкантэлгав, Чама рыкавкавылгав.
Чаёолгык ӄача вакъогъат, Рыкантэлгав чаёгъат - Ныппылюӄин ӈинӄэйӄэй Ынкъам ынин эпэӄэй.
Виилыгтын гэтэйкылин Иван О'мрувъена Ӈъыръыӄин эӈэӈыльын (Лымӈыл) Энмэн, ӄулинымнымык ӄол гатъылыӈӈолен ӈэвысӄэтӄэй.
А'мын-ым, аны лыгитэнчимгъульын ӈэвысӄэтӄэй чама нылгэнываӈэӄэн.
Ытлыгэ, ытльата ынкъам ытленъюрык гылёо нылгыӄин ытлён.
Ынкы-ым, мэтчымчек, нытваӄэн нымнымӄэйык ӄол эӈэӈыльын.
Ӄынвэр ытлыгын иквъи: – Тыттэӈэт вэрин, миӈкыри мынинмык?
Наӄам ӈутку варкын мэтчымче нымнымӄэйык, лыӈыр амытва рытъё, эӈэӈыльын.
Ӈэвъэнэ ивнин: – Вынэ а'тав, опопы ӄыгтыгын.
Юрэӄ-ым нъынмэлевнин!
Наӄам ытленъюӄэгти нытэргыръоӄэнат лиӈвиттэ чакэттэты.
Эквэтгъи ытлыгын аӈаӈыльэты.
Пыкиргъи нымнымӄэйык.
– Ако, ӄэйӈун-ым эвыр рэӄыльигыт?
– Вынэ ӄун, наӄам ипэ ӄун, мэливыльыт, ӈутку варкын эӈэӈыльын!
Э'митлён-ым ынин яраӈы?
– Вай ынӄэн-ым ӈаан, яатрак чымче итыркын!
Ӄытгъи ӈэнри.
Ярачыкогты рэсӄиквъи.
– Ээй, вынэ ӄычайпатгыткы вай рэмкыльын!
Начайпатгъан.
Чайпанма-ым нывэтгавчетӄэнат.
Нэнамӈылёӄэн рэмкыльын: – Мэӈӄо етгъи?
– Вынэ ярайпы.
– Ако, ӄэйӈун-ым рэӄыльигыт?
– Вынэ ӄун ынръа мургин ӈээкык галгэтъылыӈӈолен.
– Ако, элымӈэ!
– Ынкъам чит гыт тыгтыгыт.
– Вынэ алымы, трайъоӈын, ынан тъытльэн трэнмэлевӈын!
Чаёплыткогъат, ынӄо эквэтгъэт.
Пыкиргъэт.
Лыгэн эвыр йъонэн тъытльэн.
– Э'митлён нытъылӄин?
– Ӈотӄэн-ым вай, ӄэптин.
Эчги вулӄытвигъи, ынраӄ эльоткомгой.
Колё анны нылгикэльэткульэтӄин чама лыгэн нылгэярарпэгляръоӄэн!
Наӄам тъытльэн ыныкгиӈкы нинэнтыӄин.
Эргатык лыгинъэ кыеквъи эӈэӈыльын.
Рыгъевнин тъытльэн.
Ынкы вусӄымчыку нэнанпэгляръовӄэн, лыгэн икумиӈкыри нинэнтыӄин.
Ынӄо тъэче кивыткугъи-ым – иквъи: – Трагтыӈӈок-ым вай!
Итык-ым вай лыгэн ӈэранъылё рэмэлеквъэ!
– Ынӄо нивӄин: – Иик вынэ, иткы-ым, этъым, тынмэлевэтын, ытръэч-ым нъэлгъи вилвил.
Нивӄинэт авынральыт: – Вынэ ынан мытрэркурӈын!
Ӄынвэр рагтыгъэ эӈэӈыльын.
Авынральа ыныкагты нэймитын лыгэчьыльын раквытчыӈын ынкъам лымӈэ мооӄор.
Ынӄоры рэмкын э'раткомгоӈӈой.
Аны таӈэтъо ӈэвысӄэтӄэй галгэтъылыӈӈолен!
Тэкэм люур вай э'рама въигъи.
Наӄам ӄытлыги, люӈынмэлевэтэ рыннин.
Ынӄо-ым ынӄэн эӈэӈыльын танлёнръэлягта гитлин.
Лыгэн таӈӄонпы эвытрыкэ гэнъэтлин.
Этъым, лыгэыяагты гаялгытлен.
Ымто, а'мын ӄэглынангэт эты, эӈэӈыльыт ныгинъыръыӄинэт?!
Гэкэлилин ынкъам гантэнмавлен Лев Беликовына Достарыңызбен бөлісу: .
4 Роолӄылтэ эмнуӈыльин ынкъам аӈӄальэн Мыргот Мыргот - тэйӈэт аӈӄальэн лыгъоравэтльэн ынкъам айванальэн.
Торгэчеёт мыргот мэчынкы нынуӄин гамытӄыма.
Чама рыркатъолык рээн нынититӄин, колё нычачаӄэн.
Итык-ым ӄэтыӈӈок мыргот нывылтыӄинэт, мэчнэллегӄинэт.
Ынӄэнат ныкыттэлетӄинэт ынкъам ныныпъавӄэнат.
Льэлеӈкы нынититӄин тэкичгык рээн, лыгэн нынъэлӄин ӄынур нытутйиӄин.
Мэчынкы мыргот гичик ымы льэлеӈкы.
Нъанэлёӄэнат, ынкыри нынэлкыӄин оттылгынупэнэӈ ивлыкыльин ынкъам нынкавравӄэн.
Уттык ныръэчумкэтӄинэт мыргот.
Ымы-ым игыр ныгичиӄинэт мыргот.
Микынэ атааӈкыльэнат, эвыр ӄытааӈгыткы.
А'мын нычачаӄэнат мыргот!
Эльвира Энкис.
Вэлӄопалгын – рулет квашеный (кожа, мясо, жир моржа).
Лелют, виллелют – вяленая голова моржа (сусами).
Вильегыт, вигъегыт – вяленые ласты.
Мэмылытъол – нерпичье мясо.
Кэлилытъул – тюленье мясо.
(Кэйӈын) Кыткытръок навэръэпыӄэн , гытгаръок ниръытвыӄин.
(Уттуут) Физминутка «Етти» мынивмык, мынвакъомык, Китаӄун мынгыт ьнӈин мынынтын, Гыткат ынӈин мынытчилын Ынкъам инэныгъюлевыльын мынпалёмтэлын.
(Движение по тексту) Танец журавлей Ӈэвэй, ӈэвэй, ӄырилнилю (Помаши крыльями) Ӈэвэй, ӈэвэй, ӄыпутурэ (Потанцуй) Ӈэвэй, ӈэвэй, ӄъиннилю (Покачай головой) Нэвэй, ӈэвэй, мынриӈэмъет (Полетаем).
Рассказ Йылыӈэ Атэна куннинэт кэнтит.
Ӈирэӄ кэнтит ынан йылнинэт Йылыӈана.
Рагтык, Йылыӈэнэ ивнинэт: – Миргыӄэй, аны вай гыныкы кэнтиӄэй!
– Ӄол кэнтиӄэй гыныкы, ӈэвмиргык'эй!
Нымэлӄин ӈээккэӄэй Йылыӈэ.
Вопросы, короткие предложения – пынлёт, чевмывэтгавыт Где ты учишься?
- Миӈкы гыт ныкэлиткуйгыт?
Я учусь в школе.
- Гым ныкэлиткуйгым калеткорак.
Где ты живешь?
- Миӈкы гыт нынымытвайгыт?
Я живу в городе, в селе.
- Гым нынымытвайгым городык, нымнымык.
Сколько тебе лет?
- Тъэр гынин гивит?
Мне 10 (15) лет.
- Гымык мынгыткэн (кылгынкэн) гивит.
Где работают твои родители?
– Миӈкы нымигчирэтӄинэт гынин йытоткольыт?
Мой отец работает.
- Гымнин атэ нымигчирэтӄин.
- Гымнин ытля нымигчирэтӄин.
У тебя есть братья, сестры?
- Гынык варкыт ытленъют, чакэттыт?
Да, есть.
- Ии, варкыт.
Тэкэлиӈыльыт Вера Грачева ынкъамНадежда Паӈарултыӈа Тагазенӈыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыльын Иван О’мрувъе 689000, ЧАО, г.
ru Тайкыёттэ 998.
Рывъёльавъё 1.
Чукоткакэн автономныкэн округ «Ыяакэн Эйгысӄын» № 9 (13), 22 ноябрык 2002 г.
 Тайкыё газетак «КрайнийСевер» С.
1 Тамара Пиврэӈӈы: «Ӄэтэв тыетык» Ининик ноябрйъэлгын Анадырык мытлыӈъылёӈэт гумэкэтлинэт кэлиныгйивэтыльыт ынкъам воспитателтэ калеткораткокэн округкэн.
Гатвален ыргин ынанъыттъыёлкэн фестиваль, тывъё «Осенние уроки».
Гымнан вэтгавтомго тылгын пыкитльэн нымнымгыпы Новое Чаплино Провидениякэн районкэн Тамара Пиврэӈӈы – кэлиныгйивэтыльын лыгъоравэтльаелык – Тамара Петровна, нэмыӄэй нъэйӈэквыт ӈанко, этъым, ӄэлюӄ-ым гыютльигыт кэлиныгйивэтыльигыт лымэвыр… – А'тав накэтъогым, ривӈыркын?
– Ванэван.
Ӄол нынтыӄинэт нынумэкэвӄинэт ымы элвэмигчитльэт, титэ нэмыӄэй нъэйӈэвӄинэт ымыльо районыткойпы вэтгаво лыӈынво, тэнмычьо, ӄорагынрэтгыргын, аӈӄагыннэгӈыттыгыргын, ынныӈытыгыргын.
Ынкъам ӄулин рэмкын ынкы омаканма ытръэч гатымӈэвэтгавчера.
Наӄам мигчир вэнлыги таӈыӈ ынӄоры люӈытче.
Ынкъам ынӄэната тымӈылёркынэгыт, ръэнут тургин омаканма ӄитпу, эӈъэлю лыӈын?
– Ӄэтэв тыетык.
Омаканма нымкыӄин вытку тыльун, вытку тывалёмын.
Ымы ӈутку, Анадырык, варкыт гыютльэт, тэминӈыльыт кэлиӈэвысӄэтти, кэлиныгйивэтыльыт – тэнмычьо, Елена Гнилорыбова, Ольга Березина, Ирина Гырголӈавыт, Наталья Родионова, Валентина Леонова, Надежда Паӈарултыӈа, Светлана Гомозова, Татьяна Йитъэвӈэвыт, Галина Рултыӈэ, ӄутти.
Ынӈатал ныӄитпыӄинэт ипэ ытри!
Лымӈэ мытльувылгымык тэкэлиӈыльырык рээн Анадыркэн, микынти нэмыӄэй рэӈъэленӈыркыт рэвинрэнӈык калеткоральэты, иӈӄун нытваркынат художественныкэн книгат, миӈкы тывыркыт эвынӈуткэкинэт вагыргыт.
Кытъаткэ-ым кэлит игыр кыттъарав нэтэйкыркынэт.
Ӄэйгипэ ивыркыт мургинэт писателтэ ынкъам кэлиныгйивэтыльыт – Богоразынтэ, Семушкинынтэ, Тыӈэсӄынынти, Кымъытваалынтэ, ымы Пчелкинынтэ, Сергеевынтэ калеткорак, эмуйӈэ вак ыргинэт кэлит, ачитайка мытытчыӈӈонат.
Рэӄулым, ынӈытэӄ нэтэйкын Анадырык лыгъоравэтльэн ынкъам русильин йиле кэликэл Валентина Вэӄэтын «Тыӈэӈӈы».
Ыныкит-ым эналватка нъитын Вэӄэт конкурсынвык нынныгйит Рытгэвын, этъым, ӄырым нэнъытэйкын ынӄэн кэликэл?
Эмрэӄун-ым тэкэлиӈыльыргин – Рытгэвын, Кымъытваалын, Тыӈэсӄынин, Тиркыгиӈын, Ятгыргынэн, ӄутыргин кэлит лыгъоравэтльаелымэл мытынпаавынат льук, тымӈъатав люнтэйкэ нэнтыркынэт.
– Тъэр кэлиткульыт торыгкалеткорак, микырык нэгъюлетыркын лыгъоравэтльаелеэл?
– Мынгыткэн кэлиткульэ нэрэйгуленӈыркын лыгъоравэтльаелеэл: 6, 7, 8 классык – 6 ӈиныльэ, 9,10,11 классык – 4.
Мачымыльо ӄутти кэлиткульыт – айванальыт.
– Ы'мтъом инъэтээркыт?
– Ринъэтэнӈыркыт итык-ым.
Ӄэглынангэт, гымнин кэлиткульэ нэрэйгуленӈыркын лыгъоравэтльэн вэтгав.
– Гыныкгэта, Тамара Петровна, ръэнут этъопэл эӈъэлю лыӈык, иӈӄун тэмурыгнэ нывэтгавыӈӈонат ӈиныльыт?
– Мачыргынан масӄонпы талыгъоравэтльаӈа чинит ӈыравэтгавӈыркынат,авнаӈыркылятка нитыркынэт.
Вальылӄылтэ гыюлеткинэт кэлит, ымы художественныкэн.
Игыр гымнан ынкъам гымнин мигчиттумгэ Галина Эйгыӈэнэ инэныйгулевык мытъяаркынат кытооркэнат статьят, калейпатъёттэ округкэн, газетак «Советкэн Чукотка» ынкъам «Мургин Нутэнут».
Ивкэ лымӈэ калеткорагты нэнъырэтынэт аудиозаписи ынкъам видеозаписи – кассетат.
Мачынан ымы русильин йиле, ӄэлюӄ ынанкэн ынӄэнат гэчевкы вальыт гитэк ынкъам палёмтэлык.
Ынкы тывыркыт мурыгнутэк вальыт гынникыт, галгат, ӈаргынэн рыкалыровыркын.
– Тургин, Новое Чаплинок, калеткоран итыкэвын номӄэн льэлеӈкы, люӈӄивъельытури?
– Мэчвытку энаномавкэнат ӄымчучьыт нэтэнкэвӈынэт.
Гамгоморэ кэлиткук 14 октябрык, ӄэлюӄ ынкатагнэты рэлкучыку лёӈоматыльын.
Итык-ым клубтэ амалваӈ вальыт тэнмычьыгъет гамголенат мигчирэтык – ваӈэкэн, лыгъоравэтльаелык гыюлеткин, айванальыелык ынкъам ӄутти.
Иван О'мрувъе В Номере Педагогический Марафон в Анадыре.
Коллективизация на Чукотке - 3 стр.
2 Ръапыӈыл?
– Ватыркальа (хозяйство «Хатырский») ӈутингивик, талпыӈӈок сентябрйъэлгын, тэӈвытку нанмыгъан ръэв.
Ынкы охотнике итыркыт Долотов ытри Ринтувйи, ӈэнӄлявылтэ, микынти ныӄитпыӄинэт ынкъам наройвыӄэнат.
Ытри яврэна, нивӄинэт, рамэтъатэнмавыркынэӈыт ръавӈыттынво.
Итык-ым рыркаӈыттык ынкъам мэмылӈыттык ватыркакэн охотникыт эвын гэмэчыйгулетлинэт еп кытур.
Элек ытри нэмыӄэй гэрэмкичилинэт Майӈыпэлгэты, миӈкы гатвален охотникэн крычмын.
Мэйӈыпилгыльэ ӈутингивик нанмынат 11 ръэвыт, кытур - 3.
Ытри ӄэтпыӈ нъэлгъэт, гыёлыӈ.
Ытръэч вай миӈкы нэнумкэвыркын тэкичгын ынкъам мытӄымыт?
Ынӈэнӄач уйӈыльинэт аӄэтырака, ымы нутэсӄычыкукин уйӈэ.
– Октябрык Якутскик гумэкэтлинэт Координационныкэн совет тэнмавкэн ынкъам инэнлекин Мынгытгэвэӈэтык ымнотаеквэкэн варатыргэн ынкъам президиумэн Ассоциациен тъарваратыргэн Сибирэн, Эйгысӄыкин ынкъам Дальний Востокэн, миӈкы вэтгаво гэлгылинэт мачымыльо нымытвакэнат вагыргыт тъарваратыргэн, ымы ыргинэт правот ынкъам законыркылягыргын ыргинэт нутэйикви.
Мургин Чукоткайпы омакатынвык гатваленат заместитель эрмин представительствэн Чукоткакэн автономныкэн округэн Москвак Ирина Дегтярь, эрым управлениен вагыргыгъет тъарваратыргэн Аппаратэн Губернаторэн ынкъам правительствэн ЧАО Валентина Кэвылӄут ынкъам президент Ассоциациен тъарваратыргэн Эйгысӄыкин ЧАО Ирина Хомицкая.
– Октябрык овэчвынкалыровляйвынвэпы нотаеквэйпы Европэн ганватлен лыгъоравэтльэн-айванальэн профессиональныкэн ансамбль «Эргыръон».
Пыкиринэӈу ынӄэн гаконцертынкалыровлен Анадырык ынкъам гичиву гэлгылин городыльа ынкъам рэмкичильэ округкэн авыннымнымэты.
Ӄол лымӈэ ансамбль – тэлеӈкинэткукин, нэмыӄэй Анадыркэн – ганватлен ынраӄ-ым Аляскайпы, городгыпы Анкоридж, миӈкы гувичвэтлин вама Конференция эвынынкэкыльин.
Ӈырача говэчвынкалыровлен мургин нэмыӄэй эргыпатыльын коллектив, миӈкы инэнлельу итыркын Игорь Кузьмин.
Ӄоныры ынӄэн ансамбль нымкъэв лейвыркын ымыльынотаеквэйпы коргаво ынкъам гичиву эмылгэ варатырык.
Элек ытри гатваленат Бельгияк ынкъам Голландияк фестивалынвык варатыргэн нутэйиквикин.
– Октябрык вытку тэйкыгъэт ынанъыттъыёлкэнат ӈирэӄ номертэ газетэн общественныкэн-политическыкэн региональныкэн организациен «Возрождение Чукотка» – тывъё «Вся Чукотка».
Ынкы тагазенӈыльо итыркын Владимир Михаилович Ётыльын, депутат Государственныкэн Думэн Федеральныкэн Собраннен Россиякэн Федерациен.
Номерык 15 октябркэн гавэтгавлен чинит Етыльын, микынэ гатвылен, миӈкыри ынкъам иа'м тэйкыркын торгазета «Вся Чукотка».
Владимир Михайлович нивӄин, вэты нымкъэв ынкъам о'раӈ вальыт газетат тайкыёлӄылтэ мургин округык.
Ӄэлюӄ ӄонӄал авнанкалыровка мынынтыркынэт вальыт вагыргыт, ымыльо тывъёттэ, вытрэтыльыт Чукоткак.
Ӄэлюӄ районык уйӈэ нъэлгъэт чит вальыт ӄутти газетат.
Вальын чит кытоор газета «Мургин Нутэнут» нэмыӄэй нанныматын.
Тэйкыркын ытръэч ныппылюӄинэӄэй приложение «Ыяакэн Эйгысӄын».
Наӄам ынкы нанпаавынат йыпатык ымы ӄаарамкыелымэл статьят, ытръэч амталыгъоравэтльаӈа вальыт йыпатыркыт ынкы.
Наӄам ытръэч ӄунэче йъилгыӈит.
Ӄэтэв ваӈӈогъэ лымӈэ ӄол газета – мачынан эмрусильин йилымил.
Экукэки.
Чимгъуу мынылгын Устав пэтатэ, лымӈэ ръэнутэт ӄутти Члена Советэн ынпыянвэн Ассоциациен тъарваратыргэн Чукоткакэн, Заслуженныкэн артиста Россиякэн Федерациен Александр Тэвляӄотына вэтгаво лыӈыркынин миӈкэмил энъататъяаркыт общественныкэн объединеният рытаӈытватынво нымытвавагыргын эвынӈуткэкыльин: – Рытомгавъё еп советкэн вагыргынляма мургин округкэн Ассоциация игыр люнтэӈинъэтэтэ итыркын.
Эмэлкэ лыгэн панэнръэтъеквэ рэлеӈыркын – райъонъёлӄылтэ ынкъам мэгчертэнмычьыт рыгйивэтэ рэнтыркынинэт чиниткин варатэты – лыгэнъым ӄынур тиӈуркынинэт ы'ттъыёлягты о'равэтльат рытъымучьэвэ.
Мытив-ым игыр демократия мытрантомгавӈыркын мурыгнутэк ынкъам о'равэтльат мэчемчинит ринъэтэнӈыльылӄылти.
Итык-ым коргаквыргын, титэ ӄэглынангэт чимгъуу гэлгэ нутэтумгыт.
Ытръэч аны, гымыкгэта, моргынан, вальа президиумык ынкъам советык ынпыянвэн Ассоциациен, мачгэмо мытытчынэт ипэ миӈкри вальыт вагыргыт тэгъеӈу нэлгыркынэт о'равэтльарык, миӈкри ӄун ырыкайпы люӈлейвэ мытитыркын такытооркэнаӈа.
Лыгэн-ым лёӈвалёма ынкъам люӈльутэ мытынтыркын чиниткин варат – лыгъоравэтльэн, айванальэн лымэвыр ӄаарамкэн.
Наӄам мурыкэкыльэ таӈгэмо законтэ, чиниткинэт правот нымытвакэн, инъэтэткин, егтэлкин.
Тивыркын, люнтэӈвинрэтэ рытыркынинэт Ассоциацията гивылтэтыльыт имырэӄык мургинэт нутэтумгыт.
Иӈӄун нэнъататыӈӈонат, вэлер виин киткинуӄэй, общественныкэнат объединеният, вэты, гымыкгэта, эрым округкэн Ассоциациен ӄырымэн ачгыта мигчирэтыльылӄыл государственныкэн мэгчерынвык.
Мургин-ым президент итыркын лымӈэ служащино правительствок Чукоткакэн автономныкэн округэн.
Вэчьым, вице-президент ынкъам президиум нъытэнчимгъунэт, миӈкри этъопэл тэйвыӈык вальыт ыргинэт мигчитлыӄылти а'рэкэгты эвынмигчир таманэӈкэн.
Устав округкэн ассоциациен мачалваӈ рытчыёлӄыл.
Ынӈин, члено мургин общественныкэн организациен нъитыркынэт вэчьым ымы мэӈӄо пыкитльэт о'равэтльат ынкъам ӈутку у'рэтыльыт русильыт, ӄутти.
Микырык эӈъэлю нэлгыркынэт нымытвакэнат вагыргыт эвынӈуткэкыльин.
Ивкэ Ассоциацията чимгъуу нъылгыӈӈонэн, ылён иа'м авынӈоткакыльэпы тъэркинэт предпринимателтэ, бизнесментэ.
Ынкъам.
О'равэтльат мургинэт вэты чинит чимгъульылӄылти, ипэ миӈкри вальыт вагыргыт ыргынан игыр ынанъыттъыёл ӄитпу ынкъам эӈъэлю лынъёлӄылтэ.
Виилыгтык: Александр Тэвлялӄот, виилыгтын Иван О'мрувъен С.
3 История Колӄочатгыргын Чукоткак 1932 гивик Анадыркэн районык гантомгавленат товариществот кынмал ӄорагынрэткэн: нынныльын «Ленин», э'митлён 1940 гивик ӈирэӄ ӄутти товариществок рээн гэтчылин колхозо «Полярная звезда» (нымным Березово); «Важенка» (нымным Мухоморное), э'митлён 1951 гивик ӄол товариществок рээн гэтчылин колхозо «Знамя Победы» (нымным Кулючин – Усть-Белая).
Колхоз «Полярная звезда» 1951 гивик гэтчылин колхозо «Путь к коммунизму» (нымным Варээӈ), колхоз-ым «Знамя Победы» 1965 гивик гэтчылин колхозо нынныльын Первого Ревкома Чукотки (нымным Кулючин – Усть-Белая).
Ынкэӈит Анадыркэн районык гантомгавлен товарищество «Кэрэк» (нымным Эмэмӄут).
1944 гивик ынӄэн ӈирэӄ товариществок рээн гэнчеэкэвлин ынкъам гатвыннолен колхозо «Дружба» (нымным Мэйӈыпилгын), э'митлён 1967 гивик гэтчылин совхозо.
Ивылтикин районык гантомгавлен товарищество «Вперед» (нымным Эпран), э'митлён 1951 гивик ӈирэӄ товариществок рээн гэтчылин колхозо «Возрождение» (нымным Кэӈиергын), нъэлыльын 1967 гивик совхозо.
Провидениякэн районык гантомгавленат товариществот «Единство» (Нунлыгрэн, нъэлыльын 1962 гивик колхозо «Маяк Севера»), «Урелики» (Гуврэл, нъэлыльын Пловеркэн рэӄовгынрэткомбинато).
Чукоткакэн районык 1932 гивик гантомгавленат товариществот «Миткуленское» (нымным Миткулено) ынкъам «Красная звезда» (нымным Дежнево), э'митлён элвэльинэк товариществок рээн 1967 гивик гэнъэтлин совхозо «Герой труда» (нымным Увэлен).
1937 гивик Анадыркэн районык гантомгавлен товарищество «Корякское», 1939 гивик рытчыё колхозо «Светлая жизнь» (нымным Варээӈ).
1951 гивик гэнмэйӈэвлин ынкъам гатвыӈӈолен колхозо «Путь к коммунизму».
1947 гивик гантомгавленат товариществот: «Красная звезда» (нымным Ватыркан), нъэлыльын колхозо нынныльын Ждановын; «Коммунист» (нымным Элӄэтвээм), 1949 гивик нъэлыльын колхозо, 1967 – совхозо.
1952 гивик Анадыркэн районык товарищество «Канчаланское» (нымным Канчалан) гэтчылин колхозо, 1960 гивик колхозык рээн «Угляткак» (Вэлӄыл) гатвыӈӈолен совхозо «Канчаланский» (нымным Канчалан).
Ивылтикин районык гантомгавлен колхоз «Полярник» (нымным О'мваан), 1967 гивик гэтчылин совхозо.
Чукоткакэн районык 1952 гивик гантомгавлен колхоз «Путь» (нымным Тойгунэн).
1959 гивик ынӄэн гэнчеэкэвлин колхозык рээн «Полярник» (Нэсӄъэн), 1967 гэтчылин совхозо 50-летия Октября.
3 октябрык 1957 гивик колхоз «Путь Ленина» (нымным Илирӈэй) гатвыӈӈолен колхозо «40 лет Октября» (Билибинкэн район).
Чаакэн районык 1957 гивик гантомгавлен совхоз «Певек» (нымным Усть-Чаун).
1957 гивик Чукоткакэн районык гантомгавлен колхоз «Красная звезда» (нымным Эӄын), 1968 гивик рычаакавъё ӄолеколхозык рээн ынкъам тывыӈӈоё колхозо нынныльын Ленин (Льурэн).
Провидениякэн районык 1962 гивик гантомгавлен хозяйство «Маяк Севера» (нымным Энмыльын).
Нымнымык Ново-Чаплино 1967 гивик ӈирэӄ колхозгыпы гэтчылин ыннэн – «Заря коммунизма».
(Округкэн архивгыпы) Виилыгтыт Михаил Гермашовын.
4 Чавчывэн нинъэйвыт 1.
Вулӄытвик, ныкитэ эвнэмэйӈытэнӈыткульэткэ – нытайыӈӄэн.
Пичык ӄача этлы этипъэйӈэкыльин.
Нэвыӈӈоӄэнат: ы’птэ аӄаакыльэгыт.
Гэкэӈыпкитльэт гаягната, гэкылгытвэтэ.
Ӄаат гэтэӈынпыкирэвэ ӈалвыльэты.
Рыраквачавъёт гэлпууръэтэ.
Гамӈылёта: миӈкэмил ринъэквэнӈыт.
Акватыӈӈольыт гэкылгэтэ.
Лыгэн-ым рамкыльэты ӄонпыӈ ӄнур гатаароӈа.
Ӈавъанэты гэтэйкэ тивичгын, гэмнэтэ ынин валы, ымы оргоор, гэнвинэвэ ӄаат.
Ӈэвъэн ӄонпыӈ тэнтумгу гэлгэ, гэвинрэтэ, гырыноӈо гэлгэ.
Ӄэмэк ӄача этлы ирвытэнӈыткульэткыльин – ы'птэ аӄаакыльэгыт.
Тэтивэлти гэтэӈынчимэвэ – ӄаат рэӄык аёпкэгты.
Торӄаанматкэн рэлӄэты ганльатэта.
Этлы анкэваӈэкыльэн, нэкэм ӄувликэ вама.
Нивӄинэт, лыгитэленъеп ӄол ӈэвысӄэт гагаймавлен ныкэваӈэк.
Люур ынык кача ынан валёмыӈӈонэн йытрииръывыргыргэтыльын ръэнут.
Нытайыӈӄэн ныкитэнӈыткульэтык.
Лыгитэленъеп, нэвыӈӈоӄэнат, ныкитэнӈыткульэтыльыт ӄолетааӈыӈӈонэнат гагагӄаа'коткома рынооргэпы.
Пъальыт эвиръыт этлы атымӈэйымэтвальаткыльэнат.
Ӄулин (тэленъеп) инъэ нэльунэт: эвиръык пууръу йымэтвальыт эмвылӄыт.
Йимгымӈэтык гакаӈыльанма, титэ ымы ӄаат нырынгэвӄинэт, яалегты тинэ гэнантаата; кэӈкэле пагтыръэт гэкэлитэ волвакы – вэлеркылельэ кэльэтэ ныльуӄин онмаатгырчыӈын ынкъам ныпэлӄынтэтӄинэт.
Чама тымӈэръанотӄай гэнинтэ.
Элек гэткивэ у'рэсӄык.
Ӈэнри гэттэтэ кыечейвэ – кэльэт нэвыӈӈоӄэнат: гэтэгрэтлин.
Чама кэльэт ныгаляӄэнат, нывъентыӄин ыргынан маёлгын, тынуп.
Ӄэтвэма нывэчык тытлыӈӄачагты гэнинтэ юнэтыльын ӈилеӄ.
Ныкэгъёльанма авнавосӄымчыкотвака.
Гэкэлилин Иван О'мрувъена 1977 гивик ӄорагынрэтыльэпы-бригадиргыпы варээӈыльэн ӈэлвыльыкин Захар А'чаткойпы Галяльыт вагыргыт Ноябрык – 7 ноябрык нъэлгъэт 45 гивиӈитти рывантытагнэпы Анадырык памятник (кэтъоквын) Первому Ревкому Чукотки (1957).
– 25 ноябрык рэнъэлӈыт 70 гивиӈитти ръомравтагнэпы бюрота Чукоткакэн окрисполкомэн ынкъам ВКП (б) решение рылянво культпоход округык 15 декабртагнэпы 1932 гивикин 15 декабртагнэты 1933 гивикин.
Штабык культпоходэн инэнлельу гитлин председатель окрисполкомэн Тэгрынкэу.
Члено штабэн гитлинэт: председатель Чукоткакэн округкэн Интегралсоюзэн айванальын Матлю, секретарь ОК ВЛКСМ лыгъоравэтльан Рэнмын.
Мигчитлыӄылю культпоходэн гитлинэт: татъэвӈатгыргын рабочийырык, колхозникык, ӈъольываратык рыкытвылявынво тэнмычьыт риӄувӈыттыкин, ръомравынво колхозтэ, рытаӈытватынво мигчитти тузсоветыргэн, таӈымыльо мигчитти кэлигъюлеткин.
Гантэнмавлен калейпатынво Иван О'мрувъена Русско-чукотский разговорник (Продолжение) Животные, птицы – гынникыт, галгат Мышь – пипиӄылгын Олень – ӄораӈы Заяц – мэлёталгын Волк – и'ны Лиса – ятъёл Медведь – кэйӈын Лось – вопӄы Пуночка – пчеӄалгын Чайка – йъаяӄ Песец – рэӄокалгын Росомаха – ӄэпэр Кит – ръэв Нерпа – мэмыл Собака – ы'ттъын Ворон – вэтлы Куропатка – рэвымрэв Стихотворение Ӄэюӄэй Ӄэюуӄэй гъурэтлин Вэты эвлыгыткальын, Кытылӄэпы чайвыма Эмпэтле нитъунтэтӄин.
Вачаӄ-ым чейвыткульын Пэтлеӄэй нымлытвэӄэн, Ытльак ныминринэтӄин Ынкъам ныкоргъайӈаӄэн.
(Виктор Кэвылӄут) Сказка Пчиӄэт Пчиӄэтэ ӈээкык ивнин: – Ӄаймыгэ!
Ӈээккэтэ ивнин: – Мэмлеты трэкувлыткугъэ.
Ытльата ивнин: – Омкэты ӄинэнрэтги!
– Чамъам тринэнрэтгъэ – умкыт рэлпъиӈыт.
– О'мромкэты ӄинэнрэтги!
– Трамынгытаргъа.
Продолжи сказку.
Тэкэлиӈыльыт Вера Грачева ынкъам Надежда Паӈарултыӈа Тагазенӈыльыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такалеӈынвык «Крайний Север» Тагазенӈыльын Иван О'мрувъе 689000, ЧАО, г.
ru Тайкыёттэ 998.
Рывъёльавъё 9.
Чукоткакэн автономныкэн округ «Ыяакэн Эйгысӄын» № 6 (10), 28 июнык 2002 г.
 Тайкыё газетак «Крайний Север» С.
1 Нутэтумгыт Гырголӈавытынтэ – Энмыльыӈавыт Ирина Григорьевна Гырголӈавыт (виилыгтык гэӈээккэтэ Светланана рээн) итыркын кэлиныгйивэтыльу Анадыркэн педучилищек нымкыӄин гивиӈитти.
Ынан гэплыткулин Ленинградкэн пединститут нынныльын А.
 Рыйгулевыркынинэт студентыт лыгъоравэтльаелык, историяк Чукоткакэн ынкъам литературак Айгысӄываратыргэн.
Нымкыӄин мигчир эӈъэлю ынкъам ӄитпу ынан лыӈыркынин.
Лымӈэ горатвален итык председателё Анадыркэн эвынӈуткэкыльин обществок «Чычеткин вэтгав», миӈкы тэгъеӈыльэ нэйгулетыркын лыгъоравэтльаелеэл.
Эргавыркыт нымкыӄин кэлиткуплыткульыт ымваӈэт Анадыркэн педучилищек, иӈӄун ырык кэлиныгйивэтыльу гитлин гыёльоравэтльан, лыгъоравэтльавагыргык гыюлетыльын Ирина Гырголӈавыт.
Виилыгтын тайкыё Иван О'мрувъена Ръапыӈыл?
— 23-25 майык Анадырык гатвален конкурс (гыёлчетгыргын) рэнӈынво лауреато литературныкэн премиен нынныльын Юрий Рытгэвын.
Эналватыльо гитлинэт магаданкэн прозаик Юрий Пензин – кэликэл «Приговоренные к Колыме» ынкъам поэтесса Чукоткайпы Зоя Ненлюмкина – кэликэл «Птицы Наукана».
— Анадырык 16-26 майык гакурсыленат кэлиныгйивэтыльыт эвынӈуткэкыльин йилымил национальныкэн калеткораткокэн ынкъам кынъёраткокэн округэн.
— Майык Анадырык гатвален комиссия полномочныкэн представителен Президентэн Россиен Дальневосточныкэн федеральныкэн округык Константин Пуликовскийын.
24 майык гумэкэтлинэт ынкъам гатвален пресс-конференция, миӈкы вэтгаво гэлгылинэт комиссиен мигчитти.
Гэныгйивэтлин, округык нэркылеркынэт федеральныкэн законтэ, указтэ Президентэн ынкъам постановленият Правительствэн.
2 Базик Добриев Гаймычьын айванальэн амайын (Плытковач.
Мооян № 5) Ы'ттъыгаканъе матъяал мимле айъокэгты такамвыквык нэквутгъэн.
Ӈилгыпиригъэт ынкъам ынӈин чааннэнтатэты эӄылпэ мэмлепы нагтонат ченлет.
Амынан колё наноратвавын рагтоӈкы пылвынтыбочкаӄай, ӄэльу ковлёкы вальын ынкъам нутгычьэтӄин ралек, мимыл вэрэма аӈӄагты.
Кынвэрэвыр тэӈвэнлыги ымы ынӄэн нагтогъан.
Рыралева ы'ттъорвэты нэнэймэвын.
Бочка эмрэпириӈык вэнъым гитӄыевлинэт ынкъам гаӄэвъяӈӈоленат ытлыгын гэккэтэ.
Наӄам бочкаӄай-ым вытырапэральын.
Гапагченъёленат: ръэръэнут рай ынкэчыку?
Эрвууква нэнэквэвын кагыргайпын.
Эвыт-ым отгэты нанкавравын кагыргайпын.
Э'рыкут рай Амайына рыткэвнэн э'ӄимыл, рыпэт гэкувлюкэтлинэт ынин лылет.
Ымы эккэтэ рыткэвнэн.
Ытлыгэ-ым рылгойпынэн кагыргын, ынӄэн рылгылгын пыӈонэн.
Вытку ынӄо чичеквъэт – ӄэглын ынӄэн энръэлевки э'ӄимыл.
Ӄээӄын чимгъугъэт, миӈкри итык лымэвыт лым пэляк ӈутку нутэк анръалявкэёчгын – бочка, лымэвыт нымнымэты рыльэтэтык.
Наӄам эвыт ривлык нымнымэты – оккой ръэӄэрэгъэ рэмкын.
Ӄэлюӄ-ым а'ӄантээваты эвын, титэ ыныкит Киваӄэты нимлырэтӄинэт, ымъаӄатчыръота нитӄин рэмкын.
Ӄоныры танлымынӄэнат ипэ крычмыт гатомгатленат – Первомай, гытгарокы революциякэтъокэн ы'лёӈэт – вэты рэмкын эвылтыкэ нынъэлӄин.
Ӄутти нынтэрмэчьыӈэвӄинэт, ӄутти нытачайвэвыӄэнат, ӄутти нынтэвиминӈэтӄинэт.
Итык-ым ынан Тивля лымэвыт У'милгын ынкъам О'мры э'ныкэвычьэвӈин этаны ачемгъоткынка ныпэлятӄэнат, эмрэӄун а'нанӈэнайпыӈэн лыгэнэвыт нывалянторъоӄэнат, лымэвыт нымэлгар-энарэрыльатӄэнат, мэӈин ы'мӈычвыно лынъё амранмыӈа.
Ӈэнӄлявылтэ эткэйкэ нынъэлӄинэт.
Таӈавынъанӄо лыӈэты, ӈэвысӄэтӄэгти вэты нывэлеркылельэтӄинэт ыргынан.
Пытӄы ӈэвъэнйыръыт экыркагыргыт э'ӄэтчетык.
Ӄол рыннин Тэвляӈавытына кэвычьэвык ыпыльын тумгытум и'нымленин, такам кавкавгыпы тыргунин.
– Вынэ мытръаӄапэрагъа, ыныкит ымрэвля энръэлевки э'ӄимыл мытрэнтыӈын – ынӈин эвэты Амай ы'творвыткынатгъэ, таа'койӈын энатыёнэн америкальэн сикриса, тиӈуткунин, ынӄо нэмэ иквъи: кита Атута, янот амморгынан эмкиткит мынтааӈын, люут мыномав, ынанэвыт миӈкри мытриты, яачы ынан рэвытрэты.
Эккэтэ-ым ӄынут нэнъатчаӄэн ынӈин ивыльын ытлыгын.
Лыгэӄылпэ валянтогъэ, консерваёчгыт рывэнтэннинэт, йиръиир ынкэкин тыргыпат ралянтаннэн выквыткынэты, ынӄо лыгэнэвыр консерваёчгыт йыръэннинэт э'ӄимле, ынӄо чама ы'лтыёнэнат.
Койӈынвытратгъат, рэлюуръугъэт.
Мэсӄээӄынуӄэй вак омаквъат, панрэватгъат, вэтгавытвэгъат, гаймаквъат.
Ытлыгын люут пыӈылтэлгъэ аккагты, энмэн еп советкэн власть атвака, Гуврэлык ӄол гитлин гэнвиллин вилыткугилильын америкальын Томсон.
Киваӄыльыт, ытлён э'ныеннин, нылӄытчаӄэнат, нывинрэтчыӄивӄинэт.
Ы'твийпэльу нитӄинэт, кимитъыривлетыльу гамганымэты.
Еп ынкы Томсонына рыкалыровнэнат калегыргыт, вальыт кагыргайпыткынык ынкъам ивнин Амай, иӈӄун эвыт ынӈин вальыт калегыргыт миӈкы рэльуркынэт – ынӄэн энмэн Сэмын тайкыёт.
Ынпыначгын Сэм нымытваркын Америкак.
Валёмык ынӄэн Атутана, эвыӈӈогъэ эмӄэлелвынэ, ӄэтэв миӈкы варкын ынпыначгын Сэм, этаны эӈъэлетыльээркын ӄонпы амӄынкагыргайпыткынык нынныкэлильэтык, ӄэльу этаны емгым колё нымкыӄин кимитъын ынан ченлечыку ромкавъё тыӈивыркынин Америкайпы Россиягты.
Акватыӈӈок нэмэ койӈииръатгъат, койӈынвытратгъат.
Ынӄоры тэнаӈӈымгогъат.
Ымыльо льоё ы'ттъорвэты нэривлын, нэкылтыгъэн.
Гынмылкин бочкы-ым нъомрыкагыргайпын, ынӄо нэмэ о'равыквымкэты нэнъылийвыгъэн, ынкы нанвыквыгэӈатын, выквымчеэръа ынкъам чыгэе нулювын.
Вытку ынкы вакъогъат, нэмэ энръэлевкитэ нэнатыёнат койӈо итыльыт консерваёчгыт, нъылтыёнат ынкъам ӄонйыкыргийръа нэлпынэт.
Лыгэн ынӈин эрэлывиръэткэ ракванӈыӈӈогъат.
Чама эмивык, иӈӄун еп ы'лё яраг нъыпкирынэт.
Ӈаргынэн люнтэӈытвитэ гынмылкинэк гитлин.
Тэпэнинэӈэ ныгтывыргыргатӄэн аӈӄы, нувывнэттэлятыльатӄэн ӄынут ныкитэ.
Э'ниттилӈин ныгтыпэгляӄэн мимыл выквыткынык-ым, аны ынӄо нэмчепъэрыръоӄэн тэнлымынкыри.
Наӄам колё ниӄӄэӄин гылгылык.
Кытийга-ым нинэнирэтӄинэт пиӈъычти.
Ныпэӈагтийгатӄэн колё – рыпэт ныпылмыръоӄэн.
Гэӈъэлты лелинэт ы'ттъыгаканъёт, нэкэм эвыт выквылӄыткыната нытаӄэнат.
Амай ытри Атута опопы тэӈэмчейвэ гэлелинэт – а'ӄаӈатваӈ, амынан нинэӈынрэтӄинэт ынкъам а'тав ымы упыткульу нитӄинэт, эвыт нырыӈкытӄэнат вылтэнаӈальыт ы'ттъорвыт.
Киваӄык пыкиргъэт эвын гэвусӄымчыкуръулин.
Гагтыпаӈъэватленат, гыткавыръэӈӈотагнэты.
Ӄэтэв гаягналенат ӈэнӄлявылтэ ынкъам нэвинрэтынэт пыкирык.
Ӄэлюӄ-ым наныткэвынат кэвычьэвыльыт.
Мэсӄээӄынуӄэй вак мачымыльорык энаральа лыги нэтчынэт мэӈӄо пыкитльэт э'ӄимлюльыт.
Энарагчегъат Амайына ынкъам Атутана, этьым эмивык, вэчьым нарэмчемэӈынат.
Ӈавэтынва ӄынвэт навэчыёнат ынкъам мэчичьу нэнвынэт э'ӄимлыгитгэтыльыт ынкъам нивӄинэт, кыргам отчой гэлелинэт, гагтыпаӈъэватленат, энмэч атчьатгъат.
Эргатык гагтэнъыгъявлен Амай, рыгъевийгут рыннин Атута.
Кыевыльын-ым тэнмавийгот рыннин.
Ивнин: ӄынлейвыгын чайкок.
Ы'ттъилгэтгъэт, ынӄоры лыгэнэвыт эквэтгъэт.
Пыкиринэӈу, нэргыткугъэн айвэкэн олёвъё чыгэйчыку бочкы.
Кагыргайпын нэгтыгъэн, ынӄо нэнатыёмгогъан чайкок.
Эчги найыръатыӈӈон чайкок, люут ы'ттъыӄэгти тавтавръогъат.
Ӄэйвэлым еп атотъынтока, еп вусӄымчыку нэльунэт гыргол ичынрэтыльыт ӈиръэ ы'ттъыгаканъёт.
Ырыгъяачы вытрэтгъэт лымӈэ ӄээӄын ӈыръо гаканъёт.
Лыгэн эчги эймэквъэт ымыльо гаканъёт – аны ы'ттъыӄэгти улвыкэ гэнъэллинэт, мычиилпэнрычетымгогъат ы'ттъиӈыт.
Таӈавынрымъайӈагты налвавынат ӄээӄын авъеткынка рытчык ы'ттъыӄэгти.
Вытку тэӈуввитвыплыткук ы'ттьыт Амайына эймэквъэт Тивля, О'мры, Кукилгын, Аныка, У'милгын.
– Како, эпэй, гэкынтэчьэтигыт?
– янот ынӈот иквъи уввылгыльулӄылльэн, киткит эчынрыеӄальын, э'квыргъам майӈыэ'чылгыргыльыӄай, лыгонмычыко мъэлылельын, наӄам вэты вылтумкырилвыльын, ылпыкалегыргыльын, чама э'ӈкалегыргыльын У'милгын.
– Чемэт еп айвэ наныткэвтык.
3 Гаймычьын айванальэн амайын – Ии, ӄэйвэ айвэ гинэльуткумури, э'квырга нивмури: этъоныкит этъуркэ рэмкын рэнъэлгъэ, ыныкит ымыльырата мытрэнтыӈын, ынкъам аткайчака рэнъэлръугъэ мургин имылгытлирэмкын.
Торгынанчинит лыги, миӈкэмил айгыннэты гэнъэле киваӄыльыт, ыныкит нуутрэтӄин э'ӄимыл.
Этэӈкэ рэмкын э'тки нынъэлӄин.
– Мытив-ым ӄонпы ынӈин гатвален, титэ эвыт мэӈин нинэльуткуӄин, тымӈалголяӄ ръэнут гэвытрэтэ – ымыльо таӈыннаныӈ чывэёлӄыл, – э'птэ ынӈот иквъи кувлельын Кукилгын, пысӄунлылетэ чычамыткавэты.
– Гыт мытив ынанпылчемгъольэгыт, ымыльорык тывэлю, лымалё лынъёйгыт ынпыначгэгыт.
Мытив гынанчинит ӄонпы гивэ: ӄонпы гакынмалчета, кынмал гаратваӈа?!
– инээргъи ынӈот ивкы ынанчепчыӈычьын э 'ӄимлюк Тивля.
– Вынэ эвнъэтйивкэ мынинмык, мыныныпкирэтгъэн э'ӄимыл, яральыт эплеэн эвыт рэӄын ривӈыт, мынымӈылёнат, – ынӈот эвэты Амайына таӈъомрыкагыргайпынэн бочкы.
– Аръаля, вынэ ӄэглын, – нэмэ иквъи Тивля, мынгытааткогъэ ынкъам нэмэ иквъи, – янот-ым акватыӈок вэлет эмкиткинуӄэй, вэлет йыкыргииръыӄай, вэлет мынъылпыӈогъан.
– Вэлчиин-ым вэлеркылеткутык, вэлчиин пилгъумтэгнык талваръэтгыпа итыркынитык, опопы-ым мытрэмчемэӈытык.
– Ынӈин эвэты ымыльо чичеквъэт, иӈӄун Амайын ӄулиӄул акытрэвка нъэлгъи, йъэлыги малчемгъопылгытратыльын, малайылгыральын.
Вытку ынкы койӈынтогъат, ининэттэтгъэт, койӈынвытратгъат.
Гынмылкинэт ӄымэк пэнруулгатыльыт гэтумгэвлинэт, гапчаӈэйпыленат.
Кытэ акваттэнмаквъат, эмытъэт нэйӈэгъэн а'ӄэмлыёчгын О'мрынэн ы'ттъорвык.
Ынӄоры ыныг яачы яалятгъат игыткинэт койӈаттомгыт о'ра-Киваӄыӈӄачагты.
Ӈаргынэн айвэкэнак гэнрэтвилин.
Тыляма нэльугъэн нэкъаяӈӄачайпы гынмылкинэк ӄэргыӈ гэнъэллин, айвэкэнак йъын гагырголятлен ынкъам гавылгавлен.
Этъоӄааӄын нэмэ ӈаргын гапэнъёлгынъёнавлен рэмкын, гэкукэнпыръулин.
Лымынкы гъыттъыма коргыӄолета гэйыръэтлин майӈыраеквэйӈын, нэкэм титэ ганъярарвыргыргавленат ӄлявылтэ.
Ырыкгэта нэнлегъэн Таароӈкрычмын ӈаргынэнагты, айвэнрэт кытэ энанвайпъарыӈавыткольын айванрамкэты.
Гэйилыльэтлин росэльыелепы Лариса Выквырагтыгыргыӈана Лыгъоравэтльэн вагыргыт Ӈавынрагтатгыргын Янот ныӈэвынъютгивиӄин ӄлявыл.
Ынан нинэгитэӄин, ипэ миӈкри гэйгулетлин ӈэвысӄэт ваӈэк, увик, авэръэпык, миӈкри гытамэты вальын, ӄэйвэ эты эӄытликыльин.
Ынӄо вытку гивиӈит галяк ныӈавынрагтатӄэн.
Яральа нэймитӄинэт ӈирэӄ ӄорат.
Энаральа таӈамалваӈ вальа ӄэвииръэ нынӄэвивӄин ӈэвысӄэт.
Ыныкит ӈэвысӄэт накватыӈӈоӄэн у'вэӄучин ярагты, вирвирэ нъиӈкэлиӄинэт ынин ӄорат.
Ӈавматальын пыкирык яральэты ӄлявылен, ынръа ӈэнку нъиӈкэлиӄинэт ӄорат.
Ынӄоры-ым ярак рымагтыӈӄач нэймитӄин ӄэюуӄэй ӄликин лымэвыр ӈавпээчвак.
Ынӄо ынпыӈэвэ нинэнрэсӄивӄинэт ӈэвысӄэт гаӄлявыля.
Янот гынонтытлык нывэгыткучитӄинэт, ынӄо ныкэмлилӄин пэнъёлгын.
Яачы нэмэ нывэгыткучитӄинэт, иӈӄун ӄонпы чеэкэй нъынымытваркынат, аянръатка нъитыркынэт.
Ынкы вытку нынтоӄэнат рэмкыльыт, энаральыт.
Ырыгрээн яраӈы ныкэмлилӄин.
Ынкы ӄлявылен орвоор, ӈэвысӄэтин гакаӈорвоор.
Рымагты пэнъёлгын, миӈкы таӈамалваӈ вальын роолӄыл, рытэнмавъё ӈэвысӄэтэ, ынпыӈэвэ.
Ӈавматальэн тэючгыӄэйчыку ныётваӄэн рорат.
Инэтрилетыплыткук ӄайпэнъёлгыӄай ӄлявыля гэӈэвысӄэтэ, нэмэ ныкэмлилӄин ыргынан гэрэмкыльэ пэнъёлгын.
Ынпыӈэвэ нытчиткуӄин рорат.
Инэнинтэтыплыткук янот ӄлявыл гэӈэвысӄэтэ ныӄамэтваӄэнат, миӈкы ӄэмииръыт таӈамалваӈ вальыт.
Таӈколё ынкы нымкыӄин ӄэвииръыт.
Ӄолеы'лёк ынръа ярак ӈавматальэн ройръа нынӄэвивӄинэт ӄэвииръэ ӄлявылен чымчельыт.
Итык-ым мыгӄораянвэн ройыръык ӄлявыл гэӈэвысӄэтэ янра нынымытваӈӈоӄэнат.
Ӄояӈ, Ӄыргопэлгын, Анадыркэн район Рэмкын ныръаӄэмлёпааӈыркын Кытур гантомгавлен мургин округык лымӈэ ӄол общественныкэн объединение – Союз трезвенников Чукотки.
Гэныгйивэтлин ынӄэн управленияк Министерствэн юстициен Россиякэн Федерациен Чукоткакэн автономныкэн округыгъет апрелык 2002 гивик.
Президенто ынкы итыркын ӄэтпъоравэтльан, корреспондент телерадиокомпаниен «Чукотка» Лариса Выквырагтыгыргыӈа.
Ӄоныры аны ытлён эвын пэнин эӈъэлчьэтыльын, иӈӄун эвынӈуткэкыльыт вэты нырапааӈыркынат э'ӄимлюльэтык, нырэӄитпыльэнӈыркынэт нымытвак, кынмэйӈэвык, рэркылеӈык нымкыӄин таӈвагыргыт айгысӄываратыргэн – лыгъоравэтльэн, айванальэн, ӄаарамкэн, кэрэкыльин, чуваныльэн, юкагирыльэн.
Ларисана ынанъыттъыёл Чукоткак ӄитпу ынкъам тъиву лыӈымгонэн а'ӄэмлёнпааӈаткэн метод, тывъё нынныгйит Шичкон.
Энмэч мынгыткэн гииӈитти ытлён ынкъам ынинэт винрэтыльыт лейвыркыт нымнымыткойпы округэн нэнъайвынвы ынкъам кылейгут рытчынвы а'ӄэмлёпаакэнат вагыргыт.
Ӄымэл-ым нымкыӄин эвынӈуткэкыльыт паагъат э'ӄимлюльэтык, ӄэтпынымытваӈӈогъат.
Иван О'мрувъе Июнык ынкъам июлык – 15 июнык нъэлгъэт 65 гивиӈитти о'раттагнэпы лыгъоравэтльэн поэт, вальын VI Ымнотаеквэкэн фестивалык ӈиӈыльин ынкъам студентэн Москвак Виктор А’рэчайвын (1937-1993).
– 350 гивиӈитти галягъат, титэ найголятымгонат ӈаргынэнакэнат гаймычьыт Чукоткакэн.
Тэкэм ынкы Семен Дежневына гэльулин рыркэн ровтын Русильин Кошкак (Анадыркэн район).
Ынӄэн гатвален 1652 гивик.
Ваӈӄыт гиину гэлгылин аӈӄаляйвыльа.
4 Русско-чукотский разговорник (Продолжение) Одежда – эвиръыт Пальто, кухлянка – иръын (иръыт) Обувь – плекыт (плякылгын - ед.
)
Брюки – ӄонагтэ Рубашка – мычыквын Женский комбинезон – кэркэр Головной убор – къэли (къэлит) Рукавицы – лилит (лелелгын - ед.
)
Камлейка – вытычгын Дождевик – уккэнчи Детский комбинезон – ӄалгэкэр.
Ӄинэйыл къэли.
Ӈотӄэн лилит.
Нычивмыӄин иръын.
Стихотворения Э'ми, э'ми Гымнин иръын?
Ӈотӄэн, ӈотӄэн Гынин иръын.
Э'ми, э'ми Гынин лилит?
Ӈотӄэн, ӈотӄэн Гымнин лилит.
Дом, жилише, предметы домашнего обихода – Яраӈы, яракэн яаёлӄылтэ, райыръыт Дверь – тытыл (тытлыт) Кровать – йылӄыёлгын (йылӄыёлгыт) Окно – ӄэргычьын (ӄэргычьыт) Комната – ӄэлгин (ӄэлгит) Крыша – рэсӄын (рэсӄыт) Потолок – ӄымтэн (ӄымтэт) Печь – пэнъёлгын (пэнъёлгыт) Пол – нотайкоч Стул – вакъосӄыёлгын Лампа – ээк (ээкэт) Постель – айкол (айколят) Подушка – чотчот (чотчоттэ) Одеяло – иниргиӈ (иниргиӈти) Мыло – чоп (чопыт) Сказка «Теремок» - Лымӈыл «Яраӄай» Нылеӄин пипиӄылгыӄэй.
Льунин яраӄай.
Пынлёнэн: – Яраӄай, яраӄай!
Мэӈин ӈутку нытваӄэн?
Уйӈэ мэӈин.
Рэсӄиквъи пипиӄылгыӄэй.
Ынкы ваӈӈогъэ.
Ныръилемъетӄин мэлёталгыӄай.
Нывилгъи ынкъам пынлёгъэ: – Яраӄай, яраӄай!
Мэӈин ӈутку нытваӄэн?
– Гым пипиӄылгигым.
Гыт-ым микигыт?
– Гым милютэӄэйигым.
– Ӄыетги, гымык рээн ӄытваркын!
Ваӈӈогъат ӈирэргэри.
Тэкэлиӈыльыт Вера Грачева ынкъам Надежда Паӈарултыӈа, Центр развития национальных школ округа Описание под фото: «Виилыгтын гэтэйкылин Леонид Паутовына (арив, Варээӈ).
Чавчывэн нинъэйвыт 1.
Рэмкыльыт лыгивэймэну гэлгэ.
Чьачаӈанма ӈэлвыльыт рылытвальатыльыт гэнилючьэтэ.
Ёа'нма ӈэлвыл райвачыӈкы гэтче, вэтыӄун гэнъютэ.
Кытманаӈатыльын ӈэлвыл гэтэнвылтыӈэ.
Ӄаат гытъэтыльыт пэтыраӈык гаягыткомгота, ӈэюльыт – гарынӈачвата, гумэкэтэ.
Авээнвыт йыркыы'тльу, унрэпкыльу гэльутэ.
Эвнэрэнгытъэвӈыкэ ӈэлвыл – гыроръок ратватчергъа!
7.
Рэвыма гавъёпчаткота, ӈэлвыльычыку гарычгата рылытвама, акавкэггы (таӈыгъявыӈ) гэтъирэткутэ.
Эргыръок гэтэӈвинвытэгнэтэ, о'расӄэпы гэтэӈгитэтэ камлелы.
Манаӈ ыннэнлеӈкы ӈэлвыл эвииркын – ынӄэн э'нӄэвыркын, таӈавээнвык варкын.
Пэтыраӈэты ӈэлвыл нъэнӄэтӄин!
11.
Ӄорагэтгыма лыги гэлгэ гээвкы вальыт ӄаат.
Ныкиръилемйыльын ӈэлвыл гавъёпчата.
Мэрынрэ гэнтэгрэвэ ӈэлвыл йынрысӄэпы, ӈаепы.
Рынӈачвааркын ӈэлвыл– ӈэюгъи, коргычьааркын.
Гэкэлилин бригадиргыпы Варээӈкэн ӄорагынрэтыльэн Захар A'чаткойпы Иван О'мрувъена 1977 гивик Тагазенӈыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыльын Иван О'мрувъе 689000, ЧАО, г.
ru | Тайкыёттэ 998.
Рывъёльавъё 6.
Чукоткакэн автономныкэн округ «Ыяакэн Эйгысӄын» № 4 (8), 5 апрелык 2002 г.
 Тайкыё газетак «Крайний Север» С.
1 Э’ми ӄаат?
1990 гивик нутэйикви Россиен гэгынритлинэт 2 миллион 260 тысяч ӄаат.
1 январык 2002 гивик гынугъэт 1миллион 212,5 тысяч.
Ымыльо ӈэлвыльыльыт округык, областяк, крайык ынкъам республикак тъэрытвигъэт ӄаат.
Ынӈин, 1990 гивик республикак Коми гатваленат 123,6 тысяч ӄаат, 2002-ӄэв– 116 тысяч; Ханты-Мансийскыкэн округык амъянра – 47,1 тысяч ынкъам 26,5 тысяч; республикак Саха - 361,5 тысяч ынкъам 144 тысяч; Кэрэкикин автономныкэн округык – 150,3 тысяч ынкъам 33,8 тысяч; Магаданкэн областяк – 121,5 тысяч ынкъам 19 тысяч.
Мургин Чукоткакэн автономныкэн округык 1990 гивик гэгынритлинэт 491 тысяч ӄаат, 1 январык 2002 гивик – тъарыӈ 100 тысячкэнак.
Э'ми ӄаат, иа'м тъэттывигъэт ӈэлвыльыт?
Наӄам таӈамынан Ямало-Ненецкакэн автономныкэн округык ынӈингивиткуӈит гэнымкэвлинэт ӈэлвыльыт: 1990 гивик ынкы гэгынритлинэт 490,5 тысяч ӄаат, 1 январык-ым 2002 гивик – 505 тысяч.
Иа 'м ынкы нэнымкэвынэт ӈэлвыльыт, ӄулинутэткук-ым тъэттывигъэт?
Миӈкри нэмэ рымкэвык ӈэлвыльыт?
Ръэнут ынкэгйит эӈъэлю, тъиву лынъёлӄыл ӄорагынрэтыльа ынкъам эрмэрык?
Ынӄэнат вагыргыт вэтгаво гэлгылинэт II съездынвык ӄорагынрэтыльэн Россиен, э'митлён гэнумэкэвлин 12-13 мартак городык Салехард.
Вэтгавыркын делегат съездэн ӄорагынрэтыльэн Россиен Андрей Антыльын – ӄорагынрэтыльын-зоотехник бригадэн №3 совхозэн «Певек» Чаакэн районкэн: – Чукоткайпы омакатынвык гатваморэ: Сергей Тыӈачайвынто (Ӄытрын), Анатолий Тыӈэру (Ӄээливтын), Петр О'мрынто (Анадырь), Виктор Подгайный (Анадырь) ынкъам гыым (Пээк).
Лымӈэ морыкакыльэпы ынкы гатваленат Владимир Етыльын – вицепрезидент Союзэн ӄорагынрэтыльэн Россиен ынкъам Александр Комаров – исполнительныкэн директор Союзэн ӄорагынрэтыльэн Россиен.
Ӄутти ӄорагынрэткэнат вагыргыт ненцальэн вытку лыги тытчынэт.
Ӄытлыги, ӈэнку перестройкама ынкъам вайыӈӄач совхозтэ фермеркэн хозяйствоно люӈытчыльыт.
Чама ыргинэт варкыт чиниткинэт ӈэлвыльыт - нивӄинэт, чиниткинэну итыркыт ӄымэк 300 тысяч ӄаат.
Кэлиткульыт эвынынкэкинэльин-ненцальэн э'нӄэтык кэлиткук ӈэлвыльык нынъэлӄинэт, ынкы нымэйӈэтӄинэт.
Лыгэн-ым чиниткинэт вагыргыт ненцальа ӄитпу, унмэӈъэлю нэлгыркынэт.
Ыннэн килограмм ӄаатольэн вэлыткорак Салехардык 40 рублльэн.
Наӄам тэнтыргыльын, гэчьылин.
Тэӈлыгэвиръыльыт, ӄытлыги, ненцат, гэтэӈкэлилинэт ыргинэт гыргочаӈэръыт.
Ӈыранӄаата ныгэкэӈыльэтӄинэт, наӄам ымы элек.
Мыгтылечьыльыт совхозыльыт, лёӈӈъольыт кэмэтъэпы.
Эрму-ым, директоро хозяйствок, районкэн администрацияк итыркыт мачамненцат, ымы председатель округкэн Думак ӈэнку итыркын ненцальын.
Мытпалёмтэлынат докладтэ, ымы гавэтгавленат Етыльын ынкъам О'мрынто.
Мытльугъэн президенто Союзэн ӄорагынрэтыльэн Россиен пэнин о'равэтльан – Дмитрий Хороля.
Мытынвэтгыльавын Обращение Президентэты Россиякэн Федерациен Владимир Путинына.
Виилыгтык: делегат II съездэн ӄорагынрэтыльэн Россиен Петр О'мрынто, виилыгтын Михаил Гермашовын.
(А'ачеко этгыргын кытоор 2-ӄэв страницак номерэн кэтъоркынэн Петр О’мрынтона) В номере Андрей Антылин, делегат съезда оленеводов России.
Куда делись олени?1с.
Сочинение усть-чаунской школьницы Северины Етылиной – 3 стр.
2 Мургинэт нутэтумгыт Тэлӄэпыльигым Кытоор, калеткома 9-ӄав классык, 20 сентябрык, кэлиныгйивэтыльэ кытамчачва ӈирэӄычьын оценка журналык йыпаннэн.
Лыгимэткиит э'э'тэ тэлпыльын урок тъатчан.
Плыткунэӈу урок лыгэӄылпэӄэй амӈылёка мэӈин тычейвэквэтык ярагты Талӄапэты, миӈкы эмӄэлелвынэ гивигым: «Лывавыркын кэлиткук, этъыманы, лявтэпы курэ, опопы гытката эвыр мынга винрэтэ ӄымигчирэтги, тэленъеп миргэ эвыр йытоткольа винрэтыльу амноӈэты начыӈыркынэгым».
Яральа Тэлӄэпык ваныяан йъарат ы'нымӈылёйвэгым, иа'м калеткорайпы тэквэтык, энмэч, этъыманы, ныкоргавӄэнат, тэленъеп аройвавэ, мэйӈэтгъи, ӄлявылё нъэлгъи, лелютгъи.
Эргатык лыгичикинъэ тэквэтык анольынвэты ӈэлвыльык, миӈкы нытваӄэн гымнин ытлыгын.
Кивыплыткук ӈалвыльэты ӈаргарӄаальатыльэты тэквэтык.
Рыровӄай нытваӄэнат.
Ӄэтэв нутэнут лыги, еп йъарат ачайгытлетвэка, лёнтъаӄъота, ытръэч аны ӄувликэ лейвык, нэкэм ваамэрэты эвыр омкычыкойпы, ынӈатал э'ӄэлиӈэ гэлгипъэчиӄэтэ, ы'лё аны мачамъорасӄэпы гэлейвэ, ӄэйвэлымӈэ лыгэпъолтакы гэлгикимэвэ, нэкэм волӄытвэма.
Э'квырга ӈэнку эмӄэлелвынэ нивигым: «Ынӈатал ӈирэӄычьын (двойка) нэрмэӄин йыӄунтэтык калеткорайпы, калеткотомгэпы, ы'лгыӈавысӄатӄайгыпы (Наташа).
» Турыпкирэ ӈэлвылекы таӈымыльо гакоргавленат торпастухэты, нэкэм ытлыгын.
Алымы ынӈытэӄ гаӄаанматленат, иквъэт: «Мынӄаанмат, амӄынъычо морыкы рыровайпы люнъетэ калеткопаальыт, винрэттумгыт, выёльыт.
Э'птэ нутэнут, ӈаргынэн, ауӄагтэ мурык рээн ныкоргавынат».
Ӄаачыкотык ытлыгэ нэнанкалыровӄэнат мургинэт ченэтӄаат, нинивӄин: «Ӈоткатагнэпы ымыльо гынинэт, эченур вэты гынрэтъёлӄылтэ, ӄонпы нытэӈӄин авээн ӄыльуркын.
Тылгэргавыркын, ынпычьын экык пэтле рэйгулеты льаляӈӄорагынрэтык, еп игыр ынпыянвыт варкыт, имырэӄык ыргынан гымык рээн мытрэнийгулеквыр амноӈвагыргэты.
Ӈэргэркин, льэлеӈкин, гырокэн вагыргын алваӈ вальын элекинэк».
Эргатэты ӄэглынангэт, нэкэм амӄынъычо ялгытыльанма, оӈалльанма, гынтавма а'ӄараӈэпы (гололед), нымкыче тыкэтъон интернаткэн вагыргын.
Лыгэӄовчемгъома эмӄэлелвынэ нивигым: «Ытлыгын ӄонпы нылгитэгъеӈӄин, иӈӄун гымо ыныгмил нинъэв, ныкэтгуэ'в, ныгэкэӈъэв мынъэлгъэк».
Ытръэч аны нылгинитчыӄин, таӈамӄэтпыянвэн,аӄыллекэянвэн, пылчемгъоянвэн, авысӄавкэянвэн, мӈалёянвэн.
Ымваӈэт эмыраӄэпы тырайъоӈын, э'квырга игыр тивыркын: «Этъыманы малчамъам ӄувликимтильу ӄаальатынвык тъитык, чамъам янотыльо тъитык рачвыӈомакатык инъыльыт».
Тэлӄэпрэмкык, нивӄинэт, гымыкытлыгин яӄылгывэӈӄор гакаӈӄор нымкыӄин гивиӈит рыталгавтагнэты пэчайвык галвавлен, ытръэч эквэвыт нынрымэӄэнат мэчемӄынгивик, ытръэч чевараквав ӈыронгэвэк такалго гитлин.
Мури О'мрылӄотӄай-Кулем э'раӈӈок мурык рэмкык мынынтэлгэвын пэчайвык лывавъё вэӈӄор.
Итыкэвын ӄол титык ынык ягна пээчвагъёнратыплыткок мурыгрэмкык рачвыӈык ӈыроӄаво титык, ӄэтэв эпэнэ ӄол нинивӄин: «Ӄол ӄитыркын аны чейвэ ӄуӈэлыркын, рэпалӄоолгын ӄъэмэтыркын тленымкэвэ уӈинэӈ».
Эпэӄэйынэ нинивӄин: «Аны ӄол ӄитыркын ӄорагыркэма, ӄылгийӄэвыркын – ӈэвысӄэтэ ы'лгу нылгыӄинэт энъыянвыт, энакынъоянвыт, лыӈыр ныльуӄинэт мытлёянвыт».
Чеӈэтгакаӈыльатӄората элвээкыт мэйӈумэкэтык Илирӈэйрэмкык и'рэк ӈраӄаво титык.
Ыннанмытлыӈэн кчавыт эвыр мчыквын рыпъёт тыпиринэт.
Ынныт тлеткутэ мытынтынэт, мчыквын-ым ӈавъанэты тиилын, тивъэн: «Эмӄынрэмкыльэтык ӄийпыркын, рэмкыльыт ӄивыркынэт, э'рапэрэё ы'вэӄучин».
Ӄол нинэнтыӄин нэнайпыӄэн рэмкыльэтык.
О'мрынто, депутат округкэн Думэн Чавчыва лыги гэлгылин Ӄорэн рэӈ А’нӄагыргын, нымкыӄин чавчывэн вагыргыт, э’митлёнат ӄолевагыргын вама чит гэркылелинэт мургинэт ы'ттъыюлтэ, игыр туртыӈэрэтэ натаӈынтыяатынат.
Кэлюӄ яатльат чавчывэн аӄаака, нъэлчычеркыт, мыгъян аӄаака ваӈӈогъэ.
Ытри ынӄэната гуйгульу нъэлгъэт, миӈкы тымӈэмэгчетльо итыркыт: ӈуйытвэтыльу, коммунальнико, рыюльу складык лымэвыр рагпэльо ӄэкварак-оттырак.
Лыгэрат ынкъам ӄаат амкартинкак ынкъам кинок нальоӈӈонат.
Эви этлы?
Кэлик «Материальная культура чукчей» Владимир Богоразына гатвыленат рэӈыт ӄорэн.
Лыгъоравэтльаелымэл гэкэлилинэт вэтгавыт ученыен Галина Дьячкована, игыр нымытвальа Москвак.
Нинъэйвыткульу гитлин Анатолий Тыӈы (Агтэӈкон).
Льэлеӈкы ӄораӈы ватапота нитӄин, нымкъэв тыӈэльын эмнуӈкы, наӄам нынӈэӄин амалваӈ вальын ватап.
Варкыт ӈэръамытлыӈэн авынӄораватаптэ: 1)лыгэватап, э'митлён чама нытвыӄэн элгыватапо лымэвыр кооватапо; 2) ӄайватапӄай лымэвыр эмыватапӄай; 3) ӄаймаватап, э'митлён чама нытвыӄэн ы'мталватапо; 4) ӄойвэватап; 5) мыргычгын.
Ынӄэн амъянра нытвыӄэн ынӈин: увъалямыргычгын (ӄынур рыръачомковъёт э'вкырвэттэ), э'гмыргычгын – и'гин мыргычгын (э'грыгмэл ныпэраӄэн); 6) каквэлватап, ӄынур вэлёлгын, нынӈэӄин кангатванвык; 7) аёпычьыватап.
Тувъёйпы ватапгыпы мыкычьу нынӈэӄин лыгэватап.
Ӄаймаватап (ы'мталватап) тъэръэв нынӈэӄин эмнуӈкы.
Ӄойвэватап тэӈрэӈылӄыл, э'квырга нынӈэӄин ытръэч миӈкэткук.
Мыргычгын рэӈу а'ӄалгыӈ вальын.
Каквэлватап ынкъам аёпычьыватап тэӈрэӈылӄылти, ытръэч-ым нынӈэӄинэт кангатванвык, наӄам кытэ.
Турынӈэльыт вытвыттэ нэмыӄэй нынуӄинэт ӄората.
Элек-ым тэӈипэмиӈкри вальыт вытвыттэ нынуӄинэт, пъонпъонтэ ымыӈ пипиӄылгыт, турпинтыӄэтыльыт – этъипкыльинэт пчиӄэӄэгти.
Элек ӄорат нынэвиивӄинэт мимлык ӄача: вээмык, куулык, гытгык.
Льэлеӈкы-ым нъылюӄинэт.
Ӄораватап ӄонпы нынӈэӄин.
Оратантэсӄованвык а'ткэгма нынӈэӄин.
3 Паӈъэвӈытогыргын эмнуӈкы Центра национальныкэн калеткорамкэн округэн 2001 гивик нэмэ гэнлелин гыёлчетгыргын кэлиткульин тасочиненияӈкы лыгъоравэтльаелымэл.
Эналватыльо гитлин кэлиткульын Ырыткучьы-нымнымкин калеткоракэн Северина Еттыльыӈэ, микын тывъёттэ мыткалейпатыркынат.
Гым нынымытвайгым нымнымык Аён.
«Айон» гатомгатлен вэтгаквыпы «аё».
Виинӄун ныпэраӄэн мургин илир ӄынут ӄорэн аё.
Мургин-ым совхоз нынныльын «Энмытагын».
Нивӄинэт, энмэн чит ӈутку ганымытвален майӈычавчыв Энмытагын.
Гымнин ыммэмы Тыӈэвйи Вера Ивановна, татаӄай-ым – Еттыльын Василий Никитович.
Ытри нымигчирэтӄинэт эмнуӈкы.
Гымнин татай ӄорагынрэтыльын, ыммэй-ым нитӄин увильу, ваӈэльо.
Лымӈэ гымык варкын эпэӄэй.
Ынин нынны Кэльэӈӈы Нина, ытлён нынпыӄин, ӄымэк ӈыраӄлеккэн гииӈитти.
Эпэӄэй пэнин вальын эмнуӈкы, гъурэтлин ынкы.
Лымӈэ гымык варкыт ӈыроӄ йичьэмрэтти ынкъам чакыгэт: Сергей, Рафик, Данила, Руслана.
Эмӄынэлек гым ныпаӈъэвӈытосӄэвэгым ӄорагынрэтбригадагты.
Колё нылгиэ'тгъуйгым, ивкэ эӄылпэ мыльуркынэт ымыльо яральыт, ӄорат, ярат.
Гымнин ыммэӄэй колё ваӈэӈав, йъарат лыгэвиръыт.
Ыммэйынэ гым нинэныйгулевӄин ваӈэк, тэнэлгыӈык, эноллятык.
Кырвэнтома мури ыммэй чеэкэ нинэгичимури рымавтыт, уунъыт, вэчовтыт, пъоӈпъоӈыт.
Чама аӈӄачормык мыргот.
Тыляма ныпычвэтгавморэ, ынан нэнатвыӄэн, миӈкри чит нынымытваӄэнат лыгъоравэтльат.
Мургин татай ӈалвыльэпы етык, ныпаӈъэвӈытоӄэн.
Ынкъам ныторвыӈӄэн, нытачаанӈыӄэн.
Ӄол нинмури ымыльо нуӈэлмури ваамэты.
Мургин ройыръын ныкоргыӄэн: ныӄэплювичвэнмури, нытэнӈыткумури, ытленъют-ым нытэйкэвӄинэт.
Гымыкы таӈычьыгыргын, титэ ымыльо мытнутэгчиркын.
Ынкы нычайпанморэ, мытинэруркын, мытгитэркын йыӄай-ым эмнуӈ.
Мурыгрээн пэнин нылымӈэнаӄэнат мургинэт ы'ттъыт: Вилю, Маис, Илыӄэй, Рина, Шарик, Гоша.
Лымӈэ гатвален ынанъылго лынъё моргынан ы'ттъын Джек.
Джек гэвинрэтлин ытлыгэты ӄаагтатык, пэнин ымы орвъаматыльын уӈэлык.
Ынкъам ытлён въигъи, уйӈэ эвинрэттумгыкэ мытнъэлмык.
Гырокы нырагтыӄэнат амалваӈ вальыт галгат, пчиӄэт.
Ымыльэты нутэнут ӄулитэ ныйыръэтӄин.
Мури нэмыӄэй ныкоргавморэ.
Ӄол нинмури нылегӈытаморэ кытчыгъёлгэты.
Ытръэч эпэӄэй нивӄин: « Вэтыӄун ыннэн-ӈирэӄ лиглигыт пэляёлӄылтэ, этлы ымыльо эпирикыльинэт».
Лымӈэ нывириӈӄинэт ы'ттъыӄэгти рылейвык, ӄэлёӄ-ым нэрэнуӈынэт лиглигыт, ӄайгалгаӄагтэ.
Тэлпыркын оръатчаё элеӈит.
Вэнлыги мыткоргавыркын.
Ӄэлёӄ-ым пэтле рээнӈыт ӄаальынвэпы татай, ытленъют.
Нэрэрэнӈын ӈэлвыл ынкъам мытрэльуӈынэт мэйӈэтыльыт ӄэюуӄэгти.
Ынӄо ратвагъа мэйӈыкрычмын «Вылгыӄаанмат», гымнан ы'лгу лынъё.
Ымыльо рэмкын инъэ ныгъевӄинэт.
Ыммэйынэ йыӄӄай-ым эвиръыт нэнагтоӄэн ныркэтчыкойпы ынкъам навэръэпыморэ.
Эпэӄэйынэ-ым нэнантэнмавӄэнат гыргырти, тайӈыквыт, милгыт.
Айвэнъяп татайына рытвэтыркынин ярар, ӈилгыт, ӄлявылтэ-ым нуӈэлӄинэт.
Эймэвык ӈэлвыл, ымыльо ярайпы нынтоӄэнат.
Татай ынкъам ытленъют нытиӈурыткуӄинэт.
Мури ыммэй нинэнинтымури вэврэткынык вальын рынлявъё титумилгэ мылгымыл.
Нымгоӄэн ӄаанматгыргын.
Ыммэмэнэ нинэнийгулевӄин гытамэты тэкичгымиглитык.
Ымныкэрэт, ымъылёӈэт нылеӄин крычмын.
Ӈэвъэнйыръыт нытэкичгын - миглитӄинэт, ныналгынрыратӄэнат.
Нэнэнэт ынкъам ӄлявылтэ нувӄинэт, нильунильэтӄинэт.
Ынӄо ымыльо нъэйӈэвыткуӄинэт ӄамэтванво.
Пылыткук, рэмкын рачвыӈыркын.
Уттык нэнтыркынэт пэрэёлӄылтэ – нэлгыт, мъэмит, ы'ттъысӄыт, кэнтит, ымы манэт.
Гымнан тыгтъатчаркын элеӈит, иӈӄун эӄылпэ мырагтыгъак амноӈэты, мыльунэт чычеткинэт, ярат, ӄорат.
Нъэлгъэт 30 гивиӈиттти мэгчерымготагнэпы Анадырык (1972) телевизионныкэн станция «Орбита».
35 гивиӈитти, титэ Указыгъет Президиумэн Верховныкэн Советэн РСФСР поселок Пээк (Чаакэн район) гэтчылин городо.
45 гивиӈитти, титэ гэльулин ваны, миӈкы вальылӄыл кэтъоквын членырыкы Первого Ревкома Чукотки Анадырык (1957).
Гыёлчетыльэпы тапамятниӈкы гапремиянпэрэвленат скульптор М.
Ракитин ынкъам архитектор А.
22-26 апрелык 1932 гивик (галягъат 70 гивиӈитти) Анадырык гатвален ы'ттъыёлкэн округкэн съезд Советыргэн, миӈкы рытомгавыйгот гэнтылинэт органтэ властэн Чукоткакэн национальныкэн округэн.
45 гивиӈитти, титэ гантомгавленат Чукоткак Беринговкэн ынкъам Провидениякэн районтэ (1957).
22 апрелык гъурэтлин Антонина Кымъытваал – лыгъоравэтльаӈав-поэтесса.
Ынан гэтэйкылинэт нымкыӄинэт стихыт, рассказтэ, пьесат, гэнумэкэвлинэт лымӈылтэ.
Гантэнмавлен калейпатынво Иван О'мрувъена.
Виилыгтык: лыгъоравэтльаӈав-поэтесса, нымытвальын Магаданык Антонина Кымъытваал, виилыгтын Михаил Гермашовын С.
4 Виилыгтын Владимир Сертунын Чавчывэн нинъэйвыт 1.
Гуӈэле кыргуттэ.
Льэлеӈкы чекыяагты, тъэръэв – ганыркылява ывикит.
Учвиткуттыт ганатва.
Ымы пэнъёлгык ӄача гэтриле – таӈпэрэӈ ваӈэльа.
Рэмкык вама а'тав гуӈэле – вэтыӄун кыргуттэ.
Рэвыӈӈоркынэӈыт: ынӄээн йытоё.
Таӈӄонпыӈ таӈылтанма ынкъам а'ӄалтанма нытвыӈӈоӄэнат ынпыянва йытоткольыт.
Ӄорагыркэма авнъатчальатка, авнамычвынатка томгэты – лыгэн чинит гамгота.
Янор гамӈылёта тумгыт: «Ръаӄаат аймэтъёлӄылтэ?».
Йъататкоолгын гэймитэ.
Вэнвъатаёт гакамлелтата, гэминъучьэтэ, гагагчава.
Гэгэкэӈэквэтэ мэрынрэ.
Гакаӈыльанма эмрынгиитэ гаянота, нэкэм аръэткыкэгляӈкы.
Чекыяагты эвнэӄувлигтылекэ.
Тотъавма, ныкэтыляма вэтыӄун гэминринэтэ.
Рэвивычьэтэ гаканъёт оратыляма.
Турыпкиринэӈу ӄаат гавъята лымэвыр гэнивлевэ таӈавээнвык.
Чекыяайпы пыкирыплыткук ганэтлява гаканъё ӈроча.
Ынӄо вэтыӄун ганыркылява.
Ӄаат номавӄэнат, титэ вэйпык ы'льыл нылгыӄин.
Тумгин ӄаат мэрынрэ гаяата.
Тины ымы тумгин мэрынрэ гатааӈа.
Нэвыӈӈоӄэнат: «Млегъэн – колё эрмэтвигъи».
Чымӈат этлы агтатъёокыльэнат.
Гэкэлилин Варээӈкэн бригадиргыпы ӄорагынрэтыльэн – Захар А’чаткойпы Иван О'мрувъена 1977 гивик Русско-чукотский разговорник (Продолжение) Части тела человека – увигрил Тело – увик (увикит – мн.
)
голова – левыт (левтыт) нога – гыткалгын (гыткат) рука – мынгылгын (мынгыт) лицо – льулӄыл (льулӄылти) глаз – лылялгын (лылет) ухо – вэлёлгын (вилют) нос – и'ӈъиӈ (и'ӈыт) рот – йыкыргын (йыкыргыт) язык – йилыйил (йилыт).
Игра Э'ми вилют?
Ӈотӄэнат вилют Э'ми лылет?
Ӈотӄэнат лылет Э'ми мынгыт?
Ӈотӄэнат мынгыт Э'ми гыткат?
Ӈотӄэнат гыткат.
Загадка Ӈыраӄ ытленъют вэтчатваркыт, Ыннэн рэсӄыгиӈкы.
(Мынгылгын).
Тэкэлиӈыльыт Вера Грачева ынкъам Надежда Паӈарултыӈа, Центр развития национальных школ Алкыльёлӄылтэ Льэлеӈкы тэӈӄырым ныгытъэтын, Кыткытык-ым ныгъевӄин, Колё ныванляӈӈоӄэн.
Ръэгынник ынӄэн?
(Кэйӈын).
Ачгыта рэлеркын, ӄырым нывинрэтын.
Ръэнут ынӄэн?
(Виилвиил).
Ыныкит рэтэлпыгъэ – уйӈэ вагыргын.
Наӄам а'ӄачвэӈ вальын.
(Мимыл).
Вээмыт ныӄитыӄинэт, ӈэгти нытинъылетӄинэт.
Ӈаргынэн ныёа'тӄэн, ныгтийгатӄэн, нывъялятӄэн.
Титэ ынӈот нытваӄэн?
(Льэлеӈкы).
Гэкэлилинэт Нина Емельянована, нымным Ӄытрын Тагазенӈыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыльын Иван О'мрувъе Тайкыёттэ 2243.
Рывъёльавъё 4.
Чукоткакэн автономныкэн округ Достарыңызбен бөлісу: .
«Ыяакэн Эйгысӄын» №7 (11),26 июлык 2002 г.
 Тайкыё газетак «Крайний Север» С.
1 Нутэтумгыт Кынмал ытри гэвиилыгтылинэт ынӈытэӄ Анадырык, титэ гатвален конкурс тэкэлиӈыльин нынныгйит мургин таӈэргыпатыльэн писателен Юрий Рытгэвын (ытлён гынунык).
Ынык ӈачыӈкы – председатель Анадыркэн городкэн ассоциациен эвынӈуткэкыльин, культурамэгчетльан Людмила Букушева.
Лымӈэ ӄол ӈэвъэнйыръын (мраӈӄач), нэмыӄэй лыгиръыльын, ынӄэн Елена Гнилорыбова, мэӈин ынӈатал ныӄитпыӄин.
Ытлён мигчирэтыркын Тавайваамкэн кынъёрак воспитателё.
Ытри эмэлвэнымкинэт, э'квыргъам коргаквъат льувылгык, ӄэлюӄ эвын танчемгъоянвыт лыгъоравэтльат кынмал гэрэӄитпыльэнӈэ.
Ытри – нутэтумгыт.
«Ыэ» О'равэтльарылгатгыргын Россияк 2002 гивик Нэмыӄэй лыги ы’нылгыгыт Россияк!
Тэӈвытку тор-Россияк 9-16 октябрык 2002 гивик нарарылгыӈынат о'равэтльат ымыльэты мыкэльыт.
О'равэтльарылгатгыргын Россияк – ынӄэн ромакавъёттэ экономикакэн, нымытвакэн, ягталытвакэн вагыргыт о'равэтльаргэн, микынти варкыт нутэйиквик Россиен рыгъеватъё гивик.
Тэӈытръэч о'равэтльарылгатгыргэпы нывытрэтӄинэт, миӈкри вальыт йилыт, вараттэ ынкъам ройыръыт, калегъёлятгыргыт вытрэтыркыт нымытвальык мурыгнутин.
О'равэтльарылгатгыргын – ӄырымэн тымӈэнарылгатгыргын нымытвальык.
Ынӄэн пыӈылкэн база ӈотӄокэн инэныгйивэткин, энанъомравкэн инэнлекин рывэтгаквыргык, законык ынкам ипэ ынӄо нывытрэтӄин, миӈкри вальын нация рылгыгъэ.
Ръэкин о’равэтльарылгатгыргын?
Ынӄо ныныгйивэтӄин, тъэр о'равэтльат варкыт мурыгнутэк, микынти ынкъам миӈкэмил ытри нымытваркыт.
О'равэтльарылгатгыргэпы гантэнма ынкъам гэрэлкылӈэ ӈотӄокэнат вагыргыт экономикэн, гэныгйивэтэ нымытвамэгчертэнмычьыт.
О'равэтльарылгатгыргын – ынӄэн история Россиен.
Ынӄэн лыги нэрэлгыркын ымы ӈотӄокэнат тыӈэрэтырык.
Тывма чиниткин вагыргын, торгынан эмэлкэ рыйылгэтыркыниткы ынӄэн ӈотӄокэн нымытвальык.
Лыги лыӈык эмигчиркэ вальыт о'равэтльат, таӈынтэнмыӈ мэгчерванвыт.
Лыги лыӈкы, миӈкэмил мыкэльыт кмиӈыт, отгыӈ гантэнма тайкыёлӄылтэ кынъёрат ынкъам калеткорат.
Татлынъёйпы пынлёёт пенсияльа гантэнма пенсияпэрэгыргын.
Гамгао'равэтльан вэты винрэтыльылӄыл энарылгатык.
Адокументыка ынӈин татлынъёлӄылтэ пынлёёт о'равэтльарылгатыльа.
Энарылгатыльа нэрэкэлиӈынэт гынинэт вэтгавыт гыныграк лымэвыр телефонгыпы ынкъам энарылгатванвык.
Торгынан тывъёттэ ытръэч нэрэкэлиӈынэт, мэкына ӄырым ы'нытвынат.
О'равэтльарылгатыплыткок гаймаӈэн нымкыӄин вагыргыт раныплепавӈыт.
А'тав нэмыӄэй ӄыӄитпыльэтги энарылгатык.
Комитет государственныкэн энарылгаткэн Чукоткакэн автономныкэн округэн В номере Для чего проводится перепись населения?
– 1 стр.
Портреты земляков – 1, 2 стр.
Материалы на эвенском языке, подготовленные Михаилом Дьячковым – 3 стр.
4 Июлык ынкъам августык — 16 июлык нъэлгъэт130 гивиӈитти о'раттагнэпы Рауль Амундсен – норвегияльэн полярныкэн нутэгъюлетыльын, мэӈин ы'твэ «Мод» гэлейвылин Северо-Востокыӈӄачагты ынкъам 1920 гивик гайъолен Беринговкэн и'рвытгыр.
— 28 июлык – 1 октябрык 1932 гивик, ынкатагнэпы галягъат 70 гивиӈитти, титэ гатвален гилынчимэвъытвэ «А.
Сибиряков» аӈӄаляйвыгыргын (капитано ы'твык гитлин В.
Воронин) О.
Шмидтын.
Ы'твын гэлелин Архангельскэпы Берингын э'рвытгыртагнэты вытгыр эльэлеӈиткэ.
Ынкъам ынкатагнэпы Айгысӄыгэляӈӄаеквэ ы'твыляйвыгыргын эӈъэлю налгыӈӈогъан.
— 65 гивиӈитти галягъат, титэ Омваан-гыргоча гатваленат экспедицияльыт Всесоюзныкэн Арктикакэн Институтэн.
Ынӈэнӄачкэн ӈэйчыку гэльулинэт касситерит ынкъам вольфрам.
— 12 августык 1937 гивик – галягъат 65 гивиӈитти, титэ Паакэгты гэпкитлин ӈирэӄэв Чаакэн экспедиция Всесоюзныкэн Арктикакэн Институтэн, э'митлёнына гэльулин олово Чукоткак.
Эрму экспедицияльэн гитлинэт Возбудский ытри Сафонов.
— Августык 1957 гивик – галягъат 45 гивиӈитти, титэ гэтэйкыплыткулин поселкак Провидения ынанъыттъыёлкэн Чукоткак мимлынэймэв-ӄымчучьын гытгэпы Истихет ӄымэк 7 километрмэл ивлельын.
— 45 гивиӈитти галягъат, титэ гантомгавленат овэчвынкалыровкэнат ансамблыт Канчаланык, Нууӄэк, Увэлек ынкъам ӄутти национальныкэн нымнымыткук округэн.
— Нъэлгъэт 70 гивиӈитти рытомгавтагнэпы ы'ттъыёлкэнат полярныкэн станцият Чукоткак – э'ӈыткынык Шмидтын, Провиденияк ынкъам Увэлек (1932).
Калейпатынво гантэнмавлен Иван О'мрувъена Русско-чукотский разговорник (Продолжение) Посуда – кукэт, уӄӄэмэт Блюдо – ӄэмэӈы (ӄэмэт) Ложка – вонны (вонныт) Кастрюля – кукэӈы (кукэт) Нож – валы (валят) Женский нож – пэкул (пэкулти) Чашка – койӈын (койӈыт) Тарелка – уӄӄэм (уӄӄэмэт) Стакан – тэнкойӈын (тэнкойӈыт) Ведро – аймыёчгын (аймыёчгыт) Вилка – эюпинэӈ (эюпинэӈэт).
Ӄамэтвама Ититгъи рыркатъол.
Эпэӄэйынэ рэннин ӄэмэӈы.
Ваалына рэннинэт уӄӄэмэт ынкъам койӈыт.
Ымыльо вакъогъат.
Ӄамэтваӈӈогъат.
Пища – роолӄылтэ Бульон – аръапаӈы Рыба – ыннээн Уха – ынныпат Сырое мясо – тэкичгын Оленье мясо – ӄоратъол Моржовое мясо – рыркатъол Китовое мясо – ръэвытъул Сушеное мясо – кыкватъол Конфеты – кэнтит Картофель – кымчек Яйцо – лиглиг Молоко – лывээръын Строганина – ӄитыӄит Хлеб – кавкав Масло – парапар Сахар – чаӄар.
Ынныпат Эпэнэ рэннин ыннээн.
Ыммэмэнэ ыпаннэн ынныпат.
Нычачаӄэн ынныпат.
Растения, ягоды, грибы – тыӈэчьыт, уунъыт Ягода – оонъылгын Морошка – рыттыт Голубика – лиӈыл Шикша – лыгоонъылгын Гриб – пъоӈпъоӈ Лук – майъолялгын Трава – въаглыӈын Цветы – тыӈэчьыт Лист – вытвыт Дерево – уттуут.
Продолжи предложения: Нычелыӄэн, нычачаӄэн.
Лелелпэральын, нэтлегӄин.
Нувӄин, мыгмимлыльын.
Слова для справок: лыгоонъылгын, рыттыт, лиӈыл.
Загадки Микынэ гым ринэвиръытвыгъэ, ытлён ратэргатгъа (майъолялгын).
Элек нынӈэӄинэт, гытгак нэрэтӄинэт (тыӈэчьыт).
Льэлеӈкы ынкъам элек этлы алваӈ энъэлкыльинэт (ӄыргон).
Ръэкылылет гэгичилинэт: нычелыӄэнат, нувӄинэт, лелелпэральыт (уунъыт).
Тэкэлиӈыльыт Вера Грачева ынкъам Надежа Паӈарультыӈа , Центр развития национальных школ округа Тагазенӈыльыт – администрацияЧукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыльын Иван О'мрувъе Тайкыёттэ 998.
Рывъёльавъё 7.
Чукоткакэн автономныкэн округ Ыяакэн Эйгысӄын № 8 (31) Тайкыё газетак «Крайний Север» 17 декабрык 2004 г.
 Ан’энмывэтгав рыркайпиян’авэн Эмнун’ылыт пэнин к’итпыльэтыльыт Вера Николаевна Тэвлянто гымнан лыги еп 1978 гэвэтагнэпы.
Ытлён чит ганымытвален Валк'арак.
Эвын ынкы вама нинэльуйгым пэнин к'итпыльэтыльын имырэк'ык, ынн'aтал нымигчирк'ин ынкъам нытывэлк'ин гамгао'равэтльэты.
Ынан гэтэн'ыйгулетлин н'элвыльыльин мигчир.
Нак'ам чама яатльан чавчывэн — ытлыгын ынин Николай Олвав кытоор гитлин онмытан'бригадиро к'ол н'элвыльык валк'аральэн.
Ы'ттъыютльэт Ролтытваалын (чит ынн'ин нъэйн'эвк'ин Тэвлянто) — майн'ычавчыво гитлинэт, к'этпъоравэтльо.
Эвын-ым этъым ы'ттъыютльин ан'ъалчьатгыргын тэн'ыркылеркынин ынан.
Чама нак'ам ытлён пэнин к'итпыльэтыльын тэлен'кинэткукин ансамблык «Рыркы», к'ол нитк'ин фестивалтэ вама ныпкирк'ин Анадырэты (ытлён льуркыниткы гымнан тайкыё виилыгтык типъэйн'эльын).
Ынн'ытэк'-ым пыкиргъи редакциягты ынин письмо.
Ынкы Тэвлянтона тывыркынэнат нымкык'ин вагыргыт.
К'ычитайгыткы, рэк'ын ивыркын Вера Тэвлянто.
Эмк'ынгивик СХП «Пионер» мигчирэтыльыт специалисто ынкъам ырык рээн директор хозяйствокэн А.
 Буглак амк'ынгытгак пэнин каралыткогэлельыт амратынпын'а н'элвыльыт ветеринаран'ан'а.
Емгэн'элвыл тан'ымыльэты нан'антыёркын.
Игытгивикин нэкэм ныгтъав гатвален ляйвыгыргын амнон'гыпы.
К'элюк' янот к'утти н'элвыльыт гъаратленат элек.
Янот гинэнмэлевэтлинэт.
Ынк'о вытку нэмэ емгэнымным напытк'ыйъон амраръоран'ыттын'а.
Гым амк'ынотпускак к'ол нитигым нылымн'энайгым ямганымгыпы лейвык.
Итык чама гэчевкы вальын амнон'гыпы лейвык, ытръэч ыныкит н'аргынэн нъак'алтатын'ок'эн орвыльэн мигчир илык, пэн'аё'а нэнанкыттывэк'эн.
К'элёк' н'аргын вальын тапагтын'гыргын.
Ынръам ветспециалистак кытыйгын нэмык'эй а'рэткочьо нэтын'ок'эн.
Н'эвэк'-ым к'орагынрэтыльыт пэнин етъа вальыт.
К'онпы лён'ъарэткота микын нымным.
Гымнан иничгыту, чама танъяркынат ветспециалистат н'отэнхозяйствокэн, мин'кри к'ун ытри чинит такаралн'ыркыт, ынк'о уколыткоркыт.
Ынк'о лымн'э чинит нэтинэн'н'ыркынэт орвыт, нэйн'эркынэт каралтэ, кимитъыт мганымэты ынкъам лымн'э н'ыръыръэнут.
Гэльувылгылинэт н'ирэк' эрмэт н'эранхозяйствокэн: А.
Буглак, микынэ гэнвилыткувлинэт, 500 к'орат сельхозпредприятиягты Чаакэн районкэн, мин'кы эрму итыркын М.
 Сизов – льувылгытумгын.
Кычьымэты вальын гатвален льовылгыгыргын.
Ымы к'орагынрэтыльыт лён'ыгтъатчата гитлинэт, нык'итпъэв к'ааёнратгъат.
Лымн'э а'рэткочьо гитлинэт орвыт – МТЛБВ.
Уйн'э ынк'энат орвыт этэйкинэн'кэ.
Эмк'ычетык тэйкинэн'эт, нурэтэйкыркынэт тылечьыт.
Ынкъам к'ынвэт чьэчен'ръуркын.
Лымн'э илкин ырмытк'ыт тъэръэв пэнин ратъёт.
Итыкэвын тэнмычьыгъет ырмытк'ымыт нырэтк'ин.
Ытръэч вэнлыги нытъэрылтэтк'ин, мин'кри к'ун нурэк'инэт тылянвыт.
Пытк'урэтвигъэт ыныкит н'ирэк' нымнымыт рыръэчеквъэт.
Нымэйын'к'ин квадратный километр ыннанхозяйствок.
Тылянвыт колё элытратыльыт, нэкэм айгыск'ын'к'ачкэн.
Читэвын к'орагынрэтыльыт к'итпэквъэт нымытвак, ыныкит ляйвын'н'огъат ямганымгыпы орвыт.
Нэрэтыркынэт мыкын' кимитъыт, эвиръыт элек яаёлк'ылтэ, плекыт ынкъам нымкык'ин яанан' имыръэкин.
Вэлынкык'ун «Полюс Надежды» – н'авъанйыръэты гантэнмавленат набор-инэнк'эвив.
Нэкэм коргаво нылгык'ин рытрииръыт, титит, кылылет ынкъам йъарат мэнигыт вытычгылк'ылтэ.
Эченчи ыныкит к'лявылен н'отк'о э'птэ набортэ нэнъытэйкынэт, вэлер портянката.
Тъэркин нэрэтыркын портянкалк'ыл.
Пэтле чимиръэтыркыт ыннэнъют яак.
Нак'ам к'орагынрэтыльыт элен'ит тан'амк'ынъычо гинрычьыегэ итыркыт.
Э'квырга эмнун'ыльыт вэнлыги пэнин к'итпыльэтыльыт ынкъам игыр н'элвыльыт мэчынкы ван'н'огъат.
Мытмычвынатыркын эчвэра рымагтэты эмынн'ин мытратван'н'о.
Вера Тэвлянто, нымным Рыркайпиян Шмидтыкин районкэн.
2 Кэлик ынан гатвылен Чукотка Яврэна, 2005 гивик, рэнъэлн'ыт 105 гивин'итти о'раттагнэпы эргыпатыльын тэкэлин'ыльын Тихон Семушкин, мэн'ин накэтъоркын чукоткальа энантомгавыльын кэлик «Алитет уходит в горы».
Тихон Захарович Семушкин гъурэтлин 1900 гивик нымнымык Старая Кутля Мокшанскыкэн уездык Пензенскыкэн губернияк крестъяныльэн ройыръык.
1912 гивик ынан гэплыткулин земскыкэн торымгокалеткоран, 1916 гивик-ым – Михайловскыкэн церковно-учительскыкэн калеткоран.
Кылгынкэн ыннэн элен'итыльу Тихон Семушкин кэлиныгйивэтыльу гамголен мигчирэтык сибиркэн калеткораткок.
1921 гивик гакалеткомголен физико-математическыкэн отделенияк педагогическыкэн факультетэн Москвакэн университеткэн.
Калеткома ынан лыги рытчынинэт тайкыёт кэлит Владимир Тан-Богоразына ынкъам ынкатагнэпы ынан эн'ъэлю рытчынин Эйгыск'ынутэнут.
Акваттэнмавымгогъэ Чукоткагты.
Янор таписьмогнэн Владимир Германович, микынэ анъянэн рэквэнн'ыльын Чукоткагты.
К'ытрык ытлён нэмык'эй гэк'итпыльэтлин рытомгавкы калеткоран-интернат.
Эйгыск'ынутэк ытлён ымыльэты гатвален амн'ырооткэн гивиткун'ит, маглята гэлейвылин лымынк'о Чукоткаеквэ.
1931 гэвэтагнэпы ганымытвамголен Москвак, гэмигчирэтлин Комитетык национальностэн Наркоматэн просвещениен.
Гэк'итпыльэтлин рытомгавма лыгъоравэтльэн письменность ынкъам ы'ттъыёлкэнат кэлит-учебникыт.
Талпын'н'ок 30-к'ав гивит ынан тайкымгонэнат художественныкэн кэлит, мин'кы нэнатвык'энат о'равэтльат, вагыргыт Чукоткакэн.
Ынан гэтэйкылинэт роман н'эрантомыльын «Алитет уходит в горы»,«Жизнь во льдах», « Угрюм-Север», «Полет в Арктику», к'утти.
1949 гивик Государственныкэн учебно-педагогическыкэн такниган'ынвык Министерствэн просвещениен РСФСР Ленинградык гэтэйкылин пын'ылтэл лыгъоравэтльэн ынкъам русильин йиле энмэч эргыпатыльэн тэкэлин'ыльин Тихон Семушкинын.
Йилыльэтыльу гитлин ынн'ингивиткук еп нылгинын'инк'ин Юрий Рытгэв, микынэ гэплыткулин Анадыркэн педучилище ынкъам гакалеткомголен Ленинградкэн университетык.
Пагчен'эты вальын кэликэл, нак'ам ымы йилыльэтыльын гэтэминн'ычьэтлин ынкы тэмурыгн'э кэличитык.
Игыр мыткалейпатыркын чымк'ык калеё ынк'эн кэлик.
Тихон Семушкин Талеко ынкъам ынин айылгыкыльэн Лилик’эй …Талеко вакъогъэ айколяткынык ынкъам рырыткон'н'онэн н'ирэк’эв кылтын.
Мэгчеранма ынан рытгэваннэн амынан вагыргын гэлыткынык.
Н'отк'эн кылтын тэкичгэ йыръыльын.
Йытома тэкичгыт, люур Талеко к'улильэтгъи: Письмо!
Письмо!
Письмо!
Лилик'эй!
Рычимэвнин конверт ынкъам калевэтгавын'онэн письмо.
«Талеко!
Героё к'итги!
Ынн'э атэргатка!
Гымнан гыт тыльугыт ынкъам эргатык инъэ трэрин'эетгъэ.
Ыныкит раёо'ръогъа, киткит к'энъатчагэ.
Ынн'э айылгавка, вэнлыги трэнъегтэлетгыт.
К'ылк'ыриргын вэтгыск'ын – гынык к'ача варкын.
К'ытэнмычьыгын гилгил.
Ыныкит ратваа' к'ликкин сантиметрыт, к'ыйпатгын левалытконан'.
Гымнан кылтык тыёа'н челгыманэг.
Ыныкит тъарын' ратваа', ынн'э айпатка левалытконан'.
Рин'энэн' рэпылк'этгъэ.
Гынин тумгытум рин'энэн'эткульын Томилин».
– Тумгытум, – иквъи Талеко ынкъам тэнн'эквъи.
– Ынн'атал-ым рэн'ак'лявол!
Томилин – рин'энэн'эткульын.
Айвэн'оон ытлён гэетлин мурык калеткоракэнак праздникык.
Ынан гым нэнаркыпчыткок'эн рэлпэпы ынкъам нинивк'ин.
«К'эглынангэт нымэльэв гынан гэчеютулин умк'эчеютун».
«К'эглынангэтгым нымэльэв гэчеютуйгым», – чимгъугъи ытлён коргэты.
Талекона пиринин Лилик'эй ынкъам нэмэ калевэтгавын'онэн письмо нэргъав.
Лилик'эйынэ рыгырголявнэн рыгльолк'ылк'ай.
Талеко нычимгъук'ин: ымы Лилик'эй валёмыркын.
Письмо нымкыче накалевэтгавын.
Талеко нытэн'ычьэтк'ин калевэтгавык.
К'ынвэр, плыткук, Талекона ратчын'аннэн письмо ратрочыко.
– Мынк'амэтва, – иквъи ытлён ынкъам эйминнин консерваёчгын.
Н'инк'эе нэмэ кэтъонэн валы ынкъам пытк'ывъентоэ'.
Нак'ам уйн'э ынк'эн.
Чит рывэнтэтыркынин пувтын гилгилык кыпля, ытръэч нак'ам гилгил нычимиръэтк'ин.
Лилик'эйынэ нинэгитэйвык'ин Талеко.
– Ынн'атал эчимгъукыльигыт, Лилик'эй.
Иа'м инивкэ инэнтыркын.
Туупэтэ-ым мэчынкы тан'ынвантаты пувтын.
Ынан эйминнин туупэн, гитэнин чьомыткын ынкъам левтынилюи': – Ынн'э, Лилик'эй.
Мытрэнэвылк'эвн'ын туупэн, эргатык яаёлк'ыл тарэн'анан'таръэнн'ык.
Валёмэ?
Ныкитэ Лилик'эй ытри Талеко гъомрыйылк'атленат омкоколчыко.
Чекыяа нывыргыргэтк'ин э'йн'эткучьын.
Гилгил нылек'ин айгыск'эты, гынонагты.
Талеко кыевыск'ычетгъи.
Ытлён к'утгъи ынкъам н'ытогъэ кайгэн'чыкойпы.
Гыргол нык'эргатк'энат эн'эрти, С.
3 гролмакы вуск'ын нытвак'эн.
– Еп инъэ.
Вэнлыги к'ырым лымн'э мыйылк'эт.
Мытръатчан'ын эргыръон, – иквъи Талеко.
Эргыръок, Талекона эйминнин челгыманэгытъол, туупэн ынкъам к'ынур лыгивинильын к'ырирыск'ивнин вэтгыск'ын, тывъё рин'энэн'эткульин письмок.
Ынк'эн гатвален чымче.
Талеко тыттэтгъи кааткынык ынкъам тэн'гитэнин вэтгыск'ын.
К'эглынангэт, ынык ы'ттъыёча вытрэтгъи киткит нэн'агты вальын вэтгыск'ын.
«Ынн'атал, тан'вакъон льунин рин'энэн'эткульэ!
Гырголяйпы нымэльэв льуркынин, к'ынур гатле».
Талеко нычейвыткук'ин вэтгылк'ыеквэ ынкъам нэнъомрытаан'к'эн гилгил туупэтэ.
Гилгиле нымэльэв нэнъарэк'эн о'равэтльан.
О'птытъача кыплык туупэтэ гилгил, Талекона рэвнин ынк'эн.
Ынан рытолтаннэн гилытъул, матъяалегты рыльэтэннин.
Ынкъам гэтама гилытъул чимгъугъи: « Тъэр н'утку сантиметрыт, Лилик'эй, мин'кри мынрылгынат сантиметрыт?
К'эйвэ гынан лыги н'отк'эн лыгэгтычемгъоёлк'ыл?
Нак'ам уйн'э н'утку кэлиныгйивэтыльын.
Микынэ рэнтэн'ытвэнн'ынин а'к'алтатгыргын?».
– мытлын'к'леккэн сантиметрыт.
» – нэнакэтъок'эн ынан.
Къэли яалегты эрэтгъи, рилвыт чеэкэтгъэт, эмчимгъук рыпэт н'инк'эй омръогъэ.
«Эк'ылпэ к'ычимгъуркын, Талеко.
Эргыръоркын», – чинит ынан нэнангагчавк'эн.
Талекона люур кэтъонэн тывъё кэлиныгйивэтыльин: «Н'отк'энат милгыт.
Ыннэн милгык – н'ырак' сантиметрыт».
Талеко кылява рагтыгъэ ынкъам эк'ылпэ рэннин мэлгыёчгын.
«Валы, н'отк'эн вай!
Н'утку гэнэрэтлинэт рин'энэн'этэ кылтыт».
Талекона кээтвынин валята гилытъул ынкъам тэнмычьынэн тоопапойга.
Валята тэнмычьынэн эвлыгыргын.
Ынк'оры вакъогъэ, н'ыраткынык рытрилнин туупэн, ынкъам милгэ рытэнмын'н'онэн.
лымн'э н'ырак'.
Амн'ырооткэн нъэлгъи.
Лымн'э н'ырак' .
мынгыткэн н'ирэк' парол.
Лымн’э рытрилык н'ырак' .
кылгынкэн ыннэн парол.
К'эйвэ ынн'ин тырылгын?
Н'ырача амн'ыраёно – кылгынкэн ыннэн парол.
К'эйвэ ынн'ин.
», – ынкъам Талеко нымэльэв выентогъэ.
Мытлын'к'ав милгымил мыкылтэтгъи лыгикиткит майын'кы.
Тъэр ылён ратва сантиметрыт?
Талеко чимгъуи', этчывъентоэ' ынкъам иквъи: – Вэчьым, кылгынкэн н'ырак' парол.
Нэмэ пытк'ынтэнмын'н'онэн.
Нымкыче рытэнмынэн, вэнлыги ынн'ин мыкэльын нытвак'эн.
К'унэче энмэч тъарын' кылгынкэнак н'ырак' паролык гатвален.
Талеко к'утгъи, рымнин туупэн ынкъам нунтымъэв иквъи: – Како вай, Лилик'эй, ынръам тъэрылтэтыркын.
Нак'ам Лилик'эй ымы лёнтаалгылята.
Ытлён янра нылгэван'элтатк'эн: ныргыткук'ин.
Эргыръон'н'огъэ.
Талекона гитэнинэт туупэн ынкъам челгыманэгытъол.
К'ырым лыгэнитык ынк'энат игыр ныяанэнат.
А'к'айпатын' левалытконан'.
Ынан эйминнин челгыманэгытъол ынкъам тэвлянэн.
Тан'ак'очеткынка нытвак'эн, нычьэчен'этк'ин.
Гыролмакы ытръэч этэлпыкигилгил.
Выен нылгэнык'эрык'эн, к'ынур тинтин.
Ыяа нывытрэтк'ин эмнун'кин нутэнут.
Нак'ам чейвэ а'к'апкэрын'.
Ыяа – итык мачынан, ытръэч тылянвык чын'атгыргын а'к'ъэрын' вальын варкын.
Талеко горатвален к'отытвак ынн'ин рынрэ челгыманэгытъол.
Ынан гитэнин йъыйык', кээт ынкъам пытк'ы э'лерэи'.
Итык к'эйвэ тэн'у нинэлгык'ин ан'к'ы ынкъам гилгил, ытръэч игыр к'онпы ынык чимгъук нутэск'ын нытвак'эн.
Ымы пааэ' выргыргэтык э'йн'эткучьын.
К'ынур ман'энайн'ын нымайын'к'энайн'ын гэвъилин н'утку ынкъам ынк'эната тан'ак'очеткынка гыролмакы.
Кэтъонэнат Талекона нымным, калеткоран, ынин тумгыт.
Ынкъам ынк'эната лыгэрарагтын'ын'оэ' ытлён томгэты!
Ынан кэтъонэн ытля.
Ытри ытръэч н'ирэргэри нынымытвак'энат.
Ынкы вулк'ытвик ытлён лён'пын'ылтэля ытльагты гитлин, ынн'э ытльата нэнарапалёмтэлн'ык'энат школакэн пын'ылтэ.
Кэтъонэн тывъё ытльэн: ытлыгын тан'ъоравэтльан, тэн'ивинильын, раквачальын тэленъеп гилчыку.
Ынкы еп Талеко ныппыльэв гатвален.
Ынан ымы гэмо ытлыгын.
«А'мын, вэчьым, ымы гым трараквача.
Ытля, вэчьым, тэргатыркын», – чимгъугъи Талеко ынкъам к'ымэк тэргатгъэ.
Люур ыяа йыйыкык льунин увъэлемымрэк'эй.
Ынк'эн к'ынур янрагатле нырин'эмъетк'ин.
Талеко лыляпыткон'н'оэ', ин'к'ун эвнэчимгъукэ ярагты.
Ивкэ а'мын рин'энэн' нырин'эмъетын лымн'э.
Ръэнут ынръам?
Нэмэ н'анк'эн увпэраэ' ы'ттъыёляк к'ача.
К'эглынангэт, вэчьым, галгат.
Ытръэч ынрак' ныран'н'ытанат н'анк'о льэлен'кы галгат?
К'ынур рыгынтавъё рэк'окалгын, Талеко тыттэтыск'ычетгъи кааткынык ынкъам лылятъылын'отагнэты гэтан'н'онэнат увычыт.
«Вынэ к'ырымэнат галгат.
Вэчьым, а'мын рин'энэн'эт.
Иа'м ынрак' н'ирэк'?».
Пэтле выргыргатын'огъэ типъэйн'эн моторэн.
Рин'энэн'эт эк'ылпэ нэймэвк'инэт.
Гавыргыргыма ынк'энат ныпкиртылек'инэт.
Талеко кытгынтатгъэ вэтгыск'ыткынэты.
Ынрак' к'ынур рэк'э рынвилениин ытлён, ынкъам ытлён пэлк'ынтэтгъи.
Талеко чен'ыттэтгъи: ыныкит рин'энэн'эт равакъон'ыт, ынк'энат рэпылк'энн'ыт, мин'кри к'ун гилгил нывытлык'эн!
Лыгэлен'камаграэ', ыныкит рин'энэн'эт ивтылетгъэт.
Ынк'энат чивтыл галягъат ынык гыргоча.
Талекона ратчын'аннэн челгыманэгытъол ынкъам мынга тын'ивынинэт рин'энэн'эт амнон'эты.
Н'эрак'авкаврак, рин'энэн'эт гырголятын'огъат.
Талеко коргаквъэ, нэмэ тын'ивынинэт мынга рин'энэн'эт амнон'эты ынкъам иквъи: – Ыргынан гым наалёмгым!
К'эквэтгытык амнон'эты!
Ы'ттъыётльан рин'энэн' рилнилюи' ынкъам амнон'эты эквэтгъи.
Н'ирэк'эв рин'энэн' нэмэ кавраэ' ынкъам лыгичивтэтгъи ынкъам рин'эмъетгъи лыгичымчетэ.
Энмэч рин'энэн'эткульын пинтык'этгъи ынкъам мынга левалыткоэ'.
Талеко лыгэкачьараквъэ.
Ынан элкылнин ытлён.
Ынк'эн гатвален Тымн’эт, (Плытковач 4 стр.
4 Талеко ынкъам ынин айылгыкыльэн Лилик’эй лыгъоравэтльан, рыгъёлявъё рин'энэн'эткук русильэ рин'энэн'эткульэ Томилинына.
Игыр Тымн'эт ан'к'агынрыратыльо нитк'ин.
Мытлынча грулмыи' Тымн'эт н'инк'эйык гыргоча.
Мытлын'к'авык грулмык, ръэнут рэрэннин, э'птэ рилнилюи' ынкъам рин'эмъетгъи амнон'эты, тылягырголята.
А'мын нытэн'игыт, Тымн'эт!
– к'улильэтгъи Талеко гырголягты, чит левалытконан'ата левалыткоркын Талеко, ытръэч айылгаквъэ.
Талекона у'рэгитэнин рин'эмъетыльын рин'энэн'.
Ы'ттъыёлкэн энмэч гэйк'унтэтлин.
Э'ми ынрак' Лилик'эй?
– иквъи н'инк'эй ынкъам а'йн'авыткон'онэн ы'ттъык'эк'эй.
Каачыкойпы вытрэтгъи камчалявтык'ай ы'ттъин.
Ынк'эн ръилемъетгъи Талекона.
Гэлрачыко нэмэ ныгичивэтк'инэт.
Раратъёк кылтычыку гатваленат: манэгран, милгэр, мъэмит, книга, пувтынвэнтэткин валы, тэнн'у лынъё н'инк'эе.
– К'ыгит, анык'ун, Лилик'эй!
Тымн'этына лыги, ръэнут моргынан тэгъен'у мытылгыркын.
Кылтык гатваленат торпанраплякыт, н'ирэк' памъят, налгык'онагтэ ынкъам турлилит.
Чама ынкы гатваленат рыркатъол ынкъам мэмылытъол.
Нэмэ вай письмо!
Письмогты галгэкоргавлен Талеко, ытлён оратвагъэ авэтгавка о'равэтльак рээн.
Письмо-ым – к'ынур о'равэтльан.
Нак'ам Лилик'эй ытръэч ныпалёмтэлк'эн, ванэван нывэтгавын.
Ынан рывэнтэннин конверт ынкъам ныпылмэръэв йытонэн кэликэл.
«Талеко!
Гым ымы тыетык эмрэнъегтэленн'э гыт.
Моргынан вэтык'ун мытрэнъегтэлетгыт.
К'эйвэ раёо'ръогъа, вэнлыги ынн'э айылгавка, гынык ымыльо вагыргыкэн варкын.
– Валёмэ, Лилик'эй!
Ынн'э атэргатка!
– иквъи Талеко ынкъам памыткон'н'онэн примус.
Примус выргыргын-летыск'ычетгъи.
Ымы гитэк н'ылетыльын примус коргын' нынъэлк'ин!
– Чемырот матъяал мынытрилынэт,рэнленн'ыт.
Ынк'эн айвэ Томилинына рычымк'этъюунин ынкы керосинъёчгын.
Талекона ромакавын'н'онэнат чемырот ынкъам люур рыпэт аан'катгъэ.
Чемырочыко нытвак'эн к'ынур ынык кэлиныгйивэтыльин метр.
Ынан пиринин ынк'эн ынкъам рытэнмынэн чьомыткын метрыкэн тэнмычьык туупэк.
Ръэнут ынръам?
Талекона маленэнат лылет ынкъам нэмэ гитэнин.
Вытлыгыргын гилгилин к'ликкин ыннэн парол сантиметрыт.
Рин'энэн' мэчынкы нъывакъоа'н.
Примус нынлетк'ин.
Чайкок ы'льыле йыръыльын къавалык нытвак'эн.
Талекона нунтымъэв нинэнрык'ин метр.
Н'аргын ныгтыйгатк'эн ынкъам кытыйгын нэнавалёмк'эн Талекона.
Вулк'ытвик выятлёэ'.
К'ынур э'йн'эткучьын нык'оляк'эн кытыйгын кэйгин'ык гилчыку.
Емгымгыгыргын гилчыку.
Ымы гынникыт натчык'энат ынн'энвыятлёк.
К'олягыргын кытыйгэн ныкэнтэтк'ин гэлрачыко.
Мури авнантока мынинмык, Лилик'эй, – иквъи Талеко нунтымъэв.
– Юрэк' мытрантымн'эвн'ын мургин яран'ы.
Мури мытраралкотва маляттагнэты.
Ытлён нонмъав выентогъэ ынкъам чимгъугъи: «Кытыйга, вэчьым, рэнъэк'эрэвн'ынин вэтгыск'ын».
Управленияк сельскакэн хозяйствэн Ынн'ытэк' Анадырык гумэкэтлинэт директортэ хозяйствэн Чукоткакэн, эрмэт управлениен агропромышленныкэн комплексэн, микырык вэтгаво гэлгылинэт к'орагынрэтгыргын, ан'к'агыннэгн'ыттыгыргын, к'утти отраслят, э'митлёнат эн'ъэлю лын'ыркынинэт правительствота Чукоткакэн автономныкэн округэн.
Умэкэтыльэ мыквэтгаво гэлгылинэт энъататгыргыт к'орагынрэткэн 2004 гивик, гэныгйивэтлинэт вальыт эвматгыргыт, гантэнмыленат кыляёно н'отк'окэн 2005 гивик мигчитлык'ылти тан'ынолвавынво авынотрасль сельскакэн хозяйствэн – к'орагынрэтгыргын.
Игыр Чукоткак гынритыркыт к'ымэк 136 тысяч к'аат.
Инъэтэтычьу хозяйствоткойпы округэн итыркыт, гатвылен докладыльа эрмэтэ Управлениен сельскакэн хозяйствэн Виктор Подгайныйына, сельхозпредприятият «Канчаланский», «Имени Первого Ревкома Чукотки», «Певек», «Пионер», «Амгуэма», «Кэпэр».
Кытъаткэ-ым, умэкэтыльыт гивлинэт, панэна еп мачымыльо хозяйствоткок к'итпу люнтэн'ылгэ нэнтыркын тан'алвыльын'гыргын ымгэвэн'эт, тымн'энн'эн ынк'эн мигчир нэнлеркын чымк'ык н'элвыльыльэ.
Мыкэтыркыт к'аат, ытръэч-ым ынк'энат лёнтан'пэрата итыркыт, панэна еп нычимык'инэт.
Нымкык'ин акавкэтгыргыт гатвыленат омакатынвык ан'к'агыннэгн'ыттыгыргыгъет – тъэръэв охотникыт манэмынгыкватыркыт, нырулк'инэт ыргинэт яанан'ат гыннигн'ыттыкин.
Лымн'э ачынтэ хозяйстворгэн государствогты еп варкыт, энмэч мыкэтгъэт.
Специалистат ынкъам эрмэт хозяйствоткокэн тъэрылтэтыркыт, ынпэвыркыт, н'энъян-ым еп эйгулеткыльин ынн'инмигчирык.
Итык-ым мигчитльэт агропромышленныкэн комплексэн округэн ынн'атал к'эглынангэт к'итпэквъэт, титэ ыргин рэнъатанн'ыгыргыт нэмык'эй эн'ъэлю нэлгыркынэт округкэн эрмэрык.
Тагазенн'ыльыт – администрацияЧукоткакэн автономныкэн округэн ынкъам редакция газетэн «Крайнии Север» Гэтэйкылин Такален’ынвык «Крайний Север» Тагазенн'ыльын Иван О'мрувъе Тайкыёттэ 998.
Рывъёльавъё 8.
Чукоткакэн автономныкэн округ Достарыңызбен бөлісу: .
«Ыяакэн Эйгысӄын» № 3 (26), 26 мартык 2004 г.
 Тайкыё газетак «Крайний Север» С.
1 Лыгъоравэтльэн лымн’ылтэ ынкъам тэлен’кин тывъёттэ Лымн'ылтэ гантомгавленат талян'кэнаткогыргэпы.
Вулк'ытвик айвэрэнн'эт, пан'ъэвн'ытома тылятомгэты, пынлёльэты ынпыянва гатва тэлен'кин вагыргын.
Тэлен'-ым нак'ам йык'к'эй ныкалевэтгавынат эвытлым ы'нпалёмтэлын вэтгавъёлгын.
Ытръэч гавалёма пын'ыл эвытлым талян'кэнаткогыргын.
К'элюк'-ым, к'утти о'равэтльат гагтийголятленат пын'ылтэлык.
К'утырык-ым, пытк'ытвыма пытк'ыгэчевкы наратвыркын валёмъё пын'ыл.
К'ол нитк'ин, к'ынвэр-ым тыляалван' нынъэлк'ин кытооркэн тывъё, к'оныръым к'утырык мын'алёянва тумгыт нэрэтэмъюн'ыркынэт, нэръыръунтыркынэт тылянвэтгавытвэва ымы гынникк'эгти, галгат, тын'эчьыт.
Тыленымкэвэ, тыленрин'эвэ, тыленйык'эвэ.
Талян'кэнаткогыргын лымн'ылё нынъэлк'ин.
Лымн'ылномакавма Анадыркэн районгыпы тынвэтгаватынат Рултын'э, Товток', Тымн'эн'авычгын.
Лымн'ылыйгот рытык ытри янор нивк'инэт: «Гым-ым итык эйгулеткыльигым лымн'ылык.
Ытръэч талян'вагыргын гымнан гайман'эн тратвын'ын».
Нинивигым: «Вынэ колё.
Ымы ынк'эн гымнан пэгчин'у нинэлгигым».
Лымынн'энвагыргэпы гатомгатленат лымн'ылтэ: 1) мин'кыри гатомгатлен вагыргын, 2) мин'кыри гэнрултэтлин а'к'авагыргын, 3) гынникыт – ватомгыт о'равэтльэн, 4) эн'эн'ыльыт, гыттэпычьыт, 5)мин'кыри гамаравленат вараттэ ынкъам к'утти.
Лыгэн-ым гатвылен лымынн'ин нутэкин вагыргын.
Эмнун'ыльэ – эмнун', ан'к'альа – ан'к'ы, рэмкынутэльэ – рэмкын, эвыр-ым гэръэлетэ рэмкын – ымы ныръэлетк'инэт лымн'ылтэ.
Лымн'ылгыпы мытэлкылыркын талян'вагыргын морыкваратыргэн, мытыгъюлетыркын тэнчимгъук, тэлен'кинэмил ы'лгу мытылгыркынэт гынникыт, мытыгъюлетыркын, мин'кыри итыльылк'ылмури эпаръама, мин'кыри вальылк'ылморэ.
Йъарат-ым лымн'ылгыпы мытыгъюлетыркын мургин йилиил.
Лымн'ылтэ – ынк'эн мургин гаймычьыт, мургин талян'вагыргын, мургин елытэнмычьын.
Ынкъам моргынан кыткоргаво мытылгыркынэт ымыльо о'равэтльат, микынти игыр лымн'ылномакавыркыт.
Пытк'ымайын'кы-ым коргаво лымн'ылномакавыльыт кытооркэнат.
Ынк'энырык рээн Лев Васильевич Беликов, Петр Яковлевич Скорик, Иннокентий Степанович Вдовин, Владилен Вячеславович Леонтьев, Петр Иванович Йын'энлик'эй, Василий Васильевич Ятгыргын, Иван Васильевич Поломошнов, Маргарита Константиновна Так'ъак'ав ынкъам к'утти.
Магадан *** Лыгъоравэтльаваратэн вагыргын гамголен лыгитэленъеп.
Вдовинына, Н.
Диковына ынкъам к'утырык кэлигйит, энмэн, еп к'ымэк н'ырак' тысячат гивин'итти яалегты, лыгъоравэтльэн ы'ттъыютльэт энмэч нылвэн'ыттык'инэт эмнун'кы тин'урэ ынкъам пойга.
Ынкэтэгнык лыгъоравэтльат ытръэч ылвэгилитэ гэегтэтлинэт.
Ынк'эн ылвагэлегыргын гатвылен лыгэмыглымн'ылык.
Ынк'оры-ым чымк'ык ылвэгилильыт ымы ныпкирк'инэт ан'к'ачормэты.
Ынкы ыргынан ныльук'инэт тэлен'кинэт айванальыт.
Айванальыт-ым, энмэн, энмэч пытк'ыталян'ын' ганымытваленат ынкы, ан'к'ачормыеквэк.
Ытри энмэч гэгъюлетлинэт ы'твыткук ынкъам ивиник.
Ырык энмэч нытвак'энат лыгъытвыт ынкъам и'нныпъит, яаёттэ рыркан'ыттыма.
Ылвэн' ыттыльыт лыгъоравэтльат элек нан'к'ачорматк'энат ынкъам тылегъюлетэ нитк'инэт мэмылн'ыттык чама рыркан'ыттык.
Ынанъыттъыёл лыгъоравэтльэн лымн'ылтэ ынкъам талян'вагыргыт ганомакавын'н'оленат Владимир Германович Богоразына (1865-1936).
Лыгъоравэтльалымн'ылтэ гымнан гапалёмтэтленат ынкъам гэкэлилинэт мэгчеранма кэлиныгйивэтыльу Чукоткак.
Галымн'ытленат гымыкы –Рэнтыгыргын, Тэгрынкээв, Гэмавъе, Тъэюттъын ынкъам Э'левги (Уваляйпы), Ы'ттъувйи ынкъам К'эргынто (Мытк'овляйпы), Амос, Чымкы ынкъам Ръалн'ыто (Четпокагыргэпы), Выквульын (Алк'атваамгыпы), Ёлгын (Ван'к'арэмайпы).
Кымытваль, Л.
Рассказывают сказки и легенды Тынэтэгын, Антонина Кымытваль, Юрий Рытхэу и Лев Беликов – 2, 3, 4 с.
2 Рачвын’ыльыт Пипик'ылгык'эе нинэлк'ырирк'ин мэлёталгын.
Энмэн-ым ынанэнъычьын гэмгэгынникык мэлёталгын.
Пипик'ылгык'эй нивк'ин: Эвыр тырэльун'ын мэлёталгын, эвын мынрачвын'авын!
Пипик'ылгык'эе льунин мэлёталгын, э'йн'эвнин: Мэй, к'ыетги!
Мэлёталгын к'ытгъи.
Пипик'ылгык'эе ивнин: Ръапын'ыл?
А'м уйн'э.
Милютэтэ ивнин: Гынин-ым ръапын'ыл?
Пипик'ылгык'эе татлыгнэн: – А'м ытръэч гым нычимгъуйгым, ивкэ н'ирэмури мынрачвын'.
Ымыльо гымнан льоо нивк'ин: «Мэлёталгын колё нинъык'ин!».
И'ны нивк'ин, кэйн'ын, ымы-ым к'утти нивк'инэт.
Милютэтэ татлыгнэн: – Ии, итык к'эйвэ, тэнъеп микынэ энапэчайвыка инэнтыркын.
Ымы-ым гынан к'ырым к'энапэчайвыгэ, еп акванма трапэлягыт!
Пипик'ылгык'эе ивнин: Китак'ун-ым мынрачвын'!
Н'аанк'эн н'аан маёлгын мынкавран!
Рачвын'гъат.
Пипик'ылгык'эй акватэты янотгъэ.
Ытлён лыгэн турэквэтэ тымкыгэн'кы пирк'ыск'ычетгъи.
Мэлёталгын-ым кавранвэты нылгийк'ыръилек'ин, нивк'ин: Этъым энапэлягъэ, эмрэк'у-ым э'ми, тынтымн'эвын!
Пипик'ылгын-ым лыгэн пэрк'ынвэпы пэлк'ынтэтгъи ванвэты, ынк'оа'тчан'н'онэн мэлёталгын.
Мэлёталгын тан'к'онпы гэйк'ыръилелин.
Эчги мэлёталгын пыкэрын'н'огъэ, пипик'ылгык'эе тэнн'у рытчынин: А-а-а-а-а!
Эмпамэлёталгын, эмимпэтэ рыпэт йыкыргын раан'кавнэн!
Пыкиргъи мэлёталгын, гэлгипэн'ъивэтлин.
Иквъи: Колё, мэй, ынн'атал-ым тыпэн'ъивэтык!
Пипик'ылгык'эе нинивк'ин: – А'мын вэнъым к'оныры нимпэйгыт!
Еп турэквэтэ тыгалягыт, к'эйвэ галян'н'ок тиквыт: «Вай, вай, тыгаляркынэгыт!».
Вэнлыги эналваквъэ галявэрэн'кы.
Милютэтэ ивнин: Э'тки, чамъам трапэчайвыгыт, опопы ратанн'авнэн!
Пипик'ылгык'эе ивнин: – Ии, э'тки нимпэйгыт, к'ырым к'энапэчайвыгэ.
Опопы ратанн'авнэн к'ырак'атык!
(Тын'этэгын, «Чавчывэн лымн'ылтэ», Магадан, 1959).
Урэйылк'ыльын О'равэтльа рырынгиивнин кэйн'ын.
Ынан ивнин: – Етти!
– Ии!
Кэйн'э пынлёнэн: – Ръапын'ыл?
О'равэтльа татлыгнэн: – А'м уйн'э.
Гынин-ым ръапын'ыл?
Кэйн'э татлыгнэн: – А'м ытръэч пэтле трэйылк'этгъэ.
Мин'кыри к'ун пэтле ръылетгъэ.
О' равэтльа пынлёнэн: – Титэ рэгъеквъэ?
– Гырокы.
О'равэтльа ивнин: – Ынк'эн игыр рэйылк'этгъэ ынкъам вытку гырокы рэгъеквъэ?
– Ии, к'элюк'-ым гым ымльалян'эт ныйылк'этигым.
О'равэтльа ивнин: – О'тчой, мэй, ынн'атал-ым нурэйылк'этигыт!
Гым ытръэч ныкитэ ныйылк'этигым, эргыръок-ым ныгъевигым.
Гыт-ым к'ынур въильигыт – ымльалян'эт ныйылк'этигыт!
Кэйн'ын урэйылк'ык курык н'ыркычаквъэ, льонатчын'атэты эквэтгъи.
(Тын'этэгын, «Чавчывэн лымн'ылтэ», Магадан, 1959).
3 Н'эвыск'эт Ганымытвален к'лявыл лымыльын.
Ынан к'ол н'эвъэн к'онпын' нэнатачайвэвык'эн, лыгэн колё э'к'у.
Ынн'инн'эвыск'этин ытлыгын энаральо нитк'ин.
Ыныкит ырык вальын нэнайъок'эн, ымы ытлыгын нэнатачайвэвык'эн.
К'ынвэр к'ол итгъи авэтывак' нотагты эквэтгъи ынк'эн н'эвъэн.
К'ынвэр эплеккэ нъэлгъи.
Тымн'эрак'а э'левчиннинэт гыткат, аёпкэгты.
Како вай ральогъэ.
Рэск'иквъи – эвын амран.
Нак'ам ук'к'эмэчыку-ым к'орааръат ынкъам ыпалгын.
Нивк'ин: А'мын ивкэ мык'амэтваркын!
Вынэ мачынан мык'амэтвагъак.
Эръэтъул пиринин, ынкы рылгывинвэтгъи ыпалгык, к'амэтвагъэ.
Чен'эр-ым рунин!
Аплёратвака-ым н'авэтын етгъи.
Кавральатэты раск'эвын вальын.
Лыгэн эчги к'эргытагнык нъэлгъи – лыгэн ээкэтойн'ыпылвэльыт.
Н'авэтын раск'эвма к'олентогъэ: – Како гым эмлейвыткутэ, к'ынвэр-ым яран'ы рэк'э раск'эвынво лыгнин, нак'ам колё ныткэк'эн!
Люур льунин ынкы н'эвыск'эт вэтчатвальын.
Рыпэт гатэргатлен, егыт льук.
Эк'ылпэ рыплягтаннэн-ым, равэръэпаннэн.
Колё к'амэтвайгот рыннин, к'амэтвагъэ.
К'эмиплыткульын-ым ивнин: – Кита рай чейвыткульыт к'ыёпатгынат, к'ыгитэгынэт н'айын'к'ачагты, егтылельыт к'ыльугынэт.
Н'ытогъэ.
Лылепыткуск'иквъи.
Эвын н'ирэк' и'гыт нытэгрэттылек'инэт.
Рэск'ивкы иквъи: – Н'ирэк'-ым рай алван' нылек'инэт.
Эты лыгэн эюргымтэк'эткэ ринн'ыт?
А'мын тыттэн'эт А'тчан'н'огъат.
Пыкиргъэт.
Чоттагнык иръытвыгъэт.
Нын'ынван'эк'энат раск'эвтыляма: – А'мын мургин ытльайн'ын лейвыткутэ!
К'эйн'ун нылейвыткук'ин!
Рэк'э яран'ы гатален!
Колё а'к'аткэгъэ чоттагын, рэлкун!
Рэск'иквъэт.
Эвын йык'к'ай н'ирэк' а'ачекыт – гэйичьэмэ.
Ытльата ивнинэт: Вынэ ынн'э эюргымтэк'эткэ!
Лыгэн торыкы тэнагнатватык.
Нэлгыгъэн гэйичьэмэ ынк'эн н'эвыск'эт.
Лыгэтан'авэръэпыгъат.
Янот-ым ытлыгыт намн'ылёнат, эты рыльататъёлк'ыл.
Н'эвыск'этэ ивнинэт: – А'м вынэ ынн'э инэнльэтэткэ!
Лыгэнитык наранмынтык.
– Мачынан ы'нынмымык, вэнлыги мынылк'ынмык, мынэйвэт, мынтэкичгынльэтэнмык.
Н'ирэӄ' аймакыт нэйн'энэт орвыткынык, ынкы-ым ымы ынк'эн н'эвъэн нэноматын.
Нъэмэтгъэн, нэнэквэтэвын.
Пыкиргъэт.
Эвын э'к'ъувэк'уч нымн'ик'ин.
К'ол-ым н'эвъэн ынкы нытвак'эн.
Рэск'иквъэт к'олерак.
Колё гувилинэт, гагтык'амэтваленат.
Нак'ам ынкъам ейвэлк'эй нытвак'эн.
Лыгэн мэск'ээк'ын вак мальатав ынк'эн ейвэлк'эй нивк'ин: – Тъаляён'н'ок.
– Ынкы лыгэн к'ъаляёркын!
Ынн'э антока!
– Вынэ э'тки чамъам ынкы тыръаляёгъа!
Э'тки чамъ-ам чоттагнык!
– Аны рэлку к'ъаляёгэ!
– Вынэ э'тки к'ырым!
К'ынвэр н'ан н'ытогъэ.
Лыгэн н'ытонан'о пынлятгъэ армачьырагты.
Лыгэн вэтчата гэрэск'ивлин пын'ытльан: – Э, вынэ к'ытэнйылк'этыркынитык!
Рай н'эвъэн гэныпкирэтлин.
Н'эранъоравэтльата гаматален.
Ынн'атал-ым тэн'эвиръыльу гэтчылин!
Виин рай нывакъочычак'эн, н'эвъэн нинивк'ин: К'ыгтыгынат вынэ!
Мынк'легратайкавмык!
А'мын-ым вынэ нагтынат.
Лыгэн рэск'ивык ивнинэт: Энмэн рай нык'ылегратайкавынат рэмкыльыт.
Вынэ эгъюлеткыльымури к'легратайкавык!
Ынан нэрэнинъэйвын'ытык!
Ытлен'и ынинэльэ нинивк'ин: Мынылк'ынмык!
Н'эвъэнэ нинивк'инэт: Ынн'э элк'ыткэ!
Энмэч мынэквэнмык!
Вынэ ымыльо мынылк'ынмык!
Ымы гыт к'ылк'ытги!
К'ынвэт-ым э'рыкут э'нк'этыльын нэнльэтэтын ы'вак'очрагты.
Рэгъэт.
Кынмароск'ыткынык вакъогъат.
Колё нытайкавтэнмавк'эн эрмэчьын, нын'элгынток'эн.
Ивнинэт: Таа'м вынэ!
Ипэ микынэ янор рэнапэнрыгъа?!
Ытлен'и ивнин: Гынан к'ыпэнрыгын!
Гынан!
Ынпычьын иквъи: –А'м эйгулеткыльигым-ым!
Вэлер мыетык.
К'лявыля н'илгэннин чиниткин увик ынкъам н'илгэ пынрынэн ынк'эн.
Н'илгэннин.
– Э-э!
Вынэ к'инэймитги н'элгэпы, гымнан-ым гыт!
Н'отк'оры вай!
Ээ!!
Н'илгын нытымлытыляк'эн, тылегылгычыкутэ.
Въигъи эрмэчьын.
Ынк'оры кынмайпы н'ытогъат, ръилеквэтгъэт, мытлынча э'гык'ъолягъат мэн'к'о: к'элюк'-ым тэгинн'этгъэт и'гыт ынк'эн!
Н'эвыск'эт к'онпын' ырыгрээн нъэлгъи, нэлгыгъэн.
(Антонина Кымъытваал, «Лыгъоравэтльэн лымн'ылтэ», Магадан, 1987) С.
Ръэвыт нылек'инэт выргыргыръогты, к'ынур нытрак'эн н'эргэркин а'ратыльын чьымимыл.
– Ытри морыкы винрэтыск'ивыркыт!
– аммайн'ыкоргава нык'улильэтк'ин а'ачек.
– Морыкы тылеркыт мургинэт йичьэмиттумгыт!Эвъим ынпы-Н'аав к'эглынангэт нивк'ин – ръэвыт мургинэт лыгичычеткинэт йичьэмиттумгыт!
Эн'унэ пыгпыгыт тан'рытрэлнэнат, амрагырголянн'а мимлыгйит, ынкы-ым ымы льунинэт ръэвыт.
Ытри нылек'инэт к'ынур лымн'ылкэнат тан'пэраы'твыт – тан'ранъав!
Евъэгыргын ытри мычвынатгыргын гэръэлетлинэт к'элелвынчыку Эн'ун.
Ытлён мин'кри этъопэл итык?
Нытайын'к'эн-ым н'ан энкуврэтэвкэ рытык эвын кыляёлк'ыл вагыргытэнмычьын.
К'оныры-ым микынэ ынн'ин иткыльинэт нэрэтэнымчен'н'ынэт?
Э'митри эвынгыттэпычьыт ан'к'альываратэн?
Аймавын'н'ок, ръэвыт марынран' нынъэлк'инэт тылек, лыгэн-ым йикилю нылгык'инэт о'равэтльат.
Накамлелтанат раквачальыт, ынк'оры нэнэквэтэвынэт чинит рылетэ ан'к'ачормэты.
Гыннигн'ыттыльыт ымчаакай ныратван'к'энат анан'ъачавкэгты ръэвыт.
Вай-ым энмэч тан'алкылын' нъэлгъэт ярат, н'ылынтольыт гырголягты.
Ръэвыт нывилгъэт эйычгичурмык рымагты.
Ан'к'ачормык нытвэтчатвак'энат о'равэтльат ынкъам энэчгытэты ныгитэк'инэт ынанынн'эн пыкитльэт чиниткинэт нутэтумгыт, к'эйвэ лыгэрочгыпыльыт, вачак'-ым ытръэттэгын лыгэкоргычьатыльыт, ин'к'ун ынн'ин люн'ывъитэ итгъэт, егтэтлекы пэлятгъат.
(Юрий Рытгэв, «Игыркинэт лымн'ылтэ», Магадан, 1983).
Ныпытлин'к'ин ейвэлк'эй Энмэн, ынк'эн гатвален Мэчигмэльын.
Ынинэт чит тъэркинэт к'орат гатваленат.
Эмиткэтэ гэнымкэвлинэт чавчывайпы.
Энмэн ынк'эн эрмэчьын ымыльорык айылго нылгык'ин.
Ынкъам эмиткэтэ гагаймычьавлен.
Лыгэн вытрын' к'онпы нытвак'эн.
Ымын' ынин мигчитльэт гатваленат.
Ынкъам к'олечавчывак ейвэлк'эй нытвак'эн н'эвмиргык'эйык ымын' миргык'эйык рээн.
Ынкыри тын'ивынинэт мигчитльэт эрмэчьэ.
Ынк'энат лыгэн'ъочьо гатваленат.
К'ытлыги, ынк'эн ейвэлк'эй пытк'ылым нэрмэк'ин, нак'ам винвэкин.
Люур пыкиргъэт мигчитльэмкын.
Ынпыначгык'ая пынлёнэнат: Рэк'ыркынитык?
Люур к'ол иквъи: Нэмэ эрмэчьэ нэнн'ивымык.
Пынлёнэнат: – Рак'эты?
– К'орагты.
Ыргин ытръэч мытлын'эн к'орат гатваленат.
Ынпыначгык'ая ивнин: – Чик'к'ырым!
Мачынан нармайпыгъан, мачынан ы'нынмыткомык!
К'иквыткы ынн'ин!
Люур к'ол иквъи: – Вынэ мури наранмыткомык, уйн'э вальыморэ.
Вэлер мытлын'эн мынынрагтатын к'орат.
Ынпыначгык'ая ивнин: – Вынэ мургин ытръэч мытлын'эн к'орат варкыт.
Аръаля к'ырым мылпынрытык!
Мачынан ныетын ынанчинит!
К'иквыткы ынн'ин!
Ваа!
Эквэтгъэт мигчитльэт.
Ынпыначгык'ая ивнин ейвэл: – Ытлён гыт ытръэч гыллик'эву итыркын гымык, к'ырым к'ывирин'ыткуги эрмэчьэ энэвнаёморэ к'ората!
Люур ейвэлк'эй иквъи: К'ырым итык мури ы'нк'ораэнэвнамык.
Мэчынкы тырэнтэйкэвн'ын.
Люур эргатык волк'ытвэгты ининигъэт.
Нъэмэтк'ин эрмэчьын орвыткынык.
Иквъи ынпыначгык'ай: –Вынэ н'отын' етгъи эрмэчьын!А'тав к'ытэнмаквэ!
Ейвэлк'эй тэнмаквъэ.
Пыкиргъэт, эрмэчьын э'мэтэ нынтык'ин.
Иквъи эрмэчьын: – Э'ми к'орат тургин?
К'оро к'инэйылгытык, эк'ылпэ вынэ!
Ынпыначгык'ай иквъи: Чик'к'ырым мыйылгыт, к'эйвэ эрмэчьу ритгъэ!
Люур армайпыгъэ, к'утгъи орвэрпы.
Эчги ынпыначгык'ай пириркынин, люур ейвэлк'эй н'ытоск'ычатгъэ.
Ивнин: Ынръам рырэк'эвыркын?
Эрмэчьэ ынръам ейвэлк'эй пэнрынэн.
Аны ымъылён'эт гэтэйкэвлинэт, к'ынвэр вулк'ытвигъи.
Тэркырама эрмэчьин мынгык'ач мыленин.
Вэнлыги ынн'ин нылек'инэт.
Ынръам к'ачакэн мыленин мынгылгын.
Эрмэчьын иквъи: А'мын ратанн'авн'эн!
Ынан к'ората мылпынрытык!
Вынэ итык амк'ората тъэркин!
Ынан чама нэлгэ.
Вынэ, тъэркин!
Чама ынпычьын н'ээкык н'эвъэну к'ылгыгын.
Вынэ, тъэркин!
Ынан гымык эрму к'ынъэлги.
– Ии, эрму тритгъэ гым гынык.
Энмэч н'отк'энат ынпыначгык'агтэ мыривлынэт.
Ытръэч лымн'ыл.
Ынн'ин вальыт тэленъепкинэт эрмэчьыт.
Виилыгтыт Михаил Гермашовын ынкъам Иван О'мрувъен.
Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такаленынвык «Крайний Север» Тагазенн'ыльын Иван О’мрувъе Тайкыёттэ 998.
Рывъёльавъё 3.
Чукоткакэн автономныкэн округ «Ыяакэн Эйгысӄын» № 6 (20), 15 августак 2003 г.
 Тайкыё газетак «Крайний Север» Анонс: номер полностью посвящен творчеству первого чукотского профессионального поэта Виктора Кеулькута С.
1 Кэвылк’ут Виктор Григорьевич Кевылк’ут, ы'ттъыёлкэн чукоткакэн профессиональныкэн поэт , гъурэтлин 15 январык 1929 гивик ялгынма Туманскыкэн эмнун'кы ройыръык к'орагынрэтыльэн, ынк'оры гыннигн'ыттыльин А'лянон.
Ытля ынин Н'эвъыттъын'э гэпэлк'этлин 1949 гивик.
Кэвылк'ут гэкэлиткулин н'ирэнгивикин калеткорак гыюлмигчитльин колхозык ынкъам кытэ гитлин зоотехнико.
1954 гивик гэнъэтлин литсотруднико газетак «Советкэн Чукотка».
Ынн'ингивик тэн'вытку гакалейпатлен ынин стихотворение.
1955 гивик стихыт Виктор Кэвылк'утын, вальэн Н'ырок'ав Ымсоюзкэн омакатынвык н'иныльин литераторэн, елыльатъёттэ В.
Сергеевына, Л.
Соловьевана ынкъам Н.
Старшиновына, гакалейпатленат «Литературная газетак», к'утти москвакэнат журналык.
1957 гивик ытлён нэмэ гатвален Москвак делегато Ыннанмытлын'к'ав Ымнотаеквэкэн фестивалык н'иныльин ынкъам студентэн.
1958 гивик Магаданкэн такниган'ынвык гэтэйкылин ы'ттъыёлкэн кэликэл Виктор Кэвылк'утын «Моя Чукотка» («Гымнин Чукотка») русильин ынкъам лыгъоравэтльэн йилымил.
Н'ирэк'эв кэликэл «Пусть стоит мороз» гэтэйкылин Москвак нэмык'эй ынн'ингивик.
1959 гивик поэт гэнъэтлин члено Союзэн писателен СССР.
Гаялгытлен Магаданэты, мин'кы гамэгчерымголен редакторо-йилыльэтыльу Магаданкэн такниган'ынвык.
1961-1963 гивиткун'ит Кэвылк'ут гэкэлиткулин Высшие литературныкэн курсык Союзэн писателен Москвак.
Гэчевкы вальыт стихыт ВикторКэвылк'утын, нэкэм тайкыёттэ мык'ыльэты, нананагты.
Н'утингивик нъэлгъэт 40 гивин'итти палк'аттагнэпы Кэвылк'ут.
Ытлён уйн'э гэнъэтлин Ленинградык 9 июнык 1963 гивик, 34 элен'итыльу.
Игыркин номерык приложениен мыткалейпатыркынат тайкыёттэ Виктор Кэвылк'утынэ стихыт.
Иван О'мрувъе К'ырым мывэннэтык Ыяагты к'ытыльигым Нанъотавыркынэгым, Нак'ам н'ээккэк'эгтумгыт Ваннагыргыт лейвыльыт.
К'элюк'-ым еп ныппылюйгым, Опопы лыгэн ынн'ин.
Ытри нывичвэтыркынэт, Гым-ым н'утку мытваркын.
Гымык варкыт а'лёчелгын Ынкъам к'эплык'эй.
Ынк'эната ырыкы гым К'ырым мывэннэтык.
Гэчевкы трувичвэтыркын, Кэйн'ык'эй тырэнъюркын.
А'лёчелгын транвакъовн'ын, Милютэк'эй транатчьавн'ын.
Мэтивэтыльын Эвин'ан игыр рэнъюгъэ?
Мачтанн'авэты нивк'ин, Лыгэн-ым матэвэты Ынпыначгын рэмкыльын.
Ынк'эн-ым нэнамн'ылёк'эн Ёрочыко омръольын Н'инк'эй рыётэнмавыльын Айвэчгыръогты эвын.
Н'инк'эй лёнтатлын'ыткольын Ынык пынлёткольэты, Ытлён лыгэн ныгагчавк'эн Эк'ылпэ н'алвыльэты.
Унтымэквъи ынпыначгын Гынмыл мэтивэтыльын, Вытку льук н'ытотыляльын Омэръыльын рыюльын.
Н'инк'эю ынин вагыргын Этъым ынан кэтъонэн, Эмрэк'у чемгъотван'н'ольын Авъеткынка гэнъэтлин.
Ныппыльэв к'аантагыргын, Чьэчен'кы рыёгыргын, Эйылк'ыкэ ратван'гыргын.
Ымкэтъота гэнтылин.
Нэкэм ынанъыттъыёлкэн Тэргатгыргын н'элвыльык, Рак'аанлен'кы лывавкэн Гырольанма эргынкэк.
Ынкъам к'ынур нинэгитэк'ин Н'алвыльэты тылельын, Мэтиву лынъё игыткин Ынин рыюлк'ытыльын Энмэч нинэтэнк'итпын'к'ин Эмк'элелвынэ н'инк'эй.
Эргыпйъэлгык типъэйн'эльын, К'утыргымил нэмык'эй.
Ынн'ин майн'ъоравэтльамэл Ынан нэнантэнмавк'эн.
Ытлён турмэйн'эттылельын, Кувчемгъонн'атыляльын.
2 Пылчимгъульын Н'инк'эе нынван'эвк'эн Эвылыэ'лгымагляльын, Кэлиткуск'ивыльырык Ун'элеквэтыльын.
Вэтык'ун к'рак'атыльыт Калеёчгэмтэльыт.
Нырэн'элк'ивн'ык'инэт Ынпыначгэн орвык.
Нытаалгылыткок'эн Вэчык'олентогты, Ынпыначгын магляльын Ран'алк'эвн'ыльэты.
Кытъаткэ н'элк'ивыльыт Н'ычвынгэтаёттэ.
Н'ыпэйгут люн'ынтыльыт К'ынвэр йын'аёттэ.
Ынк'эн-ым ынпыначгын Эвльэлгымагляльын, Н'инк'эйык йын'эткульын Этъым пылчимгъульын.
Чинит траплягты «К'оро гымнинэт плекыт, Ыммэмэй, эк'ылпэ.
Игыр гым гымнанчинит Ынн'атал траплягты».
Ынкъам чинит плягтыльын Эк'ылпэ н'ытогъэ.
Гытгылгэты к'ытыльын Томгынайпы тагъэ.
Тымкыткойпы тыляма, Ынрак' итъунтэтгъи, Ытлён пыниттурэгъи, Чинит пынитыльын.
Тымкыткынык вакъогъэ Ынкъам вай эвын'н'огъэ: «Тыттэн'эт вэчыгыргын, «тылечьын» чимэтгъи.
Эк'ылпэ мынтэнкэвн'ын, К'ынвэр рагтийгыръо».
Ытлён гъомрылпынэтлен, Гытгэты гэпкитлин.
А'лян'н'алгын ганмылен, Унъэлю гэлгылин.
Альогтыкватка Экык рыюлк'ытыльын Ытльата нинивк'ин: «А'тав альовтыкватка, Кытк'эралгатыркын, Элпыниттурэкэ.
Олвытвака к'ытваркын, Ынн'э эйылк'эткэ.
Лыги гынан к'ылгыркын, Кытийгэн вагыргын, Киткит райылк'ын'ын'ок Эмнильэтыткульын.
Гэмо элгыкэ н'элвыл Амманан'атыльын.
Нэкэм ван'н'ок турпин'ъыч Эвыргыргыкыльин.
Энанмытатыльын Н'ирэк' н'ээккэк'эгти Гытгак к'этын'н'ок, Мъэк'имылк'эйык к'ача Мъэтипъэйн'эркыт.
К'утынэ вай мык'ычьэ Чиниткин ынин Выльинтывэчгын, аны Нинэнмэткук'ин.
Нак'ам выльинтывэчгын Элгын' люгнъэлыльын, Йъэлыги пытк'ычарэн' Гэтчылин ытлён.
К'ынвэр-ым рыпаавнэн Ынкъам питтынин.
Ынк'о тэн'ынчымк'эннин Кытчарэйпыльын.
Оонъынтальыт Н'инк'эй оонъынтальын, Кукэк'эйн'ынрыльын, Иннук'эйык пыкирык Камлелы лылепгъи: «Какомэй, мэн'к'о мымгок Оонъыгыркэмгок!
Ипэ э'ми уунъыт Атлягпэран' варкыт?» Ынн'ин ытлён ивыльын Тумгынынэ валёмнэн, Ынкъам гагчеты йъонэн Уунъыгийнрэльын.
– К'эглынангэт а'мын, мэй!
Мэн'к'о вай мынымго?
Колё мыкуунъыльын Мургин вэты ваны!» Ынк'оры авъеткынка, К'ынвэр-ым ачгыта, Оонъэгыркэмгогъат Мачвакъолк'эвэты.
Нымкык'инэт уунъыт Ыргынан нэпрынэт.
Кукэк'эгти мык'ыльыт Нэтэнйыръэтынэт.
Ытръэч рагтытыляма Тан'гэмо нэлгынэт, Мачымыльо коёттэ Кукэкин уунъыт.
Ынкъам ымы ыргынан Тан'гэмо гэлгылин, Мэн'к'оры гамголенат Оонъыгыркэмгок.
Ытлён милицията нэрэпиригыт Н'инк'эк'эй-ралечеттомгын Чакэтта нинивк'ин: – Иа'м ынрак' тэргын'н'оркын?
Тинэнвичын'ыркын!
Эк'уликэ, атэргатка.
Нэгитэркынигыт, Ытлён милиционера Вай нэрэпиригыт!
Ынн'ин ивыплыткук, н'инк'эй Нымэрэгтывак'эн.
Виин нывйитвык'ин кытэ Рарагтын'ын'ольын.
Ынкъам нычимгъук'ин: «Лен'ытэк' ынк'эн, Милицияльыт «э'ткин'ыт» Гамгатэргыльтэты».
Амъатав айылгавыркын.
Нэмык'эй чакыгэт, Ымы-ым ралечеттомгыт Атэргатка варкыт.
Нак'ам танайылгынъёгты Ванэван ныетын, Тэргыльэты н'энк'аеты К'ол милицияльын.
Челгъэнныкамлетльан Челгъэнныкамлетльан, О'мрыкъалелгыльын, Н'инк'эй тылеркын К'энрээ'мэтыльын.
О'мрыкытъыльеквэ Ытлён вай тылеркын.
К'энрэк апак'атлы Лыгийъэчычеркын.
Гэмо лын'ыркынин Льулк'ыле эргыргын.
Пин'ъычык онмыльык Тан'амэчатыркын.
Ыныкит-ым льунин Пипик'ылгын ынан, Колё тэнн'ыткугъи, Яалегты тыляма.
К'ынур гэнйигычгэвлин Ынк'эн пипик'ылгэ.
Вэчьым гакоргавлен Мъапэпэк'ылгэты.
3 Н'ээккэк'эй Како н'ээккэк'эй Инъэк'эй н'ытогъэ, Мигчирыск'ивыльык Ытлякы рээн.
Ынк'оры тылельыт Тумгык'эгти льунинэт.
Мэчвуск'ымчыку еп Н'аргынэн нытвак'эн.
Нэльугъэн ыргынан Вычготтытъолк'ай.
Ралечетык кынмал Наяамгогъан.
Н'инк'эе вэннэтэ Ытри напэнрынат.
Ытръэч-ым налвавынат Йъок н'ээккэк'эгти.
Чимгъульын Ан'к'ачормэты к'ытыльын Кылкакномакавыльын, Пэгчаткогты рэлк'ынн'ыльын Мэмлылгэпы лейвыркын.
Айычгэты эймэвыльын Вычгыква вылгыткоркын.
Нак'ам эвынгитэчьэтэ Пэгчаткон рытыркынин.
Ы'твыткульу рэнъэлн'ыркын Лен'ытэк' митъэ игыр.
Амъатав амк'ынэргатык Ан'к'ачормын йъоркынэн, Ымыльо пыкитльэт ы'твыт Лыги лын'ыркынинэт, Ынкъам рыкынмалчетавъёт Нэнатанрылгык'энат.
Ынн'ин «мигчирыск'ивыркын» Амк'ынэргатык ытлён, Ы'твыткульу рэнъэлн'ыркын Вэчьым ынк'эн мэйн'этык.
Лывавын'н'ольын Нылек'ин гымыгрээн Йъарат ныппылюк'ин, Эмимэ нывэк'этк'ин Ковлёкы пэральын.
Оратвак тылетумгын Гапан'ъэвпэрален, К'ынур-ым лывавын'н'ольын Чейвэ урэтылек.
Ынкъам вай гэвын'н'олен: «Гыткат пэн'ъивэтгъэт, Тылвавын'н'огъак вэк'этык.
Ковлёрва мынинмык».
Ковлёрвыт йъэтылельыт, Нинэгитэк'инэт.
Ынкы йын'атвальыт-ым А'мын ваннагыргыт.
Мури тылельымури Ныпычвэтгавморэ.
К'ыгитэткутык тури, О'равэтльаторэ!
Микымил мытпэраркын Мури лывавын'н'ок, Рарагтын'ыльыморэ Талватэргын'н'ота.
Тиркык'ымчучьын Н'инк'эйырык ярачыко Миргын пын'ылтэтльан, Гакамлелтален вакъота Лыгэпагчен'эты.
Патгыргык эвлыпэральын Тиркыкин к'ымчучьын, Эвынгитэчьэтэ тылельын Н'инк'эе нынтык'ин.
Ынк'эн-ым тиркык'ымчучьын Тэркамэчатын'н'ок, Э'нк'у о'птыма нылгык'ин Киткит йык'ытчольын.
Пчек'алгын Гымнан нэнарайъон'эгым Пчек'алгын пин'куткульын, Ытръэч нак'ам тылвавыркын Пирик мэйн'ылевтыльын.
Алымы торчен'н'ытольын, Вачак' йъэпин'куткуркын.
Мэчрин'эткутэ тылеркын, Тымкыткынык вакъоркын.
И'вчиткэльын пин'куркын, Милгыгмил о'мгыткальын.
Гымнан вачак' мэйн'ыльигым Йъок тытан'ылвавыркын.
Вытэк'ыле К'эйъыттъын чивмывилюльын Налгын'ойн'ынэлёркын.
Чивмыпин'кутэ пэк'ыткульын И'рэпэлк'ынтэтыркын.
Рыгъёлгык'айык пин'куткуркын, Н'инк'эйк'эйык пыкирыркын, Мэнигытъулык юуткуркын, Мъэлевтэ тэвляткоркын.
Н'инк'эе-ым пэнрыркынэн, Чит вайнаркынэн, Кытъаткэ ынрак' гынтэвыркын Вытэк'ыле инъыльын.
Вэнлыги-ым кытгынтыйъонэн Чевмык'онагльа ынан, Йынрыгэн'кы пэк'ыткульын, К'ымилик эймэвыльын.
Ы'ттъэ ытръэч гантымн'эвлен Мэнигытъулк'эй ынин, Юутэ рынрыё гынмылкин, Мин'кы вай гэнэрэтлин.
Кынъюльын Гъурэтлин ытленъюк'эй Вэты амтэргыльын, К'онпы ынин льулк'ылк'эй Алван' эмнъэлыльын.
Ынин-ым чакэттык'ай Мачмайын'кы вальык'ай Эмрэкынъюн'ыльын Ытлён коргыльольын.
Кынъюркын н'ээккэк'эй Мэгчеранма ытльак, Эргыкыльэн гырэпк'эй Яаркынэн ярак.
Алымы-ым нэмык'эй К'эйвэ ныппылюк'ин, Вачак'-ым ытленъюк'эй Нинэтэн'ынъюк'ин.
Эвын-ым ытлянъёгты Ынпычьу итыркын, Ынкъам онтымытвагты Ытльагты а'тчаркын.
Н'инк'эгти ынкъам йильэт Кыткытык нывичвэтк'инэт Йичьэннупык к'ача, Н'инк'эгти ныппылюк'инэт Коргытанн'ыткогты.
Люур вай чекавэтывак', Мэн'к'о рай чымчайпы Э'йн'эръугъэт: чиик-к, чиик-к!
Ытлён ръэнутк'эгти?.
Ванэван нычичевынэт Ымыльо н'инк'эгти.
Йичьэннупк'эй ныппылюк'ин Ынрак' рэк'ъэйн'эгъи?
К'эюук'эй К'эюук'эй гъурэтлин Вэты эвлыгыткальын.
Кытылк'эпы чейвыльын Эмпэтле нитъунтэтк'ин.
Вачак'-ым чейвыткульын Пэтлек'эй нымлытвэк'эн, Ытльак ныминринэтк'ин Ынкъам ныкоргъайн'ак'эн.
Ытлён и'рэмъетыльын Вай нынвилыск'ычетк'ин.
4 Рыюльын вакъотвальын Ынрак' йъонэн.
Люур ягыткомгонэн Рыюльын вай лявтэпы, Лыгэн арычгатыльын Кытэк'эй райвалявкы.
Рыюльэ-ым гитэнин Ыныкы егыткульын, Аны мэйн'ылылельын Рычен'ыттэвыткульын.
Нак'ам вай ныллептилк'ин Н'ычвынгыргык'ай а'мын, К'ынвэр лылептилыльын Рыюльэ чит рытавнэн.
Вачак'-ым к'эюук'эй Лыгэн нытвэтчатвак'эн, Мэчичьу гыткалгык'ай Нэнагтынгырголявк'эн.
Винрэттумгын миргин Вулк'ытвик ынпыначгын Вээмык нынгин'ыткук'ин.
Ынык к'ача пэнъёлгын Чыгайыткынык нынлетк'ин.
Ытлювъёк'ай-ым ынин Ваамлын'ата нылек'ин.
Гырголяйпы нытлепк'ин Коргэты ыныкы йъилгын.
Мимыл нык'элпэрак'эн, О'птыма виилгитэнэн'.
Ынкэчыку умкыкин Выйилвыйил нывытрэтк'ин.
Амнон'гыпы мэн'к'окэн Вээмк'эй нывыргыргэтк'ин.
Н'ычыткэн-ым нэймэвк'ин Миргык'эйин пэнъёлгыкэн.
Н'инк'эе нэнайъок'эн Ынпыначгын гин'ыткульын.
Ынкъам нинэвинрэтк'ин Ытлён ыннынрагтатыльын.
Магляльык'ай К'унэче кыткытръогты Тынтогъак н'аргыногты, Люур гымнан тыльугъэн Тылельын гэкэн'ыльын.
К'эйык'ын тыгитэгъэн, Ынкъам ынк'эн тэлкылгъэн, К'ытлыги рай нылек'ин К'ырымэн гэкэн'ыльын.
Ипэ ынк'эн н'инк'эйк'эй Нылек'ин магляльык'ай, Ачгыта н'ирэк' ы'ттъыт Нинэнръилемъевк'инэт.
Ынк'эн Комбинатыльэн Н'инк'эйк'эй нырагтык'эн.
Гэмо ытръэч рэк'ыльын Анадырэты ытлён.
Тылянво нинэлгык'ин Ръэтк'ай эчьуукыльин, Киткит к'итычгэтыльын, Ымы агтонмыкыльэн.
Вачак' аны магляльын К'ол нитк'ин намэчатк'эн.
Эвытрыкэ нынъэлк'ин Мъэтынупык галяльын.
Нак'ам ныпъултыткук'ин Орвык'ай ныппылюк'ин, Пэтле йык'унтэтыльын К'ытрык пыкэрын'н'ольын.
Мэн'ин ипэ нипк'ин Нылек'ин н'инк'эйк'эй Ваамлын'эты.
Элгывтычгыльык'ай Ынрамачайгыпы.
Ынан тумгынэк'эй Рырынгиивнин, Ынкъам вай ынкэк'эй Эк'ылпэ ивнин: – Вайын'к'эн вай мран'к'ач Гымнин яран'ы, Гымнин н'ан мран'к'ач Варкын к'оран'ы.
Ынкы-ым вай ытлён Татлыгнэн тумгэ: – Вынэ, мэй, ванэван!
Ы'ръунтэтыткукэ!
Гымнин н'ан мран'к'ач Н'анк'эн к'оран'ы, Гынин-ым н'ачгын'к'ач Ипэ яран'ы.
Какомэй яран'ы Мран'к'ач микын?
Ынкъам рай к'оран'ы Н'ачгын'к'ач микын?
(Магаданкэн такниган 'ынвын, 1982 г.
)
Виилыгтын тайкыё Иван О'мрувъена Тагазенӈыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такалеӈынвык «Крайний Север» Тагазенӈыльын Иван О'мрувъе Тайкыёттэ 998.
Рывъёльавъё 6.
Чукоткакэн автономныкэн округ «Ыяакэн Эйгысӄын» № 4 (35), 17 июнык 2005 г.
 Тайкыё газетак «Крайний Север» С.
1 Нутэтумгыт Инэнмэлевэтыльын Зотова Чукоткак нымытваркыт нымкык'ин авынн'откакыльэпы инэнмэлевэтыльыт – лыгъоравэтльат, айванальыт, к'аарамкыт, чуваныльыт.
Варкыт Эргыпатыльыт врачтэ Россиен, отличникыт здавоохранениен, нымкык'инэт еп вама Советкэн вагыргынлягыргын гинэнпиривлинэт ордена ынкъам медаля.
Мынытвынат к'утти нынныт: Валентина Косыгина, Ольга Тымн'ъэттъувйи, Анатолий Етъаквыргын, Анна Нахти, РаисаТэгрын'э, Нина Плотникова, Наталья Носкова, Нина Килянко, Лида Тэгрынкэу, нымкык'инэт к'утти.
Гэргыпатленат мурык Майя Ы'ттъыринтын'э, Галина Кальанто, Леонид Ринтувйи, Сергей Кымъылгын.
Лымн'э н'энъян – а'ачекыт ынкъам н'эвыск'этк'эгти игыр гыюлетыркыт Анадырык, микынти кэлиткуплыткук рамгон'ыт мигчирэтык нымнымыткук.
К'ол гыюлинэнмэлевэтыльу итыркын авынн'откакыльэпы айванальын'ав кандидат медицинскыкэн наукэн Раиса Зотова, мэн'ин гымнан тынвэтгаатын.
– Кэлиткуплыткук клиническыкэн ординатурак гым инъэйн'эви Анадырэты Тамара Ивановна Астахована, мэн'ин гитлин эрму лабораторияк инэнмэлевэткин филиален Институтэн терапиен, – гавэтгавымголен Раиса Михайловна.
– Манэмынгыквын инэнмэлевэтыльин ымван'эт лён'мыкытвальын ынкъам гым ачгыта тымэгчератымгогъак округкэн маляврак врачо-кардиолого.
1993 гивик мури гэлейвымури нымнымэты Марково Анадыркэн районкэн, мин'кы мытъорамръагэтанат ымы к'орагынрэтыльыт.
Микынти мэчтъытльэт мытынэквэтэвынэт Анадырэты тан'гэтанво ынкы.
1994 гивик гакалеткомгойгым аспирантурак.
Ынкы тынъэлык ынанъыттъыёлкэн авынн'откакыльэпы кандидато медицинскыкэн наукэн.
– Калеткома ординатурак ынкъам аспирантурак, ръэнут эн'ъэлю гынан гэлгылин?
– Гым нэныйгулеквым нымкык'ин инэнмэлевэткин мигчирык директора Институтэн терапиен академика Юрий Петрович Никитинына ынкъам кандидата медицинскыкэн наукэн Татьяна Петровна Анмутына.
Ыргынан к'онпын' гым пэгчин'у нылгигым, нак'ам ытри ынн'атал гыютльу ынкъам тан'ъоравэтльо гитлинэт.
Панэна ытри тытаписьмон'ыркынат.
Калеткома н'ирэк'эв гивин'ит ординатурак гатвайгым Учебныкэн центрык, гынрыру лынъё Президента Россиен.
Нык'итпыльэтигым, колё нытгымэтигым рэйгуленн'ык ынкъам чама к'онпы нырарагтын'эгым Чукоткагты.
– Микынти игыр гыныгрээн мигчирэтыркыт Анадырык отделенияк лучевой диагностикэн?
– Ынк'эн Дмитрий Юрьевич Рогозин, мэн'ин Анадырэты гэпкитлин еп 1987 гивик, ныйгулк'ин, нык'итпык'ин.
Ымы Мария Острась, эвыр к'утти.
– Варкыт турык торъяанан'ат?
– Элек 2004 гивик округкэн маляврагты гэныпкирэтлин Америкайпы торъяанан', э'митлён игыт мытъяаркын.
Мыкын' мытъорамръагэтан'н'онат о'равэтльат, нак'ам мачымыльо тъычгыргыт пэтле мытэлкылыркынэт, к'ымэл-ым ынкъам мытынмэлевыркынэт о'равэтльат.
К'оныры нъэлык губернаторо Роман Аркадиевич Абрамович, нымкык'ин вагыргыт рыплепавын'н'огъат.
Ымы национальныкэн нымнымыткогты пыкэрын'н'огъат врачтэ.
Чит-ым н'ан мэчынн'ытэк нымкык'ин нымнымыткук ынкы инэнмэлевэтыльу гапэлятленат амфельдшертэ.
К'этэв ныйгулк'инэт, нык'итпык'инэт.
Виилыгтык: Р.
 Зотова гэккэтэ (н'ачгын'к'ач).
Ръапын’ыл?
– 3 июнык Ватыркак гэнныръулин, к'ол ынкэкыльин гин'ык (купрэк) гаквален вирувир.
Ватыркан – ынанайвачын'к'ачкэн нымным Чукоткакэн, ынанъыттъыёл нынныръук'ин.
Еп уйн'э ыннын'ытыкин талонтэ, ынк'эната рэмкын еп аннын'ыттымгока.
Нэрэрэнн'ынэт талонтэ, ватыркальыт раннын'ыттымгон'ыт.
– 21 майык гэнвэнтылин тотрак Чукоткакэн округкэн музей, тывъё Музейный Центр «Наследие Чукотки».
Ынкы рыкалыровъёттэ амкомъэты, тан'гэтан' гэтчылинэт.
Нак'ам музей варкын рыпэт н'ырок' пытвэск'ык майн'ырайн'эн, ыпэ Дворцак культурэн, э'митлён нэмык'эй пэтле рамэгчерымгогъа.
– Анадырык гатвален семинар, рыляё Красный Креста (ынкэгйит пын'ыл к'ыкалевэтгаквыткы н'ирэк'эв страницак н'отк'эн приложениен).
– Гарылгыленат гыръоплыткок н'элвыльыт ымыльыокругык.
Ымыльо хозяйствоткок гынритыркыт игыр амрытэнма 163 тысячтэ к'аат.
Талпытагнэты гивин'ит вальылк'ылтэ 148 тысяч к'аат.
Лымынкы энаныгръольаквыргын эчвэра гатвален.
Амыргынан муниципальныкэн унитарныкэн предприятияттасельхозкэмэтъын'ыльэн «Пионер» ынкъам «Амгуэма» гивмэтлинэт, ынкы гэкимылтэтлинэт ялгытык к'этыран'атванвэпы гырокы ынкъам к'аат гэк'упк'этлинэт, тъэръэв гатвален к'эюу.
Ынантан'мэгчетльо-ым гатвыленат канчаланыльыт, мин'кы гэнъегтэлевлинэт мыкычьу к'эюут.
– Анадырык мэгчерымгогъэ тэнкэвн'ыплыткук библиотека нынныльын В.
 Этъо гатан'пэратвэлен ынк'эн культурныкэн учреждение.
Нак'ам кэлит ынкы о'ран' тан'гэтан' гэтчылинэт.
Мигчитльэт ынкэкинэт нин'вин'к'инэт.
Иван Экукэки.
Врач-кардиолог, кандидат медицинских наук Раиса Зотова – гость приложения «Эйгыск'ын» – 1 с.
2 Пын'ыл Ынпыянвэн к’утти вагыргыт гэнчичьэтлинэт Анадырык мытлын'ъылён'эт, тэкэм талпын'н'ок майъэлгын, гатвален семинар рычечьатынво к'утти вагыргыт ынпыянвэн.
Энанымгон'атыльо ынкы гитлинэт Ымыльынотаеквэкэн общество Красный Крестэн ынкъам Красный Полумесяцэн, Центральныкэн офис Россиякэн Красный Крестэн ынкъам Департамент социальныкэн политикэн ЧАО, лымн'э Чукоткакэн автономныкэн округкэн отделение Ымыльыроссиякэн общественныкэн организациен «Российский Красный Крест».
Семинарынвык гатваленат Дмитрий Федотов – директор Департаментэн аналитическыкэн аройвавчычакэн Россиякэн Красный Крестэн ынкъам Александр Мэтью – эрым представительствэн Россияк Ымыльынотаеквэкэн федерациен обществоргэн Красный Крестэн ынкъам Красный Полумесяцэн.
Пын'ылтэлыркын эрым Красный Крестэн Чукоткакэн Ида Ручина: – Вагыргыт ынпыянвэн Россияк рычичьэтыйгут гэнтылинэт ыннанмытлын'эн нымытваванвык, ынкыгрээн Чукоткакэн автономныкэн округык.
Авынрайъонъёлк'ылё семинарык гитлин тан'ынчечьатгыргын вагыргыт ынпыянвэн.
К'элюк' к'улин исполнительныкэн эрмэрык мурыгнутин кытвагыргыт ынпыянвэн ыннанын' нарылгыркынат лымэвыр чама тан'гэмо нэлгыркынэт эмэйгулеткитэ рырова вальыт Москвайпы нутэйиквит, мин'кы нэмык'эй нымытваркыт мурыгнутэкин граждантэ-ынпыянвыт.
Ипэ-ым тан'ымыльо вагыргыт тан'амалван' вальыт ынкъам ынк'эната амъянра тан'ынчечьатъёлк'ылтэ ынкъам вэты ыннаны к'итпу ынкъам эн'элю лынъёлк'ылтэ.
К'этэв ынкъам гатваленн ынк'эн семинар-энанчечьатгыргын нымытвавагыргык Анадыркэн ынпыянвэн.
Гамн'ылётколенат тъэр ы'лён'энн'эт 185 ынпыянвыт.
Гатан'ымн'ылётколенат, гатан'палёмтэтленат.
Семинарынвык гатваленат мигчитльэт соцзащитэн, к'итпыльыт общественныкэн организациен, Советэн ынпыянвэн ынкъам ымы Красный Крестэн.
К'утти вагыргыт вытку мытвалёмынат ынкъам пэгчин'у мытылгынэт.
Мачымыльорык гатвылен, ин'к'ун ивкэ нэнъынымкэвын пенсия ынпыянвэн, игыр ынк'эн панэна еп тъэрылтэтыркын манэтрэлык коммунальныльэн мигчитти, манэтрэлык яаёт ярат.
Э'квыргъам к'утти вагыргыт гайман'эн чинит нымытвальа тан'ынкытвылявын', тан'ынръачн'ытовын'.
Кытвыл мигчитти ынкэгйит рыплепавык, тан'ымыльо ванлягыргыт ынпыянвэн гыму, эн'ъэлю рытчык.
Чама к'ээк'ын мытрэтэн'ынчичьэнн'ынэт тывъёттэ семинарыльа вагыргыт.
Моргынан лыги, ынпыянвыт к'утти панэна нык'итпык'инэт, лёнратымн'этван'а ытри итыркыт.
Кытъаткэ-ым тэкэм ытри мыкын' а'к'ачемгъотвагты гатвата, тымн'эрак'эты гъэнк'эръутэ.
Лыгэн-ым ытри отгынкамагравын' вальыт, отгынъаа'вын'.
Ытри гъээ'тэ, титэ ганпаава пынлёткок гыёлын' вальыт н'энъянвык.
Ынпыянва гэтэн'ыйгулетлинэт тэлен'кинэт тан'вагыргыт лыгъоравэтльаваратэн ынкъам ымы к'олеваратыргэн.
Ыргынан ынк'энат вагыргыт вэты кылейгут нэрэнтын'ыркынэт, ин'к'ун н'энъян ымы нырэк'итпыльэнн'ыркын тан'нымытвак.
Кытъаткэ-ым ыргинэт гыёлятгыргыт к'улин люнрэркылен'э нэнтыркынэт, вэлво нэлгыркынэт этлы амн'энъянва, ымы к'утти эрмэрык.
Ынк'эната нэмык'эй ынкы ынпыянвыт гъээ'тэ, гэк'увчимгъутэ.
Ынк'эната мэчынкы ымы рыпэт гатъылын'н'ота.
Вама семинар моргынан лыги мытытчынэт нымкык'ин вагыргыт, э'митлёнат тан'ынчечьатъёттэ талпын'н'ок н'отк'эн йъилгын мытратвын'ынат правительствогты Чукоткакэн автономныкэн округэн, ымы общественныкэн организацияткогты, вальыт ынкъам к'итпыльэтыльыт Чукоткак.
Э'квыргъам энмэч игыр тан'ытвын', ин'к'ун вэты тан'ынк'этпавъёлк'ылтэ н'энъянвыт вэнратынво ынпыянвыт, ымы ванляёлк'ылтэ предприятият, ин'к'ун ынк'энырык нэнъывинрэтыркынэт мыкын' мигчирэтыльыт ырык пенсияльыт чукоткальыт.
Лыгэн-ым вэты кынмал мынринъэтэнн'ыркын ратагнымытван'ык, рэтэн'винрэнн'ык мургинэт ынпыянвыт.
* * * Тывъёлк'ыл, семинарынвык ынкы вальагамыкытвылен, ин'к'ун кытйъарат тъэрылтэтыркын пенсия манэтрэлынво омом, мимыл, нымытваран чукоткальа.
Нак'ам ымыльо манэтрэлятъё итчывитльэн.
Ымын' вэлыткорак роолк'ылтэ ынкъам кимитъыт танн'ынотакэнак этчывэлын' вальыт.
Ынпыянвыт гивлинэт, к'ол гитэ мигчитльэрык ынкъам к'утти н'энъянва ытри к'итпу, тывэлю люн'ылгэ нэнтыркынэт, люн'винрэтэ рэк'ыткутэ, ымы йъарат-ым рак'ылк'ылё к'нур чама нэлгыркынэт.
Пенсияльыт гэтэгъен'линэт вак Анадырык энанымн'ылявкэн вэтгавъёлгэпы, телефонгыпы мэгчерын, ин'к'ун пэтле ымыльорык нэнъэлкылыркынэт вальыт вагыргыт.
А'нк'агыргын, панэна еп нымнымыткук уйн'э вальыт ваннынмаляватыльыт.
Чама кытйъарат к'утти эн'эн'ыт (мэлевичгыт) итчывитльэт, а'к'аркорын' вальыт тъарпенсияпэрэльа ынпыянва.
Лымн'э к'утти семинарыльыт гивлинэт, вэчьым отпускыск'эвыльэты нэнъымитъэйылыркынэт пенсият, вэлер н'ирэнйъилгыкин, корынво рин'экинэт билетти танн'ынотагты ынкъам нываткэн.
К'ол лыгъоравэтльан умэкэтыльын гэн'инмэтлин – мачынымкавынво к'этанныт тымынво ынныръук Анадыркэн кынман'к'ак, энмэн мынгыткэн ынныт кытйъарат тъэркин ымгэвэн'эт, к'элюк'ымыгэрэтэтэвъэлн'э, льэлен'кы гарасолыннон'а, гэрэннэръун'э.
Ымы лейвинэн'эт (автобустэ), яаёттэ Анадырык, ыныкит курэ нэрэтчын'ынэт, наранпаавн'ынат н'элк'ивык ынпыянва.
Гивлинэт, вэчьым ынпыянвэты нанъынтэнмавын яанво элвэльин автобус, э'митлён нъылейвыркын ымын' мачынан мэчкытэ, кытвыл тэнмычьыгъет.
К'утти нымкык'ин вагыргыт пенсияльэн вэтгаво нэлгынэт семинарыльа.
Нак'ам ытри амк'ынэргатык эркуркэ ганобедавленат ресторанык «Анадырь».
Тэн'вытку ынн'ин вальын семинар к'итпу нэлгыгъэн анадырыльа, ыргынан нэнвэлынкык'унэвынэт мигчитльэт Красный Крестэн, социальныкэн мэгчерынвыкэн.
3 Мынтан’кэтъонат Ытри гак'этпынымытваленат Дьячкова А.
(1840-1907) 1893 гивик Владивостокык гэтэйкылин кэликэл «Анадырский край».
Тэкэлин'ыльу гитлин марковыльын-чуваныльын Афанасий Ермилович Дьячков.
1883 гивик-ым Марковок гамэгчерымголен н'ыронгэвэн'эткалеткоран, мин'кы кэлиныгйивэтыльу гитлин Афанасий Дьячков, к'итпыльэтыльын талвапалк'аттагнэты – 1907 гэвэтагнэты.
1883-1893 гивиткун'ит гэкэлиткуплыткулинэт Марковок 115 о'равэтльат.
Палк'аттагнэты Афанасий Ермилович к'ээк'ын к'ымэк 14 гивин'итти ынкы кэлиныгйивэтыльу гитлин.
Ыныгъягна гэкэлиткуплыткулинэт лымн'э к'ымэк 150 о'равэтльат.
Ынн'ин кэлиныгйивэтыльэ Дьячковына рыйгулевнинэт калевэтгавык ынкъам кэличитык амрытэнма 265 о'равэтльат.
1907 гивик нымнымык Марковок кэлигъютльу гитлинэт 80 процентамэл мыкэльыт нымытвальыт.
Кэлик «Анадырский край» Дьячковына гатвыленат: Анадыркэн нутэйиквин, ынкэкин н'аргынэн, нотагаймычьыт ынкъам умкыт ынкы тын'эльыт, гынникыт-н'аргыночьыт, к'аат, галгат, ынныт, вараттэ, тэлен'кинэт вагыргыт, пыкирыльыт русильыт, нымнымыт, ыннын'ыттыкин, гыннигн'ыттыкин ванвыт, к'орагынрэтгыргын, ыннын'ыттыгыргын, галган'ыттыгыргын, ан'к'агыннэгн'ыттыгыргын, нымытвагыргын, вэлыткогыргын, к'утти вагыргыт Тан-Богораз В .
(1865-1936) Гъурэтлин городык Овруч Волынскыкэн губерниякэн.
Гэкэлиткулин Таганрогкэн гимназияк, Петербургыкэн университетык.
1886 гивик гавоск'ырален Петропавловскыкэн крепостык, ынк'оры мынгыткэн гэвэгты танымчан'ынво гэнэквэтэвлин рытымучьэвэ Средне-Колымскагты.
12 тысячтэ верстыт ынан яанэнат лейвык Колымаеквэ ынкъам Чукоткаеквэ, гыюленнинэт лыгъоравэтльэн ынкъам айванальэн йилыт.
1899 гивик гэтэйкылин Богоразын кэликэл «Чукотские рассказы».
1900-1901 гивиткук Владимир Германович Богораз нэмэ гэнутэлейвылин.
Ытлён гатвален Анадырык, Марковок, Каменскоек, Карагак, Паланак, Воямполкак, Тиличикик, Ватыркак.
Ынк'оры н'ирэнгивин'ит ынан, вама Нью-Йоркык, тэн'ынчичьэннинэт чиниткинэт материалтэ, тэн'ыйгуленнинэт ынкъам тайкымгонэн кэликэл «Чукчи».
Ынн'ин В.
Богораз эргыпатгъэ ымнотаеквэк к'ол ынангыётльо этнографо, ынангыётльо лыгъоравэтльаваратэн вагыргык.
Ынан лымн'э гэтэйкылинэт нымкык'ин рассказтэ ынкъам романтэ («Восемь племен» - к'ол), гэкэлилинэт лыгъоравэтльэн лымн'ылтэ.
(1900-1970) Тихон Захарович Семушкин гъурэтлин 26 июнык 1900 гивик нымнымык Старая Кутля Пензакэн губерниякэн ройыръык крестьянинэн.
Гэкэлиткулин Москвакэн университетык.
Пэгчин'у ынан гэлгылинэт этнографиякэн материалтэ В.
 Элек 1924 гивик Т.
Семушкин гэквэтлин Чукоткагты, ынкатагнэпы к'итпу рытчынин Эйгыск'ынутэйиквин.
Чукотка ынан к'онпы чимгъуу нинэлгык'ин, нинэрэчичевн'ык'ин, кэлик нэнатвык'эн.
Ы'ттъыёлкэн повесть «Чукотка» (1938-1940) пэтле гэргыпатлен.
Яачы тэйкынин роман «Алитет уходит в горы» (1947-1948).
Ынк'энат кэлигйит гэтэйкылинэт кинот «Романтики» (1941) ынкъам «Алитет уходит в горы» (1949).
(1920-?)
Николай Елисеевич Шундик гъурэтлин нымнымык Михайловка Хабаровскыкэн крайкэн ройыръык крестьянинэн.
1939 гивик гэквэтлин Чукоткагты, мин'кы 7 гивин'ит гитлин кэлиныгйивэтыльу.
1948 гивик ынан гэтэйкылинэт очеркыт «На краю земли советской», э'митлён ынк'оры гэтчылин документальныкэн повестё «На краю земли чукотской».
1952 гивик гэтэйкылинэт кэлит «На Севере Дальнем», лымн'э роман «Быстроногий олень».
1977 гивик плыткунин тэйкык роман «Белый шаман», мин'кы гамыкытвылен Чукотка.
1981 гивик Шундик нэмэ гатвален Чукоткак.
Куркутский А.
(1905-1979) Александр Иванович Куркутский гъурэтлин Марковок 1905 гивик ройыръык охотникэн.
Гэкэлиткулин церковныкэн-приходскыкэн калеткорак.
Кэлиткуплыткук ынкы гитлин йилыльэтыльу русильин ынкъам америкальэн вилуткумигчитльэк.
Ынин йъэлгытомгын Михаил Павлович Куркутский гитлин члено Анадыркэн уездыкэн комитетэн.
Куркутский гэк'итпыльэтлин партиякэн ынкъам советкэн мигчирык.
1924-1929 гивиткун'ит – секретарь Кулючикин сельсоветык.
Ытлён, энма председателё правлениен Усть-Белаякэн кооперативэн, ачгыта гитлин заместителё председателен Анадыркэн райисполкомэн.
1934 гивик – член Чукоткакэн окрисполкомэн.
1935 гивик гэнъэтлин заместителё председателен Чукоткакэн окрисполкомэн.
1938 гивин'ит – Куркутский председатель Анадыркэн райисполкомэн.
1950 – Куркутский гэмигчирэтлин райкомык партиен, 1954 – секретарь Чукоткакэн окружкомэн партиен.
1957– нэмэ мэгчерымгогъэ Марковкэн районык.
1960-1967 – инструктор окрисполкомэн, ынк'оры к'ээк'ын амн'ырооткэн гивин'итти гэмигчирэтлин округкэн государственныкэн архивык.
Гинэнпиривлин ордена ынкъам медаля.
(1915- 1991) Ытлён онмык'этпъоравэтльо гитлин, кывчемгъольо, тан'ъоравэтльо, лымн'э ван'эн'аво.
Ымван'эт, лыгэн-ым палк'аттагнэты, гэтгымэтлин лымынкы мигчирэтык.
1932 гивик Ухсима гэнъэтлин ынанъыттъыёлкэн комсомолн'аво айванальэн варатгыпы.
Гэмигчирэтлин райкомык комсомолен, райкомык партиен, воспитателё Увэлекин интернатык, технолого каерак.
1967 гивик Ухсима Ивановна пенсияльо гэнъэтлин, э'квыргъам энмэч н'ирэк' гивин'итти галяк нэмэ мэгчерымгогъэ – ван'эльо Провидениякэн райбыткомбинатык.
1976 гэвэтагнэпы гитлин нинъэйвыткульу кружокык кэлиткульин ван'эк гыюлетыльин.
Ухсима Ивановна Ухсима гинэнпиривлин ордена Ленинын.
Тэвлянто (1905-1959) Гъурэтлин ройыръык к'орагынрэтыльэн Колёчен'к'ачкэн.
Н'энк'айъаачеко гамэгчерымголен вилыткульык.
1926 гивик Тэвлянто гэкэлиткуск'ивлин Ленинградэты Институтэты Айгыск'ываратыргэн, кытъаткэ-ым амтъылын'н'ок пэтле ганватлен Чукоткагты.
Гамэгчерымголен Анадыркэн райисполкомык, К'ытрыкин культбазак, ынк'оры Чаакэн культбазак.
1934 гивик Тэвлянто гэнъэтлин председателё исполкомэн Чукоткакэн округкэн Советэн варатэн депутатыргэн.
Ынкы гэмигчирэтлин 1946 гэвэтагнэты.
Декабрык 1937 гивик ытлён гэльулин депутато Верховныкэн Советэн СССР.
Инъэтэтыльын раройвавык экономика Чукоткакэн 1939 гивик Тэвлянто гинэнпиривлин ордена Трудового Красного Знамени.
Майн'ымараквыргын вама Тэвлянто н'ирэче, 1944 ынкъам 1945 гивик, гинэнпиривлин ордена Красной Звезды.
4 Элеръугъи Мурыгнутэк элеръугъи.
Чавчыват имтилк'ытыркыт, ыргынан н'элвыльыт нагтатымгонат ээгъянвэты, мин'кы гэрэн'лин, гимлылин.
Н'отк'энат виилыгтык льуркыниткы н'эйыкк’ачайпы тальын Элк’этвээм, йъаяк’ыт тынопыткынык вальыт Ватыркаваамчормык ынкъам вээмк'эй Казачка гыргоча, чымче Анадыргыпы.
Ымыльо ванвыт – йык'к'айъым!
Ынн'энк'ач танляйвын’, тан'пан’ъэвн’ытон’.
А’тав, элеръук, мыкын' гэлейвэ н'аргынойпы, гакоргава морыгнотагты.
Ытри гак'этпынымытваленат 1977 гивик Чукоткакэн округкэн комитета ВЛКСМ ганвэтгыльавлен премия нынныльын Тэвлянтон рыпъёно студентэты эвынн'уткэкыльин нымытвальэн.
Э'йн'эвтэгын В.
(1925- 1982) Гъурэтлин онмыльынымнымык, ройыръык к'орагынрэтыльэн.
1940-1941 гивиткун'ит гитлин пастухо, гамэгчерымголен-ым еп 1937 гивик.
1941 гивик Э'йн'эвтэгын гэнн'ивылин товариществота гыёлятынво счетоводо Пловеркэн колхозкэн калеткорагты.
1942-1947 гивиткук гитлин счетоводо колхозык «Онмэлен», «Новая жизнь», «Победа» Анадыркэн районкэн.
Сентябрйъэлгытагнэпы 1947 гивикин – инструктор-бухгалтер Анадыркэн райземотделык.
Мартатагнэпы 1948 гивикин – председатель колхозэн «Передовик» Анадыркэн районкэн (нымным Туманское).
1949-1950 – инструктор окрисполкомэн.
1950-1952 – Хабаровскыкэн крайкэн парткалеткоран.
1952-1953 – заведующий оргинструкторкэн отделен Чукоткакэн окрисполкомэн.
Мартатагнэпы 1953 гивикин – председатель Чукоткакэн райисполкомэн февральтагнэты 1955 гивикин.
1955 – заведующий общий отделен Чукоткакэн окрисполкомэн ынкъам лектор ОК КПСС февральтагнэты 1958 гивикин.
Гитлин йилыльэтыльу газетак «Советкэн Чукотка» 1958-1962 гивиткук.
1962-1963 – заведующий Красненокэн челгыракэн.
1967 – заведующий оргинструкторкэн отделен Чукоткакэн окрисполкомэн.
Март 1969 – заместитель председателен Чаакэн райисполкомэн августатагнэты 1970 гивикин.
Сентябрьтагнэты 1970 – заведующий организационныкэн-инструкторкэн отделен Чукоткакэн окрисполкомэн.
Июньтагнэпы 1975 гивикин – заместитель председателен Чаакэн райисполкомэн, эрым управлениен сельскакэн хозяйствэн.
1968-1972 – гэкэлиткулин партиякэн эквычьыкалеткорак, вальын ЦК КПСС.
1975-1979 – заместитель эрмин управлениен сельскакэн хозяйствэн Чукоткакэн окрисполкомэн.
Апрель 1979 – февраль 1981– заместитель редакторэн газетэн «Советская Чукотка».
Владимир Иванович Э'йн'эвтэгын онмык'этпъоравэтльо гитлин, гыттапармо.
Инъэтэтыльын раройвавма экономика ынкъам культура Чукоткакэн ытлён гинэнпиривлин ордена «Знак Почета» ынкъам н'рок’ медаля.
Гэвытваал К.
(1930-2001) Гъурэтлин эмнун'кы Чаакэн районык.
Гэкэлиткулин партшколак Анадырык.
Гэмигчирэтлин агиткультбригадак совхозкэн «Певек».
Гитлин председателё Ырыткучьыкин сельсоветык.
Ынинэт грэпыт, стихыт, лымн'ылтэ гакалейпатленат газетак ынкъам альманахык «На Севере Дальнем».
1985 гивик Магаданык гэтэйкылин ынин кэликэл лыгъоравэтльэн ынкъам русильин йилымил.
Калейпатынво гантэнмавлен Иван О'мрувъена.
Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такален’ынвык «Крайний Север» Тагазенн'ыльын Иван О’мрувъе Тайкыёттэ 557.
Рывъёльавъё 4.
Чукоткакэн автономныкэн округ «Эйгысӄын» №1 (32), 28 январык 2004 г.
 Тайкыё газетак «Крайний Север» С.
1 2005 гивинит 12 январык – 40 гивин'итти нъэлгъэт, титэ поселок Анадырь гэтчылин городо (1965).
Игыр городык варкыт: Чукоткакэн филиал Дальневоточныкэн отделениен Россиякэн Академиен Наукэн (СВКНИИ), Чукоткакэн отделение Тихоокеанскыкэн наукагъёляткэн рыбохозяйственныкэн центрэн (ЧукотТИНРО).
Городык варкыт кинотеатр «Полярный», Музейныкэн Центр «Наследие Чукотки» ынкъам радиостанция «Пурга».
Анадырык тэйкыркын газета «Крайний Север» ынкъам ынкэкин приложение «Эйгыск'ын».
2004 гивик Анадырык ганымытваленат мыкын' 11 тысячык о'равэтльат.
Игыр Анадырык нэтэйкыплыткуркынэт Дворец культурэн, мин'кы ратвагъа ымы музей, тэйкыплыткуркын Храм.
Анадырь – к'ол майн'ыпорт ы'твыткукин Северо-Востокык Россиен.
17 январык – 55 элен'итти Зоя Ненлюмкинан, айванальэн поэтессан (1950).
Зоя Николаевна Ненлюмкина гъурэтлин Нуук'эк.
Гэкэлиткулин Анадыркэн педучилищек.
1967-1972 гивиткун'ит гэмигчирэтлин радиок Анадырык.
Гитлин кэлиныгйивэтыльу нымнымык Новое Чаплино, ынк'оры Провиденияк.
1976 гивик гаялгытлен Анадырэты.
Ынинэт стихыт накалейпатымгонат областякэн ынкъам округкэн газетак, альманахык «На Севере Дальнем» ынкъам журналык «Дальний Восток».
1977 гивик Ненлюмкина гатвален Ы'ттъыёлкэн мурыгнутэкин семинарынвык н'иныльин литераторэн Эйгыск'ыкин ынкъам Дальний Воетоккэн.
1979 гивик Магаданык гэтэйкылин ынин кэликэл «Птицы Наукана» ынкъам ытлён, эвыр ыныкстихык йилыльэтыльын Александр Черевченко гинэнпиривлинэт премията Магаданкэн комсомолен.
1982 гивик Данияк гэтэйкылин ынин кэликэл, лымн'э Парижык гакалейпатленат ынинэт стихыт.
2002 гивик Зоя Ненлюмкина гэнъэтлин лауреато литературныкэн премиен нынныльын Юрий Рытгэвын.
2003 гивик Санкт-Петербургык гэтэйкылин ынин кэликэл «Избранное».
Ненлюмкинан варкыт лымн'э к'утти кэлит, ымы кмэн'эты тайкыёттэ.
НымытваркынАнадырык.
23 февралык – 60 элен'итти о'раттагнэпы Вера И'вн'эвыт, чукоткакэн поэтесса ( 1945 - ?).
Вера Ивановна И'вн'эвыт гъурэтлин ройыръык к'орагынрэтыльэн нымнымык Мэйн'ыпилгын Беринговкэн районкэн.
Гэплыткулинэт ынан 10 класстэ.
1966 гивик ынан гантомгавлен лыгъоравэтльэн грапчакэн-млявкэн ансамбль «Дружба».
Ынан чинит нинэтэйкык'инэт стихыт лыгъоравэтльаелымэл.
Вера И'вн'эвыт гитлин секретаро исполкомэн сельсоветэн Мэйн'ыпилгык.
Ынк'оры эмнун'кы гатвален, к'орагынрэтбригадак.
Ы'ттъыёлкэнат ынинэт стихыт гакалейпатленат газетак «Советкэн Чукотка» ынкъам журналык «Дальний Восток» 1970 гивик.
8 мартык - 75 элен'итти о'раттагнэпы Юрий Рытгэв, чукоткакэн писатель (1930).
Юрий Сергеевич Рытгэв гъурэтлин нымнымык Увэлен Чукоткакэн районкэн.
Нивк'инэт, ытлён гэтэн'кэлиткулин, гэк'итпыльэтлин ымыльо лыги лын'кы, тэнчичевык.
Кэлиткуплыткук 7 классык, нымнымык Нуук'эн гитлин ан'к'агыннэгн'ыттыльо, поселкак Провидения – грузчико портык, гитлин тымн'эмэгчетльо ынкъам йилыльэтыльу нотагаймычьыэнарэркэн партияк.
1946 гивик Анадырык калеткомгогъэ педучилищек.
Анадырык кэлиткуплыткук гакалеткомголен Ленинградкэн университетык.
1954 гивик кэлиткуплыткугъи факультетык журналистикэн.
Калеткома Ленинградык Рытгэвынэ гэйилыльэтлинэт кэлит русильин тэкэлин'ыльин, к'ымэл-ым нымкык'ин вагыргыт тэкэлин'кин ынан гыюленнинэт.
1953 гивик такниган'ынвык «Молодая гвардия» елыльатъё А.
Смолянына гэтэйкылин Рытгэвын ынанъыттъыёлкэн кэликэл «Люди нашего берега».
Ынк'оры гэтэйкылинэт: «Имя человека» (1955), «Чукотская сага» (1956), трилогия «Время таяния снегов» ( 1957-1958).
Ытлён эргыпатгъэ мурыгнутэк ынкъам Сегодня в номере: Календарь знаменательных и памятных дат поЧукотскому автономному округу на 2005 год – 1, 2, 3 и 4 стр.
2 ымы к'улинутэткук.
Ынк'оры Рытгэв ганымытвален Магаданык, гитлин корреспонденто газетэн «Магаданская правда».
Николай Козловына, Борис Некрасовына, Петр Нефедовына ынкъам к'утти русильин писателык рээн гитлин энантомгавыльо областякэн тэкэлин'ыльин организацияк.
Ынн'ингивиткук ытлён гэтумгыльэтлин ымы лыгъоравэтльэн ынкъам айванальэн тэкэлин'ыльык рээн – Виктор Кэвылк'утынэ ынкъам Юрий Ан'к'ана рээн.
1958 гивик ынан тэйкынин ы'ттъыёлкэн повесть «Время таяния снегов», 1962 гивик – роман «В долине Маленьких Зайчиков», «Айвангу» (1963), «Самые красивые корабли», «Сон в начале тумана» (1970), «Иней на пороге» (1971), «Белые снега» (1975), «Конец вечной мерзлоты» ( 1977).
Ынк'оры гэтэйкылинэт кэлит «Остров надежды» (1987), «Интерконтинентальный мост»(1989).
Н'отк'оры русильин йилымил Рытгэвын кэлит люнтэйкыльыт – 2001 гэвэтагнэты, э'квырга-ым ынк'энат нытэйкык'инэт к'улинутэткук Европэн ынкъам Азиен.
Гинэнпиривлин орденна «Знак Почета», «Дружбы народов», «Трудового Красного Знамени».
Лауреат Государственныкэн премиен и к'утти к'улинутэкин премиен.
10 апрелык – 75 элен'итти о'раттагнэпы Клавдия Гэвытваал, чукоткакэн поэтесса, лымн'ылгэчельын, Эргыпатыльын мигчитльэн культурэн (1930-2001).
Чукоткакэн лымн'ылгэчельын ынкъам тэгрэмн'ыльын Клавдия Ивановна Гэвытваал гъурэтлин ырыткучьыкин эмнун'кы.
Гэкэлиткулин Пээкик, н'ирэнгивикин советкэн-партиякэн калеткорак.
Гэмигчирэтлин партиякэн органык, сельсоветык.
Ынк'оры гэнъэтлин культурамэгчетльо.
Ынан гантомгавлен Ырыткучьык тэлен'кинэткукин ансамбль «Йын'эттэт».
1983 гивик Гэвытваал гатвален мурыгнутэкин семинарынвык н'иныльин тэкэлин'ыльин Магаданык.
Ынинэт стихыт пэгчин'у нэтчынэт ынкъам елыльатымгонэнат магаданкэн поэта Владимир Першинына.
1985 гивик гэтэйкылин Магаданык кэликэл Гэвытваалын, мин'кы гакалейпатленат ынинэт стихыт ынкъам грэпыт.
27 апрелык – 140 гивин'итти о'раттагнэпы В.
 Тан-Богораз, ученый, этнограф, писатель (1865-1936).
Богораз Владимир Германович гъурэтлин Волынскыкэн губернияк, гэмэйн'этлин Таганрогык.
Кылгынча элен'итыльу гакалеткомголен Петербургыкэн университетык, э'квырга-ым калеткома 2-к'эв курсык гэнвылин, экэвкитыльын вагыргынлягыргэты, ынкъам гэнэквэтэвлин Таганрогэты, мин'кы ынан гантомгавлен кружок ынкъам винвэ вальын типография.
К'итпыльэтыльын организацияк «Народная воля» гавоск'ырален, ынк'оры гэнн'ивылин 10 гэвэгты Северо-Востокэты.
Экулымэкин нутэк вама ынан пэгчин'у рытчынинэт нымытвавагыргыт айгыск'ываратыргэн.
1895 гивик гатвален экспедицияк А.
Сибиряковын, титэ румэкэвнинэт лымн'ылтэ, рэйгуленн'ынинэт йилыйил, экономика, культура чавчывэн лыгъоравэтльэн ынкъам к'аарамкэн.
Гатвален Америкак, мэн'к'о гэквэтлин Тихоокеанскыкэн экспедициягты (1900-1901).
Экспедицияма ытлён гатвален нымнымыткук чавчывэн Анадырваамчормыкэн.
Америкак вама гэмигчирэтлин Музейык историен, мин'кы тэн'ынчичьэннинэт гэчеёттэ материалтэ Чукоткак.
1904 гивик ганватлен Россиягты.
1904-1910 гивиткук англияльэн йилымил гэтэйкылинэт ынинэт 4 кэлит монографиен «Чукчи».
Ынкы Богораз эргыпатгъэ кывчемгъоэтнографо ымыльэты нутэйиквик.
Америкак вама Богоразына лымн'э гэтэйкылинэт н'ирэк' романтэ вагыргыгъет айгыск'ываратыргэн, лымн'э рассказтэ.
1917 гивиплыткук гэмигчирэтлин Музейык антропологиен ынкъам этнографиен Академиен наукэн, 1921 гэвэтагнэпы-ым – профессоро Географическыкэн институтэн, вальын Ленинградкэн университетык.
1924 гивик Богораз гинъэтэтлин рытомгавынво Комитет Эйгыск'ин, вальын Президиумык ВЦИК.
Ытлён эмк'итпыльэтык 1930 гивик гантомгавлен Институт варатыргэн Эйгыск'ин.
Нымкык'ин гивиткун'ит ынан эн'ъэлю гэлгылин энантомгаквыргын калечетгыргык айгыск'ываратыргэн.
1932 гивик гэтэйкылин «Челгыкалекал» – тэн'выткукин учебник лыгъоравэтльаелымэл.
1934-1939 гивиткун'ит гэйилыльэтлин русильыйилымил монография «Чукчи».
9 майык – 75 гивин'итти о'раттагнэпы И.
В Поломошнов, кэлиныгйивэтыльын, ученый, тэкэлин'ыльын (1930-1999).
Иван Васильевич Поломошнов гъурэтлин нымнымык Большая Речка Алтайскыкэн крайкэн ройыръык крестьянинэн-н'ъольэн.
Ыннанмытлынча элен'итыльу йытоткольык рээн гэпкитлин Анадырэты, ынк'оры ялгытгъат ытри Марковэты.
Гэплыткулинэт 10 класстэ ынкъам Анадыркэн педучилище.
Гэкэлиткулин Ленинградкэн пединститутык, мин'кы моонэнат тэйкык стихыт ынкъам очеркыт.
1959 гивик ганватлен Чукоткагты, гитлин директоро калеткорак Беринговкэн ынкъам Анадыркэн районык.
1977 гивик гэнъэтлин члено Союзэн журналистэн.
Ынн'ингивик ынан гэтэйкылин лымн'ылкалекал, 1991 гивик – н'ирэк'эв кэликэл.
23 майык – 75 гивин'итти о'раттагнэпы Юрий Ан'к'ы, ы'ттъыёлкэн айванальэн поэт (1930-1960).
Юрий Михайлович Ан'к'ы гъурэтлин нымнымык Уназик (Чаплино) Чукоткакэн, игыр Провидениякэн районкэн.
1939 гивик ройыръын гаялгытлен поселкагты Комбинат Анадыркэн районкэн.
1945 гивик этлыгкэ гэнъэтлин, Юрий паагъэ кэлиткук, ипэ мэгчерымгогъэ таннын'заводык.
16 элен'итыльу гамэгчерымголен райкомык комсомолен, гивин'ит галяк нъэлгъи заведующино пионермэгчеркэн отделык, ынк'оры галяк н'ирэк' гивин'итти нэнн'ивыгъэн калетконвы Ленинградэты пединститутэты.
1950 гивик паагъэ кэлиткук институтык, ипэ моогъэ гыюлетык рин'ъэтвыткульу Балашовскыкэн маравраткэн С.
3 равраткэн училищек.
1952 гивик кэлиткуплыткугъи ынкъам мэгчерымгогъэ Эйгыск'ыкин территориальныкэн управленияк ГВФ.
1953 гивик гэнн'ивылин гыёлятынво командиро рин'ъэтвык ЛИ-2 городэты Ряжск.
1954 гивик гапаален маравратыльо итык ынкъам ганватлен Чукоткагты.
Гэмигчирэтлин кытэ винрэтыльу капитанэн ан'к'агыннэгн'ыттыкэн ы'твык.
1955 гивик калеткомгогъэ Анадыркэн педучилищек.
Ы'ттъыёлкэнат стихыт ынан гэтэйкылинэт студентэн журналык «Юность».
1957 гивик гатвален Ыннанмытлын'к'ав Ымнотаеквэкэн фестивалык н'иныльин ынкъам студентэн.
Кэлиткуплыткук педучилищек 1958 гивик ытлён нэмэ гэнъэтлин рин'ъэтвыткульу АН-2 Анадыркэн авиаотрядэн.
1959 гивик гэтэйкылин ы'ттъыёлкэн кэликэл кмэн'эты.
24 майык – 75 гивин'итти о'раттагнэпы Виктор Энмынкау, чукоткакэн поэт (1930-1992).
Виктор Васильевич гъурэтлин нымнымык Янран'ай Чукоткакэн районкэн.
Гэкэлиткулин Анадыркэн педучилищек.
Еп студенто энма ынан гамголенат тэйкык стихыт.
Кэлиткуплыткук отделенияк журналистикэн Хабаровскыкэн партиякэн эквычьыкалеткорак гэмигчирэтлин партиякэн ынкъам советкэн органык.
Ынинэт стихыт гакалейпатленат газетак «Советкэн Чукотка», альманахык «На Севере Дальнем», к'утти кэлик.
26 июнык – 105 гивин'итти о'раттагнэпы Тихон Семушкин, писатель (1900-1970).
Тихон Захарович Семушкин гъурэтлин нымнымык Старая Кутля Мокшанскыкэн районкэн Пензенскыкэн губерниен крестьяныльэн ройыръык.
Ынан гэплыткулин церковныкэн-кэлиныгйивэткин калеткоран.
Гамэгчерымголен 16 элен'итыльу калеткорак Сибиркэн.
1921 гивик гакалеткомголенн физико-математическыкэн отделенияк педфакультетэн Москвакэн университетэн.
Ынн'ингивик ынан читаймгонэнат кэлит Эйгыск'ыкин нутэгйит Владимир Германович Тан-Богоразын.
Тэкэлигнин Богораз, ынк'оры экспедицияк рээн эквэтгъи Чукоткагты.
Н'ыроча гатвален Чукоткак.
Гитлин нэмык'эй энантомгавыльо Чукоткакэн культбазак.
Амн'ыроотча гивигъи Дальний Востокык, лымынк'о гэлейвылин маглята ынкъам гэкэн'э.
1931 гивик гэмигчирэтлин Москвак Комитетык национальностэн Наркоматэн просвещенниен, гэвинрэтлин Богоразына рытомгавык чукоткакэн письменность, тэйкык ы'ттъыёлкэнат учебникыт калеткораткогты Эйгыск'ыкин.
Ынан гэтэйкылинэт романыт «Алитет уходит в горы», «Жизнь во льдах», «На Чукотке», «Угрюм-Север», к'утти.
26 июнык – 75 гивин'итти о'раттагнэпы Владимир Тымн'ъэттъывъе, чукоткакэн поэт (1930-1965).
Владимир Мартынович Тымн'ъэттъывъе гъурэтлин Энурмик Чукоткакэн районкэн.
Пэтле гэпэлк'этлин ынин ытлыгын, ытльэн гатваленат ыннанмытлын'ыргатрэ нэнэнэт.
Володя винрэтыльу гитлин ытльак, охотнико.
Гэкэлиткулин Анадыркэн педучилищек.
Ы'ттъыёлкэнат стихыт ынин гакалейпатленат студентэн журналык «Юность».
1957 гивик ытлён гатвален Москвак Ыннанмытлын'к'ав Ымнотаеквэкэн фестивалык н'иныльин ынкъам студентэн.
Стихыт ынин гакалейпатленат газетак, альманахык «На Севере Дальнем», журналык «Дальний Восток».
30 июлык – 85 гивин'итти о'раттагнэпы Николай Шундик, писатель (1920-1995).
Николай Елисеевич Шундик гъурэтлин деревняк Михайловка районык имени Лазо Хабаровскыкэн крайкэн.
Гэкэлиткулин педучилищек.
Чукоткак к'итпыльэтыльын инэныйгулевкы калеткорак гинэнпиривлин ордена «Знак Почета».
Ынан тэн'ыйгуленнин лыгъоравэтльэн йилыйил, вагыргыт, история.
Тэйкынинэт пэтле кэлит «На краю земли советской» (1948), галяк гивин'ит – «На земле Чукотской».
1947 гивик гамголен кэлиткук Хабаровскыкэн пединститутык.
1949 гивик гэнъэтлин члено Союзэн писателен СССР.
1952 гивик гэтэйкылин повесть «На Севере Дальнем», ынк'оры – роман «Быстроногий олень».
Тэйкынинэт пьесат «Двенадцать спутников», «Одержимая», «Сергей Есенин».
Ынк'оры – роман «Родник у березы» (1961), повесть «С красной строки» (1963), роман «Белый шаман» (1977), э'митлён тэйкык Николай Шундик гинэнпиривлин Государственныкэн премията РСФСР.
Лымн'э ынин гатваленат н'ирэк' ордентэ – Трудового Красного Знамени ынкъам Дружбы народов.
Августык – 75 элен'итти Анна Нутэтэгрын'эн, ынанъыттъыёлкэн н'эвыск'этин-председателен Чукоткакэн окрисполкомэн, депутатэн Верховныкэн Советэн СССР (гъурэтлин 1930 гивик).
Анна Дмитриевна Нутэтэгрын'э гъурэлин ройыръык лыгъоравэтльэн-гыннигн'ыттыльин Рыркайпияк Шмидтыкин районкэн.
Кэлиткуплыткук Пээкик ытлён гамголен кэлиткук Анадыркэн педучилищек.
Кэлиткуплыткук ынкы гамэгчерымголен окружкомык комсомолен.
1954 гивик гакалеткомголен Центральныкэн комсомолен калеткорак, вальын ЦК ВЛКСМ.
Кэлиткуплыткук гэльулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августык 1961гивик гэльулин председателё Чукоткакэн окрисполкомэн, ынк'оры депутато Верховныкэн Советэн СССР.
Ытлён энма председателё Чукоткак гамголенат мыктаран'ык нымнымыткук округэн, гантомгавленат приискыт «Комсомольский» ынкъам нынныльын ХХII съездэн КПСС, гамголен тэйкык Билибинкэн атомкэн электростанция, нымкык'ин имыръэнут культуравагыргыкэн, нымытвакэн, сельскакэн хозяйствэн ганаройвавымголен.
Нутэтэгрын'э гатвален Японияк, Францияк, Канадак правительственныкэн делегацияк.
1970 гивик А Д.
 Нутэтэгрын'э гакалеткомголен партиякэн Эквычьыкалеткорак, вальын ЦК КПСС.
Гэмигчирэтлин ы'ттъыёлкэн секретаро Ольскыкэн райкомэн партиен.
Игыр А.
Нутэтэгрын'э нымытваркын Москвак.
5 декабрык – 60 гивин'итти о'раттагнэпы Андрей Гажа, поэт (1945-2003).
Андрей Андреевич Гажа гъурэтлин городык Белогорск Амурскыкэн областэн.
1962 гивик ынан тэйкынинэт ы'ттъыёлкэнат стихыт.
1968 гивик ы'ттъыёлкэнат пылвынтынтольык С.
4 рээн приискэн «Ленинградский» Андрей Гажа гэпкитлин Чукоткагты.
1969 гэвэтагнэпы гамэгчерымголен газетак «Советская Чукотка».
Ынинэт стихыт гакалейпатленат Москвак, Хабаровскик, Владивостокык, Магаданык, журналык «Дальний Восток», альманахык «На Севере Дальнем», нымкык'ин газетак.
Ынан гэйилыльэтлинэт стихыт Иван О'мрувъен, Сергей Тиркыгин'ын, к'утыргин.
Ы'ттъыёлкэн кэликэл «Яблоко Ньютона» гэтэйкылин 1969 гивик Хабаровскык, н'ирэк'эв «Улетающий Анадырь» – 1980 гивик Анадырык, н'ырок'ав «Нет лучшего лекарства, чем любовь» гэтэйкылин Анадырык, э'митлён тэйкыплыткук Андрей Гажа гинэнпиривлин литературныкэн премията нынныльын Юрий Рытгэвын.
10 декабрык – 75 гивин'итти рытомгавтагнэпы Чукоткакэн автономныкэн округ (1930).
Чукоткакэн автономныкэн округ гантомгавлен Постановлениягъет ВЦИК РСФСР.
Декабрык рэнъэлн'ыт 75 гивин'итти рытомгавтагнэпы Чукоткакэн алфавит (1930).
1930 гэвэгты гэнумэкэвлинэт нымкык'ин материалыт лыгъоравэтльэн йилыгйит.
Ынанъыттъыёл гэмкыйгулетлин ынк'эн Владимир Германович Богоразына.
Ынкъам гыюлетык йилыйил ынн'ингивик к'ынвэр гантомгавлен чукоткакэн алфавит.
2005 гивик лымн'э рэнрынгиивн'ыт: 400 гивин'итти о'раттагнэпы Семен Иванович Дежнев, русильин нутэйгулетлейвыльын (1605-1673).
100 гивин'итти о'раттагнэпы Тэвлянто (1905-1959), председатель Чукоткакэн окрисполкомэн, ынанъыттъыёлкэн выёльын Чукоткайпы Верховныкэн Советык СССР.
90 гивин'итти о'раттагнэпы Ухсима (1915-1989), эргыпатыльын айванальэн гыёлван'эн'ав.
Гэтэйкылин мигчитльэ округкэн бибилиотекак Наталья Гуляевана, гэйилыльэтлин ынкъам гэнйылгэтлин Иван О'мрувъена.
75 гэвэгты Рытгэвын Кэлигйит «Ленинградский рассвет» Ринтын гакалеткон'н'олен Ленинградкэн университетык.
Мычвын лыгъоравэтльан'энк'аен нымытвагыргык гатван'н'олен – ытлён гэпкирлин эквын'аеты.
Игыр-ым ынк'эн тыттатъёлгын.
Ытлён рэнъэлы писателё, ынан ранымн'ылявн'ынэнат о'равэтльат, мин'кэмил нынымытвак'эн ынин варат, ынин история ынкъам эгыръылёкэн нымытвагыргын.
О'равэтльэн нымытвагыргын ванэван утгыкыльу ынкъам тэн'экээткукыльу нытвагъан.
А'к'авагыргыт, тан'вагыргыт, энъататгыргыт, кынтачьатгыргыт ынкъам к'алмычьатгыргыт, энатымн'эквыргыт, коргэты вальыт льовылгыткоогыргыт – тан'ымыльо ынк'энат нытвак'энат нымытвагыргык о'равэтльэн.
Ымыльо ынк'энат нэмык'эй гатваленат студентагты Ринтынэ, ытръэч-ым ымыльорык ынк'эн арыкнынъомравк'эн кувчемгъовагыргын.
Рымагтэты Ринтынэ нинэльук'инэт к'утти лымн'э элвэльинэт вагыргыт.
Театр, тэпъайн'агыргын, а'йн'анан'аткогыргын гатван'н'оленат ынин нымытвагыргык.
Кэлит к'онпы ынык рээн гатван'н'оленат.
Ыргынан Ринтынэ гэнвэнтэтлин «к'эргычьын к'олевагыргэты» ынкъам гэтэнк'итпын'лин ытлён писателькэн мэгчера тынвэты.
Ринтын студентано нытвак'эн, ытръэч-ым ынан эмк'элелвынэ лыги нинэтчык'ин, ин'к'ун ынан тывъёлк'ылтэ ымыльорыкы ръэнутэт ынан гэльулинэт, лыги галгын'н'оленат, вэнратынвы о'равэтльат, ин'к'ун ръэнутэт ыргынан люнльутэ гэнтылинэт.
Ынан тывъёлкылтэ нымкык’инэт вагыргыт.
Калейпы «Рилти эрмэвыркыт рэн’амъянма» .
Тиркытир еп ининикэ ан'к'айпы, Чейвын-ым энмэч нытэгрэтк'ин ан'к'ачормэты, элгык'айъытвэты.
Тагратын'ок ынан рыгъевнинэт н'эвъэн ынкъам н'ээкык.
Ан'к'ан'ав к'утыск'ычетгъи йылк'ыёлгыткынгыпы ынкъам рымлявын'н'онэн ывик.
Ытлён ныпин'куткук'ин чьанотайкочаткынык, титэ ывэрайпы комнатэты ээ'кугъи капчачавыльын ытля: – Ръэнут н'утку виврэльэтыркын?
Чайкойн'ыт рыпэт иттилыткуркыт.
Ынан энэчгытэты гэтан'н'онэн н'ээкык.
– Физкультураткоркын?
Ан'к'ан'ав левтынилюгъи, панэна пэн'коткома.
– Ванэван к'ык'ытрирэ ынн'ин итык интернатык?
– Рэк'ын ивыркын, ыммэм?
Гимнастика тайкыёлк'ыл амк'ынъычо.
Гымнан гыныкы, к'нур председателеты Советэн, мурык нымнымык тэйкыйгут тырэнтын'ын к'эплывичвэткин ваны.
– Энмэч аны к'илгытэв ынкъам к'ычайпавыск'эв.
Ярайпы н'ытогъат чеэкэй.
Нылек'инэт ачгыта – ытльа ынкъам н'ээкык, ынкъам ымыльорык рырынгиивыльэ вайманэты нивк'инэт: «Еттык!».
Ымыльонымныма энмэч лыги нылгык'ин, ин'к'ун н'ээкык гыннин'н'ыттыльин Чейвынин гъэнк'этлин рымагтэты кэлиткук ынкъам гэпэлк'ынтэтлин ярагты.
Чымк'ык, ынк'эн пын'ыл валёмык а'ткэн'эты нылевтынилюк'инэт, к'утти-ым ваннатэты нивк'инэт, ин'к'ун ынк'эн майн'ыкоргав, титэ чиниткин кмин'ын ярак варкын.
К'элюк'-ым ытри тъэръэв игыр ван'н'огъат ытльарык ынкъам ытлыгырык рээн.
Лыгэн эвыр у'рэтинэн'у – кмэн'ыран, ынк'оръым интернат.
Ыныкит-ым нымнымык ытръэч торымгокалеткоран, ынпыянвыт нэнэнэт ныльук'инэт вытку льэлен'кы пан'ъэвн'ытома.
Элек ытри нэквэтк'инэт пионерлагерэты.
Тан'ын', титэ ченэтъярак валёмыркын н'инк'улик'ул.
Елыльатъё Май Легковына.
Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север».
Гэтэйкылин Такален’ынвык «Крайний Север» Тагазенн'ыльын Иван О’мрвуъе Тайкыёттэ 557.
Рывъёльавъё 1.
Чукоткакэн автономныкэн округ «Эйгысӄын» №2 (33), 25 мартак 2005 г.
 Тайкыё газетак «Крайний Север» С.
1 Рытгэвын – 75 Юрий Сергеевич Рытгэв гъурэтлин 8 мартык 1930 гивик.
Гэкэлиткулин Увэлек, ынк'оры педучилищек Анадырык ынкъам Ленинградкэн университетык.
Калеткома ынан гэтэйкылинэт ы'ттъыёлкэнат стихыт, пын'ылтэлтэ.
Ынан калеткома Ленинградык гэйилыльэтлинэт русильин елепы кэлит А.
Пушкинын, М.
 Горькийын ынкъам Т.
 Ы'ттъыёлкэнат кэлит Рытгэвын гэтэйкылинэт 50-к'ав гивиткук альманахык «Молодой Ленинград», газетак «Смена», журналык «Огонек», «Дальний Восток», «Новый мир», к'утти.
1953 гивик такниган'ынвык «Молодая гвардия» елыльатъё А.
 Смолянына гэтэйкылин ынанъыттъыёлкэн кэликэл Рытгэвын «Люди нашего берега».
1954 гивик Юрий Рытгэв гэнъэтлин члено Союзэн писателен СССР.
Эчги тэйкынин кэликэл «Чукотская сага», гэргыпатлен мурыгнутэк ынкъам к'улинутэткук.
Кэлиткуплыткук Ленинградык ытлён ганымытвален Магаданык, гитлин корреспонденто областякэн газетак «Магаданская правда».
Ынкы мэгчеранма тайкымгонэн трилогия «Время таяния снегов» (1958-1967), мин'кы гатвылен майн'атгыргын тын'эрэтин.
Кэлимкык «Прощание с богами» (1961), «Вдолине маленьких зайчиков» (1963),«Айвангу» (1966), «Самые красивые корабли» (1968), «Нунивак» (1963), «Волшебная рукавица» (1963), «Метательница гарпуна» (1973), «В тени айсберга»(1971), «Полярный круг» (1977) Рытгэвынэ гатвыленат тэлен'кинэт ынкъам игыркинэт вагыргыт лыгъоравэтльэн, айванальэн ынкъам к'утыргин айгыск'ываратыргэн, микынти гинъэтэтлинэт к'этпынымытвак чьэчен'нутэк, пылчемгъогты, тъэвчемгъогты чинит гавагыргынтомгавленат рэегтэлн'ык.
Ынан лымн'э гэтэйкылинэт романтэ «Сон в начале тумана» (1970), «Иней на пороге» (1971), «Белые снега»(1975), «Конец вечной мерзлоты» (1977), «Магические числа» (1986), «Остров надежды» (1987), «Интерконтинентальный мост» (1989), «Белый снег покинутых стойбищ» (1993), «Кто убил доктора», «В зеркале забвения», «Чукотский анекдот», «Скитания Анны Одинцовой», к'утти.
Юрий Рытгэв итыркын лауреато Государственныкэн премиен РСФСР нынныльын М.
 Кэлик «Современные легенды» («Игыркинэт лымн'ылтэ») Рытгэвынэ гатвыленат лыгъоравэтльэн ынкъам айванальэн вагыргыт лымн'ылыгъет ынк'энат варатыргэн Чукоткакэн.
Нымкык'ин очеркыт, статьят, эссет ынан гамыкытвыленат газетак ынкъам журналык.
Юрий Сергеевич Рытгэв гэк'итпымигчирэтлин ЮНЕСКОк, гатвален нымкык'ин государствок, ытлён гинэнпиривлин ордена «Знак Почета», Дружбы народов, Трудового Красного Знамени.
Нымытваркын Санкт-Петербургык.
Лымн'э к'утти кэлит, тайкыёттэ Ю.
 Рытгэвынэ «Имя человека» (1955), «Жизнь наших людей» (1955),«На шхуне «Мэри Сайм» (1955) – кэрэкыльин ынкъам русильин йилымил, «Судьба человека» (1956), «Конергинская волшебница» (1960), «Выялянма» (1963) –лыгъоравэтльэн йилымил, «Крылья крепнут в полете» (1964), «Морж раздора» (1964), «Голубые песцы» (1964), «Медвежий компот» – стихыт (1965), «Люди северного сияния» (1969), «Умк'ин компот» – лыгъоравэтльэн йилымил, «Операция «Чукотка» (1974), «Молчание в подарок», «Прямо в глаза» (1985), «И'рвытгыр, или Повесть-путешествие во времении пространстве по Берингову проливу» (1988) – лыгъоравэтльэн йилымил, «Путешествие в молодость, или Время красной морошки» (1991), к'утти.
Калейпы «Писатели Чукотки», стр.
О съезде коренных народов Чукотки, новость из Хатырки и дебют Зинаиды Тагрытваль – 4 с.
2 Рытгэвын – 75 Кэлигйит «Ленинградский рассвет» Ринтын гакалеткон'н'олен Ленинградкэн университетык.
Мычвын лыгъоравэтльан'энк'аен нымытвагыргык гатван'н'олен – ытлён гэпкирлин эквын'аеты.
Игыр-ым ынк'эн тыттатъёлгын.
Ытлён рэнъэлы писателё, ынан ранымн'ылявн'ынэнат о'равэтльат, мин'кэмил нынымытвак'эн ынин варат, ынин история ынкъам эгыръылёкэн нымытвагыргын.
О'равэтльэн нымытвагыргын ванэван утгыкыльу ынкъам тэн'экээткукыльу нытвагъан.
А'к'авагыргыт, тан'вагыргыт, энъататгыргыт, кынтачьатгыргыт ынкъам к'алмычьатгыргыт, энатымн'эквыргыт, коргэты вальыт льовылгыткоогыргыт – тан'ымыльо ынк'энат нытвак'энат нымытвагыргык о'равэтльэн.
Ымыльо ынк'энат нэмык'эй гатваленат студентагты Ринтынэ, ытръэч-ым ымыльорык ынк'эн арыкнынъомравк'эн кувчемгъовагыргын.
Рымагтэты Ринтынэ нинэльук'инэт к'утти лымн'э элвэльинэт вагыргыт.
Театр, тэпъайн'агыргын, а'йн'анан'аткогыргын гатван'н'оленат ынин нымытвагыргык.
Кэлит к'онпы ынык рээн гатван'н'оленат.
Ыргынан Ринтынэ гэнвэнтэтлин «к'эргычьын к'олевагыргэты» ынкъам гэтэнк'итпын'лин ытлён писателькэн мэгчератынвэты.
Ринтын студентано нытвак'эн, ытръэч-ым ынан эмк'элелвынэ лыги нинэтчык'ин, ин'к'ун ынан тывъёлк'ылтэ ымыльорыкы ръэнутэт ынан гэльулинэт, лыги галгын'н'оленат, вэнратынвы о'равэтльат, ин'к'ун ръэнутэт ыргынан люнльутэ гэнтылинэт.
Ынан тывъёлк'ылтэ нымкык'инэт вагыргыт.
Гэйилыльэтлин Май Легковына.
Калейпы «Рилти эрмэвыркыт рэн’амъянма» .
Тиркытир еп ининикэ ан'к'айпы, Чейвын-ым энмэч нытэгрэтк'ин ан'к'ачормэты, элгык'айъытвэты.
Тагратын'ок ынан рыгъевнинэт н'эвъэн ынкъам н'ээкык.
Ан'к'ан'ав к'утыск'ычетгъи йылк'ыёлгыткынгыпы ынкъам рымлявын'н'онэн ывик.
Ытлён ныпин'куткук'ин чьанотайкочаткынык, титэ ывэрайпы комнатэты ээ'кугъи капчачавыльын ытля: – Ръэнут н'утку виврэльэтыркын?
Чайкойн'ыт рыпэт иттилыткуркыт.
Ынан энэчгытэты гэтан'н'онэн н'ээкык.
– Физкультураткоркын?
Ан'к'ан'ав левтынилюгъи, панэна пэн'коткома.
– Ванэван к'ык'ытрирэ ынн'ин итык интернатык?
– Рэк'ын ивыркын, ыммэм?
Гимнастика тайкыёлк'ыл амк'ынъычо.
Гымнан гыныкы, к'нур председателеты Советэн, мурык нымнымык тэйкыйгут тырэнтын'ын к'эплывичвэткин ваны.
– Энмэч аны к'илгытэв ынкъам к'ычайпавыск'эв.
Ярайпы н'ытогъат чеэкэй.
Нылек'инэт ачгыта – ытльа ынкъам н'ээкык, ынкъам ымыльорык рырынгиивыльэ вайманэты нивк'инэт: «Еттык!».
Ымыльонымныма энмэч лыги нылгык'ин, ин'к'ун н'ээкык гыннин'н'ыттыльин Чейвынин гъэнк'этлин рымагтэты кэлиткук ынкъам гэпэлк'ынтэтлин ярагты.
Чымк'ык, ынк'эн пын'ыл валёмык а'ткэн'эты нылевтынилюк'инэт, к'утти-ым ваннатэты нивк'инэт, ин'к'ун ынк'эн майн'ыкоргав, титэ чиниткин кмин'ын ярак варкын.
К'элюк'-ым ытри тъэръэв игыр ван'н'огъат ытльарык ынкъам ытлыгырык рээн.
Лыгэн эвыр у’рэтинэн’у – кмэн’ыран, ынкоръым интернат.
Ыныкит-ым нымнымык ытръэч торымгокалеткоран, ынпыянвыт нэнэнэт ныльук'инэт вытку льэлен'кы пан'ъэвн'ытома.
Элек ытри нэквэтк'инэт пионерлагерэты.
Тан'ын', титэ ченэтъярак валёмыркын н'инк'улик'ул.
Елыльатъё Май Легковына.
Калейпы «Ынан тан'ычьыт лельутвыт» Виктор йылк'этык нылвавк'эн.
Эмылпык «лейбмановка» ныкэлирэк'ин, элкытвама ынан ръэнутэт рай нинэльук'инэт, чама-ым эмчимгъульэтык, ин’к’ун ынан пэтле рэльугнин чиниткин Нымным, улвыкэ нытвак'эн.
Викторына, кэлиныгйивэтыгйит ытльэн, пын'ылтэлыгъет нымтумгин лыги нинэлгык'ин, ин'к'ун ытлён калеткома Нымным чекалван' гэнъэтлин.
Ынкы тэн'уйн'э гэнъэтлинэт лыгэрат.
Еп-ым калеткома н'ирэк'эв курсак Виктор к'ымэк гэнн'ивылин тэнмытконвэты мигчирэтык Нымнымкен тапк'аткынэты.
Ынкы ыргынан Талрытэнмыльылк'ылтэ золотоваткогыргын ан'к'ачормыткок.
Ытръэч-ым катам акватын'н'ок экспедиция гэнн'ивылин к'олеванвэты.
Ынкъам ынк'эната Викторына нэнакэтъок'эн чиниткин Нымным ынн'ин вальо, титэ ынан пэлянэн калетконвэты акватын'ок: тапк'аеквэ лыгэраткот ынкъам ытръэч тъэрк'эгти танн'ыраткот.
Ынкъам титэ ынан чимгъуу нинэлгык'ин чиниткин пыкэргыргын Нымнымэты, ынан эмк'элелвынэ нинэльук'инэт ынк'энат лыгэрат, нымтумгыт, ынкъам ырык рээн ынанъылго лынъё о'равэтльан – ытльа Татьяна Тын'эн'н'ы.
Ынкъам вай мин'кри к'ол нитк'ин нытомгатк'эн вагыргын, к'эйвэ маск'онпы вама ытльак рээн Виктор нычичевк'ин, ин'к'ун ръэнут рай атвыплыткока ырык итыркын.
Рымагтэты ынпавтыляма ынк'эн чимгъун эмпэтле нытван'н'ок'эн ынкъам к'онпы нытвак'эн ы'лгычьэтык рээн ченэт ытльагты.
Вэчьым ин'к'ун ынин ытльа к'отыргыпы алван' ныпэрак'эн.
К'эйвэ-ым Нымнымык нытвак'энат лымн'э к'утти илгыгылгыльыт ынкъам илгыкырвирльэт, ытръэч-ым ынк'энагты ванэван мэн'ин ниничгытэтын, мин'кри к'ун Нымным к'онпы катам мыгляйвыръэтынвык нытвак'эн.
Пыкирыплыткук Нымнымэты Виктор ынкы рэмигчирэтгъэ экспедицияк, ынк'ор-ым рэнэквэтэвн'ынин ытльа чеэкэй Магаданэты.
Мачынан ынкы ытлён ныпан'ъэвн'ыторкын.
Ытлён вэтык'ун-ым пан'ъэвн'ытольылк'ыл.
Ынкъам ынкы ытри лыгэтан'ычьэты н'ирэргэри ранымытван'н'он'ыт.
Елыльатъё Май Легковына.
3 Рытгэвын – 75 Калейпы «Нунивак'» Гынунныкитэ магляльыт виригъэт к'ойматкынэты.
Н'аргынэн нытан'эргынкэтк'эн ынкъам тан'ак'очеткынка нытвак'эн.
Гэк'итигэтлин, ынкъам ынк'эната орвыт нылгитъычьэтк'инэт.
Тъаю ынкъам Утоюк нын'атвак'энат ыннанорвыткынык, н'эрак'авыткынык-ым нарычгытвак'эн кэвычьэвыльын выльын Матлю.
Ытлён ныгрэпк'ин, ынкъам ынк'эната ы'ттъыт нытаалгылятыльатк'энат.
– Гымнан гыт,Утоюк, лыгитэн'у тылгыркынигыт, – иквъи Тъаю.
– Гым-ым чит нычимгъуйгым, ин'к'ун ялгытгырга ранпаавнэн вак мургин томгыльатгыргын.
Игыр-ым райкомык гымнан тыкэтъогыт гыт, титэ н'ан Владимир Антоновичына морыкагты йылнинэт партбилеттэ.
Гыт игыр йылгы н'энпэральо нъэлгъи.
– Ев-ев, Тъаю, – мэрынрэк'эй иквъиУтоюк.
– Гынан кэтъоркын, н'ан кытургивик, титэ мури нырагтытыляморэ кырычмынвэпы колхозгыпы «Ленинский путь», гынан гым рэк'ын иниквъи?
Тъаюна кэтъон'н'онэнат ынин тывъёттэ вэтгавыт.
– Ынкы н'ан гыт ынн'от гивигыт, ин'к'ун гынан лыги рытчыгъэн к'онпын'кэн н'эныльатгыргын.
Гыт нивигыт, ин'к'ун ыныкит о'равэтльата к'онпы чимгъуу рэлгыркынин рымагтыкэн нымытвагыргын, ынкы ытлён к'онпы н'иныльу ратваркын.
Вай-ым ытлён ынн'ин, Тъаю.
Гым тъэнк'эркын ынпыначго итык, – майн'кы иквъи Утоюк.
Елыльатъё Май Легковына, 1966.
Калейпы «Умк'ин компот» Унпэн'эр Нивк'инэт, вай ныппылюйгым – Еп ымы экэлиткукэ.
Колё ныпэгчин'игым, Пэнин пынлёльатыльэгым: Мин'кы к'утти ан'к'ат варкыт?
Мин'кы мэн'ин нымытваркын?
Иа'м рыркат нунтымк'инэт?
Рик'укэт-ым – ныйк'ык'инэт?
Мин'кы к'эвъяч намэчатк'эн?
Иа'м гилгил ныпгычьатк'эн?
Гымнин нынны – Унпэн'эр.
Ынн'ин эн'эрк'эй нылгык'ин.
Ваннагыргын эн'эрк'эй – Ымныкэрэт гыюлыльын.
Вулк'ытвик-ым гым нъэйн'эвигым: «К'ырагтыгэ, к'ыйылк'ыск'ив!» Ныннытумгын-ым и'и'кин Вытку игырк'эй н'ытогъэ.
Ымныкэрэт рак'эргаты Унпэн'эрк'эй и'и'кин, Эргатык-ым ымъылён'эт Ынръа гым тырувичвэты.
Титэ гым тырэмэйн'эты, Н'анк'эн вэчьым тырэрин'э.
Ынкъам гымнин тумгык'эй Гымнан чымче тырэльун'ын.
Тинчупъэн К' ымчучьык'эй тиркин, Мурыгрэск'ык ирык, Тинчупъэну нъэлгъи.
Ынкэгин'кы гым Тылк'утык, Тынолвын'н'он Льулк'ыл Кэтэм тинчупъэгйит.
Йитйит – ынк'о нэмэ к'ол – Гымык йилык Ирыркын, Инэник'к'эръувыркын.
Тиркытир лылек Ирыркын, Инэнтэн'ычьэвыркын.
Ынк'эн тиркытир Тылгыркын, Гымык йыкыргык Ирыркын!
Мэмылк'ай Атэн Гитэнэн' тыпирин, Ан'к'ачормэты тылк'ытык.
Ымгыролмакы тыгитэн, Рыпэт рай тымэтивэтык.
Ымыльо ыяа вальын – Чымче нъэлгъи.
Ымыльо гыргоча вальын – Ивтыл нъэлгъи.
Ан'к'аеквэн тыгитэгъэн – Ынкы гилгил к'элпэраркын.
Мэмылк'ай ынкы тыльугъэн, Гэлыткынык ровтытвальын.
Тэркын'к'ач ытлён Гатчьатлен, К'эйъыттъымил С.
4 Рытгэвын – 75 Гэкэн'этлин.
Люур умк'ы пинтык'этгъи, Кааткоеквэ эквэтгъи, Йыкыргын нинэнвэнтэтк'ин, Мэмылеты ныгйинрэк'ин.
Аны, мэмылк'ай, к'ыгъекви!
Эк'ылпэк'эй к'ыгынтэкви!
К'этэв тинчупъэн Эрэтгъи.
Эвыр мэмылк'ай Кыеквъи.
Мэмылк'ай лылепыткугъи, Гэлчормэты гагчаквъэ, - Ынкъам ынкы чыпъэтгъи.
Омк'ачгын-ым гэгэргэтлин, Аны колё Гъэйн'эръулин!
К'эпыл Н'ырак' тиркыт Рынрыркынэт.
Н'ырак' тиркыт – Ынк'эн к'эпыл.
Рыга кувлычьын Йыръыльын, Каленнэёт ыммэмэнэ Ынкы Н'ырак' тиркыт.
Како к'эпыл Тан'пэраркын!
Тумгот, Кита к'ыетгытык!
Чеэкэй мынувичвэнмык, Мури тэнтумгу мыннъэлмык!
Н'ырак' тиркыт Пин'куткуркыт Томгымкэпы Гымыкагты.
Лымн'э колё К'эргатыркын Н'ан мытлын'к'ав Э'э'йпы.
Виилыгтыт Михаил Гермашовын.
Пын'ыл 5-7 апрелык н'утингивик Анадырык рэмигчирэтгъэ съезд варатыргэн Чукоткакэн, ратвагъа округкэн конференция Ассоциациен эвынн'уткэкыльин.
Лымн'э румэкэнн'ыт Совет ынпыянвэн АКМНС ЧАО ынкъам Совет представителыргэн КМН, вальын правительствок ЧАО.
Чеэкэй чаёма Ватыркакэн клубык гумэкэтлин актив организациякэн КМНС н'утиннымкин.
Э'квырга гумэкэтлинэт алван'.
Клубкин залык, мин'кы столыт, имыръэнут гатвален: кэнтит, ыпан'ы, чокарэтъолтэ.
Ымыльо ынк'энат гэрэтлинэт мигчитльэтэ Ватыркакэн КМНС.
Омаканма гатвыленат амалван' вальыт вэтгавыт, пын'ылтэ: мин'кэмил гэмигчирэтлин Ассоциация КМНС кытур 2004гивик, вэтгаво гэлгылин мэгчератгыргын организациякэн 2005 гивик.
Чама ымыльорык умэкэтыльэ чимгъуу нылгык'ин вагыргын чинитнымнымык.
Омакатгыргын горатвален, к'ымэк н'ырок' кэливытгырти, к'элюк'-ым нытэн'ычьэтк'инэт ымыльо умэкэтыльыт пычвэтгавык чаёма.
Ынк'эн омакатынвэты гъэйн'эвлин Ватыркакэн глава Сергей Суставов.
Ынан гатвылен, энмэн июнык ратвагъа калетыёгыргын, мытрэльун'ынэт депутаттэ мурыгнымкин, чама гивлин, тъэр торрат нэрэтэйкын'ынэт н'утингивик ынкъам ынан гататлын'ленат нымкык'ин амалван' вальыт пынлёт умэкэтыльин.
Валентина Федорова, кэлиныгйивэтыльин Ватыркакэн калеткоракэн.
Зинаида Тагрытваал Н'авыск'аттомгэты Eти, гымнинэйгыт н’эвыск'эттумгигыт!
Ылён мэн'к'о лейвыркын?
Мэн'к'о чимгъун гынин рин'эмъетыркын?
Колё этъым эмн’олыркын, гылёркын?
К'элюк-ым гынин тумгык'эй – Рагтыгъэ, эквэтгъи к’оленотагты.
Ратан.
ынн'э атэргатка!
Линлин'ык гынин тумгын К'онпы ратваркын.
Кэтъок ы’лёт чеэкэйкин – Чимгъун рапылгытратыркын.
Алымы вай титэ Кынмал нытваторэ!
Ээ!
Эчвэран' к'ытваркын: Мачынан гынин вагыргын К'онпы нык'эргатыркын – Ынк'эн гынин чимгъун, ымы линлин' – Ымыльорыкы о'ран' варкын, К'элюк-ым гынин линлин' номк'эн.
Тагазенн'ыльыт – администрация Чукоткакэн автономныкэн округэн ынкъам редакция газетэн «Крайний Север» Гэтэйкылин Такален'ынвык «Крайний Север» Тагазенн'ыльын Иван О'мрувъе Тайкыёттэ 557.
Рывъёльавъё 2 Чукоткакэн автономныкэн округ «Эйгысӄын» № 6 (37), 28 октябрык 2005 г.
 Тайкыё газетак «Крайний Север» С.
1 Нутэтумгын Ынан лыги нымкык'ин вагыргыт Тан'ъак'агнэы'лёк августйъэлгык, вакъотвама ан'к'ачормык Анадыркэн к'уймык Мария Афанасьевнана рээн ныпычвэтгавморэ.
Кынман'к'ач нытэн'тымгэтк'ин, ныпиврэк'инэт пагчен'мэмылк'агтэ ынкъам кынман'к'ак нывытрэтк'ин пуврэк'.
Ынн'ин тан'пан'ьэвн'ытома мыткэтъон нымытвавагыргын.
Энмэч нъэлгъэт 80 гивин'итти о'раттагнэпы Мария Афанасьевнан ынкъам ынан кэтъонэн тэлен'кин нымытвавагыргын.
Нымн'ылтэлк'эн мэрынрэк'эй, нымкыче элен'итыльын: – Гъурэтигым 16 мая 1925 гивик.
Гытоткольыт гымнин люн'кэлиткульыт мин'кы.
Ытлыгэ Афанасий Михайловичына уттык валята нэнантэнмычьавк'эн тъэрк'эв гивин'ит нъэлгъи.
Йъилгыт-ым нэнарылгатк'энат лявтэпы.
Левыт – январь, рэлпылгын – февраль, рэлпыйылгыгыргын – март, кирвэр – апрель, йылгыгыргын – май, рылгыт – июнь, июль.
Н'уткэтэгнык ныплыткук'ин энарылгатгыргын н'алгымынгын'к'ач.
Август, сентябрь, октябрь, ноябрь, декабрь –ныплыткук'ин мран'к'ач мынгык.
Рилпык ныплыткук'ин декабрьйъэлгын.
Ын'нин нэнантэнмычьавк'эн гамгао'ратгыргын нэнэнин.
Ытлыгын нивк'ин, – гъурэтигым гръольатыплыткон'н'ок ынкъам ынк'эн тэнмычьо нъэлгъи гымнин свидетельствок о'раттагнэпы – 16 маййъэлгын.
Гымнин гатваленат н'ырак' ытленъют, гым-ым ынан'энчьайгым.
Ытлыгын гымнин гыннигн'ыттыльу нитк'ин – ныравыльэн'ыттык'эн, нылыгыпынтыватк'эн мэлётагты, равымравэты.
Ынн'интэкичгэ нытэйн'энмури.
Ныннын'ыттымури эйъунэн'этэ, тайкыёт тэтэйпы, ытръэч кыткытык, титэ тин'тин' нылгын'н'ок'эн.
Эгин'кэ нытваморэ.
Этэйн'эткэ чама нытваморэ.
Ытлыгын нымигчирэтк'ин к'орагынрэтыльо к'аарамкэты.
Мигчирыплыткульын нылпынрык'эн тэкичгытъуле.
Ныялгытк'энат омкынотагты чеэкэй 5-6 ярат тан'авээнвэты ынкъам тан'гыннэгн'ыттынвэты.
Ныппыльэв вальэгым, ванэван мэлкылгъэн игыр ръаваны.
Кыткытык-ым нымачкоргавморэ (кыткыт коргаво нинэлгымури), к'элюк'-ым нэнъатчаморэ Санька Куркутский (А.
Куркутский).
Магляльа ы’ттъорва нырэтк’инэт сахар, таак', чай, пин'вытрын тачокарн'ыкэн.
Ынк'энат нинэлпууръымури рик'угнэлгэ.
Нак'ам пин'вытрын к'онпы нытъэрылтэтк'ин, ынк'энайпы нинэтэйкымури пин'кыргын.
Ынн'ин нытэйн'энмури.
К'улин ытлыгын к'орагнрэнма люур йоо'ръотчатгъэ, эйылк'эткэ рыпэт н'ырок' ы'лён'эт нылельэтк'ин нотайпы, к'ынвэр льон'н'онэн о'птыма и'гэ гакамлелтатлен.
Чит нинэрэлк'эвн'ык'инэт и'гыт, э'квырга алвагты гатален.
Эвын нэльун нутэк тъылытвальын.
Нынмэлевк'ин пин'э ы'ттъин рыгрыгэ.
Ытлыгын лывавын'н'огъэ мигчирэтык, ымы элейвыкэ гэнъэтлин, атынватын мъэмитэ люн'мэлевыльын палк'аттагнэты, нырык'этыёльатк'эн.
Гымнин ыммэмы еп н'эвыск'этк'эю рытъымучьвэ нэнъэликэвын чавчывагты ынпыначгык'аеты.
Ытлён ыныкайпы волк'ытвэн'н'ок натчыльатк'эн орвычыко рыпэт 1,5 йъилгыт.
Ы'лё ярамэгчетльо нитк'ин, вулк'ытвик натчык'эн.
К'ынвэр ынпыначгэн яральа нэльугъэн ынкъам нанльатэтын ынпыначгэты ёрочыкогты.
Ыныкайпы гъурэтлинэт Костя ынкъам Анна.
Пэлк'этык ынпыначгык'ай гымнин ыммэмы ялгытгъэ к'олеройыръэты, мин'кы льунин гымнин ытлыгын, ейвэлк'эй ынкъам чеэкэй нымытван'н'огъат.
Н'элвыл ы'ттъыёлкэн у'вэк'учин нанпэлявъан аккагты Костяна, ытльагты-ым люн'йыле ымы вэлер ыннэн к'оран'ы.
Ынн'ин мури амъялгыта нинмури танлымынк'о 1936 гэвэтагнэты, к'ынвэр мытыпкирмык Ламуто-Красненогты, ынкы ганымытван'н'оморэ, мэн'к'о элейвыкэ мытнъэлмык.
Ынн'иннымык нынымытвак’энат амк’орарамкыт, ы'ттъыютльэт игыркин нымытвальэн Красненок.
Ламуто-Красненок гэтэйкылинэт ытлыгырык мылгырат: янор ныргык'инэт н'ырак' тыроочгыт, н'энри нынпык'инэт ранпыт ынкъам ныгрулмык'инэт лыгуттэ, ныръылк'этк'инэт въэе гарылк'ыма, ынк'оры нытэйкык'ин к'эргычьык'ай ынкъам о'птытъар оттыйылк'ыёлк'ыт.
Ынн'ин томгатгъэ чиниткин к'орарамкэн ройыръырамкын.
Этэйн'эткэ нытваморэ, имыръэнут яаёлк'ыл ымы роолк'ыл нырэтк'ин Чикакевойпы.
Ы'лён'эт н'энри чейвэ, ы'лён'эт ынк'оры.
Ройыръырамкык ныннын'ыттымури, ныгыннигн'ыттымури, нуу'гичимури, нымайъолягэчеморэ.
Майн'ымаравын'н'ок пыкиргъэт Нетудахатин Григорий Тимофеевич гэн'эвъэнэ Прасковья Ивановна.
Гантомгавлен Ламуто-Красненок колхоз нынныльын «Победа», мин'кы гэльулин председателё Григорий Тимофеевич.
Прасковья Ивановна мэгчерымгогъэ вилыткун'эвыск'эту торвэлыткорак.
Гэпкирлин ымы ырыгрээн энарылгатыльын-бухгалтер Э'йн'эвтэгын Владимир.
Колхозык нэмык'эй ныгыннигн'ыттык'инэт, ныннын'ыттык'инэт, нынутэгчик'инэт ынкъам ымыльо ынк'энат тэйн'этти нынльатэтк'энат Чикаевогты.
Ыннын'ыттыльыт нымигчирэтк'инэт рэтэмъегэ, гыткат к'онпы нитк'ыевк'инэт, к'элюк' кытоор еп уйн'э нытвак'энат резиновый сапогыт.
Нак'ам энмэч ынкы ныяак'энат мэйн'ыйин'ынйин'ыт.
10-ча элен'итыльигым вытку тымгогъак кэлиткук, тыплыткунэт 4 класстэ.
Нылгирэкэлиткун'игым, э'квырга Сегодня в номере: Наша землячка ветеран труда и войны Мария Афанасьевна Дьячкова – 1,2 с.
«Я – сын оленного чукчи» – говорит Василий Иукум – 2с.
К 75-летию Чукотского автономного округа и Уэленской костерезной мастерской.
Юбилей Анны Нутэтэгрынэ 4 стр.
2 Василий И’вкум: «Чавчывайгым яатльайгым» Гымнинэт ы'ттъыютльэт чавчыван'к'ачкэнат, ытлыгын – К'ун'ан'ы, ытля-ым ынръа Варээн'кэн.
Пытк'ын'эвмиргын гымнин – к'аарамкын'ав, лыгэн эйгулеткыльин мурыгмил вэтгавык.
Ынинэльыт гымнин ынкъам чакыгэт ырыгрээн гатваленат, нак'ам ёрон'ы ыргин янра нытвак'эн.
Гымо ытлыгынэ инэнмэйн'эквъи.
Вытку энавъэпэлягъэ, вытку энапэлягъэ.
Майн'анма, еп ак'аальатын'н'ока, гэлгигырыткульэтэ.
Нылгэнылымн'энальанморэ ытлыгырык гыннигн'ыттык, ыннын'ыттык, галгаткок, гэкэн'ыльэтык, уткучьыткук.
Нынийгулевмури этъопэл ипэ мин'кы уткучьыт рыкватъёт, лыгэн имырэк'ык – откочьыёпатык, н'алвыльэты к'ытык.
Тан'к'онпы нынъюмури, ымы ы'лё нык'аантаморэ.
Гырыткольанма, гэмо, ымы люн'гытъэтэ.
Кол гитэ гаак'аалк'ыпэлята.
Рэлилк'утык, гэмо гэлгэ, о'ралвагты гэлк'ытэ.
К'ытлыги н'элвыл рылытвальын гапэлята.
К'элюк'ым н'элывыл тан'авъеткынка нырылытвак'эн.
Вытку э'чгынрээн пэлк'ынтэтык панэнагты, вытку гайъота.
Нак'ам тэленъеп тан'ымыльо к'орат гак'аёма вэлёйпы нынъюнрык'инэт.
Ынкъам нинэгитэмури еп ак'аёонрыск'эвка, э'ми ынкы к'эюу мин'кы вальын, нинэльумури.
К'ымэл-ым пыкирык, энарылгатыплыткок, уйн'э нытвак'эн тъарылтатгыргын.
Тыкэтъоркын, гэкэн'ыльымури раквытэты гэлк'ытэ, лымн'э пээчвакэты.
Гатле йъарат нымкык'ин.
Лыгэн колё к’ынур мранлын’ын ныкамагтыльатк'эн гэкэн'ыльык ынкы, мин'кри к'ун моргынан люн'ылк'эгнэвэ.
Гытъэвык-ым итыкэвын нэнанмыморэ, нэнапанморэ.
Этлы нымкъэв ванэван мынъынмыгъан, лыгэн ытръэч тэвмэчынкы роолк'ылё.
Ымы нотакылвыгыргын кытоотъяп чит атвакыльэн.
Ванэван мэн'ин нъивын, – ынк'эн мургин граница, ынк'эн морыгнотайпы лейвыркынитык, к'элюк' чымк'ык нъэк'эрэръук'ин нутэнут.
Тэнмычьо, Ватыркан'к'ачкэн, Майн'ыпэлгын'к'ачкэн ынкъам мурыкэкыльэ нивк'инэт, – вайынрэ к'ыетгытык, н'отын'к ач тэн'рэн'ыльын.
Мин'кри к'ун тан'ымыльо к'оран'ы рэнъегтэленн'ыльын – ыргин, ымы мургин.
Ынръа пууръу-ым элек нивк'инэт ытри, – лыгэн н'энри к'эймэвыркынитык ан'к'ачьэты ынкъам нытэн'к'эвииркынэт н'элвыльыт элек, виин тургин нутэнут нытэн'ытвиркын.
Тымн'алголяк', микынэ н'отк'эн нутэнут танлён'раяан'а, ымыльоргэн.
Мэн'ин мин'кри рэймэвн'ыльын, лыгэн нэймэвк'ин.
Ынн'ин йъарат тан'ымыльэты нутэнут э'к'эрэкыльин, мин'кри к'ун ныпэляк'эн к'ынур пан'ъэвн'ытонво.
Н'алвыльэпы рагтык, нивк'инэт ытлыгыт, чааттэ э'мэтэ к'ынтыркыниткы.
К'ол нитк'инэт нытутъытвик'ин гынник – рэк'окалгын, и'ны.
К'ымэл чаат нэнайгон'н'ок'эн, ынкы о'равэтльан нытаалгылятк'эн, нинэльук'ин.
Тэленъеп лым тэн'эмгэкэн'э мури нинмури.
Чавчывэн вагыргыт Вылгык’аанмат Ынк'эн н'эргэрык рэмкын нывылгык'аанматк'эн.
К'аальатыльа элек ныныпкирэтк'ин н'элвыл анольатынвэты, мин'кы яральа нынрынгиивк'инэт к'лявылтэ ынкьам н'элвыл мэлгынъёнавэты.
Нэймитк'ин вытк'оран'ы.
Нынк'амэтвавк'энат гыргыр ынкъам тайн'ыквыт.
Нынэймэвк'ин н'элвыл ынкъам тэкэм ынкы гырголягты нырыткук'инэт ынкъам нык'оленток'энат.
Ынн'ин нынтавк'энат кэльэт.
Ы'ттъыёлкэн аймэтъё к'аан'ы пойга нытынпык'эн.
Тынпын'н'ок янор нынвэтгавк'эн тиркытир.
Тиркэ нинэнъегтэлевк'инэт уттыт, гынникыт, о'равэтльат.
Тымъён нытрилк'ин выроттыткынык, ныниквичевк'ин ынкъам нымот лымалек'энат имыръэнутэт амтаарон'ык к'аагты.
Нинэгнинтэтк'инэт ы'ттъыётльагты.
Рэквытти к'эюуи'льыт ейвэчу нылгык'инэт, нынильуткувк'инэт.
Ынк'оры рэмкын нымгок'эн гичивэтык, типъэйн'эк ынкъам млявык, мытлёчетык.
Вылгык'аанманма рэмкын нытаароон'к'эн к'аагты, ы'ттъыётльагты.
Вылгык'аанматгыргын гымыкы гатвылен чавчыватавайваамыльа –Рыровтатына, И'вкумынэ, Э'йн'эткунэ, Н'авыкыкэна, Кутайына, Н'эукыкэнэ.
Вылгык'аанматгыргын тэн'вытку гымнан тынкалыровын нымнымык Тавайваам 1987 гивик.
Ынк'оры ынк'эн тытвын кынъёрак, калеткорак № 3 Анадыркэн, игыр-ым кмин'ин библиотекак, мин'кы гантомгавлен клуб «Пэгытти».
Анадырь Ынан лыги нымкык’ин вагыргыт гымнан вэнратъёлк'ылтэ гытоткольыт: ытлыгын нытъылк'ин, ытля-ым ынпын' вальын ытлыгык, энмэч нылвавк'эн мигчирэтык.
Гымнан нинэкынъюйгым нэнэнэт кэликун'эвыск'этин.
Льэлен'кы ынкъам элеръук нинэвинрэтигым мигчирэтыльыт майн'ъоравэтльат.
1943 гивик йэликэтигым А'йн'автагнына, к'эйвэ янор нык'ээвйик'ин Семен.
Тэленъеп мурыгъыттъыютльэт кынмал нывэтгыльатк'энат, ин'к'ун туръурэтыльыт кмин'ыт нык'ээвйик'инэт.
Акулина Ильинична ивнин гымнинтля ытля: «Ыннэнчьэк'эй н'ээкык, нак'ам тэн'вэнлыги рытъымучьэвэ рэнъэликэвн'ыркын».
Гымыгытльак'айына-ым нинэрэркылен'к'ин кытооркэн вэтгыльатгыргын.
Э'квырга Семен нэнэквэтэвын калетконвэты – пытк'ынийголявынво Провидениягты, к'ымэл-ым н'авынрагтатгыргын лён'ытвальын.
Гымнин тумгыт к'орарамкыт нивк'инэт, – иа'м лыгъоравэтльагты э'ликэтгъи?
Майн'ымарав тывалёмгъан июльйилгык, титэ мыттайн'антамык тумык рээн ы'твэ Чикаевогты.
Н'энку нытвак'эн вэтгавъёлгын.
Малявк'лявыл Бахтин Леонид – ытлыгын Бахтинын Владимирын, игыр нымытвальын Анадырык, мури нанвэтгаванмык, – энмэн моогъэ Майн'ымарав, германияльа напэнрыгъан мургин У'рэтнутэнут.
Ынк'о-ым майн'ымаравыплыткок 1945 гивик мури Э'йн'эвтэгын мытъялгынмык Чикаевогты.
Н'энку нынымытвак'энат, нак'ам нымкык'ин, амлыгъоравэтльат, нэмык'эй мылгыральыт.
Ытлыгын Талпакын Григорий Михайловичын –Талпак Михаил Михайлович нитк'ин председателё сельсоветкэн.
Нымнымык нытвак'энат вэлыткоран, тачокарн'ыран, торымгокалеткоран, малявран.
Плыткук торымгокалеткоран, кэлиткульыт нынэквэтэвк'инэт Танн'ыврэрэты, интернатеты калетконво н'эръамытлын' калеткорак.
Чит-ым майн'ымаравма Танн'ыврэрык гантомгавлен нымнымкин маравгородк'ай, мэн'к'о самолёттэ Америкайпы нырин'эк'инэт майн'ынотагты.
К'утти колхозыльыт нынн'ивк'инэт Танн'ыврэрэты мэгчерынво калеткорак, тайкычокатрак.
30 декабрык 1944 гивик гъурэтлин экык Валера.
Чикаевок плыткунинэт н'ырак' класстэ, Анадырык – мынгыткэн классыт, ынк'о н'ирэк' гивит мигчирыплыткук аа'карак, моогъэ кэлиткук Ленинградкэн мединститутык.
К'элюк'ым ынн'энгивиткук моольыт кэлиткук эквычьыкалеткорак, янор мигчирэтыльыт н'ирэк' гивит.
Ытръэч-ым н'энку калеткома гатъылын'н'олен экык, ынк'эната пиринин гиикин пан'ъэвн'ытооргын.
Лывавыльын ярак эмигчиркэ вальатык, к'ынвэр эквэтгъи мэгчерынво Деббинкэн рытрамаляврагты, н'энку оптытъылын'н'ольын нанрагтатгъан, к'ынвэр пэлк'этгъи.
К'ол-ым эккэк'эй ыннанмытлын'к'ав гивильык'эй тыльыльэтыльын, въигъи.
Игыр гымыгрээн амынан Алексей.
Н'авытлювъёк'агтэ-ым гымнинэт нымытваркыт майн'ынотак.
1947гивик Э'йн'эвтэгын нъэйн'эвъэн райкома партията мэгчерынво инструкторо 4 Комбинатэты, кытоор плыткульын кэлиткук Провидениякэн энарылгат-бухгалтеро, ынк'о 1947 гэвэтагнэпы мигчирэтгъи советкэн-партиякэн органык Анадыркэн районык ынкъам Анадырык.
1967 гивик 1969 гэвэтагнэты гэмигчирэтлин Пээкик заместителё председателен райисполкомык.
Пыкирыльын Паакэйпы нэмэ мэгчерымгогъэ эрму окрисполкомык майн'отделык.
1980 гивик 1982 гэвэтагнэты гитлин нымнымык Тавайваам директоро совхозэн нынныльын XXII партсъездэн.
Гым-ым пыкирынэн'у Анадырэты янор тымгогъак мигчирэтык танойгыналгынтэнмавкэн цехык гыютльу танойгыналгынтэнмавыльо.
Тан'колё гымнан пэгчин'у тылгын'н'онат тэминн'ыльыт тэвиръын'ыльыт, к'онпы нинэгитэйгым так'онайн'ыльыт, тапальтон'ыльыт, к'ынвэр тылейгулетэ титгъэк, рымагтэты гыютльу тынъэлгъэк – тытэн'ийгулетык тэвиръын'ык.
Пенсияльо тынъэлык 1975гивик ынкъам ынкатагнэпы к'ээк'ын тымигчирэтык 16 гивин'ит.
Трудовой книжкак Мария Афанасьевнан гэкэлилинэт нымкык'ин тэн'мигчитльин анъякалет.
Ытлён гэнъэтлин ветерано мигчитльин Магаданкэн областэн, СССР ынкъам Россиен, гэкэлилин тан'анъякалек райбыткомбинатэн, 50 гивикин Чукоткакэн национальныкэн округэн ынкъам гинэнпиривлин нымкык'ин амалван' вальыт медаля.
75 гэвэгты ЧАО ынкъам Увэлекин ван'к'ыттамэнн'ыран Тытан’кэтъоркынат Увэлельыт Н'утингивик мытрэкрычмын'ынэт 75 гивит округэн.
Яврэна-ым, 2006 гивик, 18 октябрык рэнъэлн'ыт 75 гивит рытомгавтагнэпы ван'к'ыттамэнн'ыран.
Ынкэкин ынанъыттъыёлкэн инэнлельын Вуквол, заслуженный художник РСФСР, у'рэтыльын 1898 гивик к'ымэл-ым игыр Увэлекин ван'к'ыттамэнн'ыран нытвак'эн нынныльу Вукволын.
Тан'колё нэмык'эй тэминн'ыльу гитлинэт ван'к'ытмэгчератык Айя, Онно, Аромкэ, Халмо, Валтыргын, Кэйн'ытэгын, к'утти.
К'ол ынангыётльо ван'к'ытгыпы тэминн'этык итыркын Татьяна Пэчьэтэгнын'э, мэн'ин нымкык'ин гивин'инн'ит итыркын ван'к'ыттамэнн'ыльо.
Ынинэт мигчитти ганкалыровленат Японияк, Францияк, Германияк, Кубак, Венгрияк, Бельгияк.
Гымнинэт миргыт, н'эвмиргыт увэлельыт.
Н'отк'эн пын'ыл гатвылен гымыкытлыгэ Амакына: – Энмэн, гымнин пытк'ымиргын Оой-Тн'эск'ын Увэлек гитлин кимитъынвилыткувыльу.
Ытлён галпынрылен царский грамотата, ин'к'ун мэчынкы лымынк'о кимитъырэтыльылкыл.
Нымкъэв гэлейвылин Аколымайпы, Аляскайпы, нак'ам итык гэмэчийгулетлин ымы англиямэл вэтгавык.
Ынинэт гатваленат а'мын ныкэтгук'инэт эккэт Гэмалк'от, Гэманкау, Тутай ынкъам н'ээккэт Пээп, Тн'экут.
Ымыльо гыннигн'ыттыльу ынкъам чама инэнвилыткувыльу гитлинэт, к'ымэл-ым нытан'ытвак'энат, ан'ъока нытвак'энат, мин'кри к'ун чинит нытавэлбонн'ык'энат, нытэлыгъытвын'к'инэт, к'онпы чимгъуу гэлгэ яатльат.
Оой-Тн'эск'ынин экык Тутай гымнин миргын.
Ынин н'эвъэн Кэйн'ын'эну нъэйн'эвк'ин.
Ыргынан гагтоленат ынкъам гэнмэйн'эвлинэт н’эръамытлын'эн эккэт – Гэмавъе, Ы'мульын Кагъе, Выквылк'от, Кэйн'увйи, Пэчьэтэгын, Кэйн'ытэгын ынкъам н'ирэк н'ээккэт.
Нак'ам эккэтэ ытля нъэйн'эвк'ин Кэйн'ын'эк'эйыну, мэн'ин ныпылмэръэв ынкъам тан'ытльано гитлин.
Колё инъыльу, аройвыльо ынкъам кывчемгъольо Тутай гитлин, к'ымэл-ым эккэт эк'ытликыльу, имыръэтэминн'ыльу гэнмэйн'эвлинэт.
Тыкэтъоркын, к'ол нитк'инэт нумэкэтк'инэт чычеткинэт мурык ынкъам ныкэтъок'эн тэлен'кин вагыргын.
Майн'ымарав тыляма мурыкэкыльыт нэмык'эй колё гэвинрэтлинэт ипэ мин'кри.
К'лявылтэ нан'к'агыннэгн'ыттык'энат, ныгыннигн'ыттык'инэт, н'эвыск'этти-ым гаван'эльата ымы вулк'ытвик.
Гымнин ытлыгын Пэчьэтэгын нымкъэв гэлгаролен, рыпэт персональный пенсионеро гитлин.
Амак, гымнин ытля, ван'эльо тэвиръын'ыльу гитлин.
Н'эвъэнйыръэ нийъок'эн, – китак'ун вай култэт плеккин к'ыгъюткувынэт.
Лым чиниткинэт энотлыт томыкы нинээлк'инэт.
Чама лыгэн тан'ычьыгыргыт палёмтэлык лымн'ылльат, пын'ылтэлльат.
Ымы нинэльуйгым ван'к'ыттамэнн'ыльыт, ван'к'ыткалечетыльыт чычеткинэт.
Гымыкытлыгэ нинэтэйкык'инэт к'орат, гэкэн'ыльыт, магляльыт, нымкык'инэт имыръэнутэт к'утти.
Ынръа энарагчема Гэмавъерык, нинэгитэйгым ытлён ван'к'ытгыпы ташхунан'ыльын.
К'ынвэр-ым ымы гымнан ван'к'ыткалечетгыргын пэгчин'у тылгын'н'огъан.
Лыгэн кэлиткуплыткук ван'к'ыттамэнн'ырагты нылк'ытигым, мин'кы нымигчирэтк'инэт кэлиткульыт тэминн'ыльыт ван'к'ытмэгчератык.
Гымыкн'авъелен Лида Тъэютъын'эн ытля Эмк'ул ван'к'ыткалельо нитк'ин.
К'ол итык мытылк'ынмык ыныкагты, нинэгитэйгым тан'колё тэминн'ыльын ван'к'ыткалек, ынин мынгык'агтэ к'ынур а'тав чинит увичвыльыт кисточката, нинэнльун'этк'ин к'ынур мурыкъыттъыютльин вагыргын, к'ынур нинэнвэнтэтк'инэт гымнин лылет.
Тивын, – к'эйвэ эты гым тырэйгулетгъэ?
Э'тки, тылвавыркын рисоватык.
Ымы к'орайн'ыт рэк'ъум к'утти алван' нытомгатк'энат?
Люур инэтэн'гитэгъи, тэнлыляйпыгъэ, иниквъи: «Ынан анык'ун рэгъюлетгъэ».
Ынн'ин ивыплыткук, этааны, к'эглынангэт тык'итпэвык рисоватык.
Ван'к'ытык калеёттэ нинэнльун'этигым ытлыгэты.
Янор нинэтэйкигым кэлитъулык ынк'о нинэнльун'этигым.
Нинивк'ин, – н'отк'энат к'ытэн'кэвн'ыгынэт, алван' вай тэйкыгъэн н'отк'эн, вай ынн'ин нытэйкык'ин.
Лыгэн-ым колё инэнинъэйвыгъи.
Тан'ычьыгыргын кэтъок гымнин инэныгйивэтыльыт.
Галина Андреевна Тын'атваалына инэнынийгулеквъи кисточката рисоватык ынкъам вэгыргыкэлик.
Лымн'э ван'к'ыттамэнн'ырак нымигчирэтк'инэт ынпыльыт-тэминн'ыльыт Анку, Выквытагнын, Туккай, Хухутагын, нымкык'ин к'утти.
Тымигчирэтык тэминн'ыльык эргыпыльык рээн, тылек'ынвэр мастеро нэльуйгым, к'ун-ым н'рок'ав разряд ван'к'ыттамэнн'ыкэн тыленмэйн'эвэ тынтыгъэн.
Колё нымкык'ин пын'ылтэ, лымн'ылтэ гатвыленат гымыкытлыгэ, гымыкытльата, Анкурык, Выквытагнырык, к'утырык, к'ымэл-ым нылгинымкык'ин тытэйкынэт ван'к'ыткалек.
Тэнмычьо, тытэйкыгъэн ивинильын ан'к'ак Пэчьэтэгын умк'эн'ыттыльын, мэмылн'ыттыльын, мин'кри ытлён нынтэтк'ин к'ол итык эвэнэма.
Ынк'эн-ым, н'ыроча ытлён эвэнэма гэнтэтлин, к'этэв агтыйгыка гилгил нылек'ин.
Лыгэн-ым ынк'о тытэйкынэт мин'кри гэтивыльэтлинэт, мин'кри нивиник'инэт гымнинэт ынйивыт Гэмавъентэ, Кагъентэ, Унпэн'эрынти.
Ынкъам ынанъыттъыёл выставкак Москвак 1970 гивик нанкалыровынат тэминн'ыльин тайкыёттэ.
Лыгэн ынк'о тан'колё мытк'итпэвмык рымагтэты тэн'мигчирэтык.
Чама н'ан грапчальык рээн лымынкыри нэквэтигым, к'ымэл-ым к'утыргинэт ансамбльтэ тытэйкынэт – «Белый парус», варээн'ыльэн ансамбль «Тополинка», Новое-Чаплиныльэн, увэлельин.
Ынк'о гымнинэт ван'к'ыт гэймитлинэт выставкагты, ганкалыровленат Анадырык, Магаданык, Хабаровскик, Санкт-Петербургык, Францияк, Германияк, Кубак, к'ун-ым лымынкы.
Тыкэлинэт мыкын' 120-к мигчитти пын'ылыгъет, крычмыгъет, к'этэв-ым гэмигчирэтигым ынпыянвык рээн.
Ван'к'ыттамэнн'ырак тымигчирэтгъэк нымкык'ин гивит.
Татьяна Пэчьэтэгнын'э, заслуженный художник РФ.
Виилыгтык: Татьяна Пэчьэтэгнын'э н'иныльу вама (архивгыпы ройыръэн).
4 Нутэтэгрын’э Ынин нъэлгъэт 75 элен'итти.
Ынпыянва, к'оныры ымыльо лыгъоравэтльаварата, айванальа, к'аарамка, эвынн'уткэкыльэ лыги ынк'эн к'этпъоравэтльан, мэн'ин гитлин председателё Чукоткакэн окрисполкомэн, депутато Верховныкэн Советэн СССР.
Анна Дмитриевна Нутэтэгрын'э гъурэтлин ройыръык лыгъоравэтльэн-охотникэн нымнымык Рыркайпиян Шмидтыкэн районкэн.
Гэкэлиткулин нымнымык Мыс Шмидта, ынк'оры – Пээкик.
Ынин ытлыгын гитлин энантомгавыльо колхозык, ынйив – председатель колхозэн Иван Иванович Рэнтыгыргын, орденыльын.
Ытля ынин гэк'итпыльэтлин н'эвыск'этин советык нымнымкин Рыркайпиян.
Кэлиткуплыткук 7-к'ав классык Анна Нутэтэгрын'э гакалеткомголен Анадыркэн педучилищек.
Кэлиткуплыткук ынкы гамголен мигчирэтык окружкомык комсомолен.
1954 гивик Анна Нутэтэгрын'э гакалеткомголен Центральныкэн калеткорак, вальын ЦКак ВЛКСМ.
Ныватыльын ярагты гэльулин ытлён секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августак 1961 гивик тэн'вытку н'авыск'атгыпы-лыгъоравэтльайпы председателё Чукоткакэн окрисполкомэн, ынк'оры депутато Верховныкэн Советэн СССР гэльулин ытлён.
Нут эгрын'э округык нымкъэв гатаран'ленат национальныкэн нымнымыткук.
Чукоткак гатваленат лымынкы инэнмэлевэтыльыт, гантомгавленатприискыт «Комсомольский» ынкъам нынныльын XXII съездэн КПСС, гатайкымголен Билибинкэн атомныкэн электростанция, ганаройвавлен культурагъёляткэн мигчир, мыкын' гэнъэтлинэт авынн'откакыльэпы гыюлмигчитльэт, колхозтэ гэтчылинэт совхозо.
Правительствокэн делегацияк рээн Анна Нутэтэгрын'э гатвален Японияк ынкъам Францияк.
1969 гивик гатвален ынанъыттъыёлкэн ымыльынотаеквэкэн конференциянвык вагыргыгъет кэлигъюлеткин Эйгыск'ынутэйиквик, э'митлён гумэкэтлин Монреалык.
1970 гивик Анна Нутэтэгрын'э гэкэлиткуск'ивлин Ленинградэты, партиякэн Эквычьыкалеткорагты, вальын ЦКак КПСС.
Ныватык гамэгчерымголен ы'ттъыёлкэн секретаро Ольскыкэн райкомэн партиен.
Игыр Анна Дмитриевна Нутэтэгрын'э нымытваркын Москвак.
Ытлён – почетныкэн гражданка Чукоткакэн автономныкэн округэн.
Гымнинэт йытоткольыт (Калейпы «О моей Чукотке»).
«Рыркайпияк гымнин ытля ымыльорык унмытывэлю нылгык'ин.
Ынн'атал гыпин'эву гитлин.
Пэнин чит валтатыльын, тэн'имырэк'ыльын.
Титэ Рыркайпияк нантомгавын н'эвыск'этин совет, этъо к'итпэквъи.
Ытлыгын гымнин нэмык'эй лёнтымн'этвальын.
Колхозатык рэмкын, ытлён гэтгымэтлин мигчирэтык.
К'онпы мургин яран'ы гайыръытвален, нэкэм айвэрэтык.
Ымы русильыт морыкы пэнинэт энарагчельыт.
Пэлк'этык ыммэмы, ытлыгык этъо тэвмэтык, к'онпы ынык нылымн'энайгым.
К'ол нинэнтык'ин ынан охотанвэты нинэнлейвык'ин.
Еп н'ээккэк'эю тыйгулетык ырыткук, милгэрыткук.
Магляльанма мури ытлыгын имыръэнут нэнатвыморэ.
Анна Нутэтэгрын'э, 1970 гивин'ит».
Таарон’о гэлгэ н'аргынэн, имыръэнут Ынк'эн гатвален эмтэлк'ытын'н'ок к'орагынрэтыльыт.
Эвын ныкэлиткук'ин Ватыркак мургин ынинэльын Онымэ.
Элек ытлён гэмнун'этлин.
Н'элвыл чиниткин ганрагтатлен к'аанматынво анольатыльыт – эргатык чикинъэ имтилк'ытыльылк'ылти чавчыват, ынкъам яральыт к'аанмыёлк'ылтэ, к'элюк' ымалян'эт ытри амыргынан ак'ылявылка ынкъам эн'элвыльыкэ рапэлянн'ыт.
Мургин ынинэльэ Кавын'ытона ынкъам к'утырык к'лявылырык нэймитын ы'ск'эк'у – гынкычьын чама эк'эюукычьын.
Нинээнн'этк'инэт мургинэт чакэттыт Эйгын'эвыт ытри Тэгрэтгэвыт.
Айваръавыплыткок Эйгын'эвытынэ ивнин мургин ынээльын Онымэ: – Вай, ытленъюк'эй, к'ынлегын айваръав, – ынкъам йылнин ынк'эн Онымэна.
Айваткынык чопъачвэё гэтритлинэт чемынрамавъёттэ кычимэтъулти гачьыма.
Ынк'энат роолк'ылтэ н'аргыночьа, кэльэтэ.
– Чаккэй, мури нэмык'эй мынкычимумык?
– пынлёнэн Онымэна.
– Ев-ев, янор айваръав н'аанцэ к'ынлегын, – ынкъам мынга рыкалыровнэн мачьыттъыёлягты аймакык.
Онымэ рынрэты айваръав ваамын'к'ачагты тылегъи.
О'птырыровагты.
Тэгрэтгэвытынэ ынкы пынлёнэн Эйгын'эвыт: – Ынцак'-ым цэк'ытцын Онымэ рыровагты айванлягъэ?
Льоё энмэч мэчыйк'унтэтыльын Онымэн Эйгын'эвытынэ ван'эйпынэн: – Ытленъюк'э-эй, к'ыетги н'анк'о гайваръавма.
Вай ваайын'кы чымче к'ытцилгын айваръав.
Онымэ пэлк'ынтэтги.
Еп этэн'эймэвкыльин Эйгын'эвытынэ ивнин: – Э-э, ынкы к'ытцилгын, нотан'к'ачагты.
Онымэна кыленин нинъэйвыткульын – рытрилнин айваръав ынкъам пэлянэн.
Эймэвык морыкы, чакэтта амъянра налпынрымык понтатъоля ынкъам нивмык: – Ынцак'-ым мури нэмык'эй мынцэлюуръумык.
Ынн'ин мытинмык.
Ынак'оры гымнан тымн'ылёнат чакэттыт Тэгрэтгэвыт ытри Эйгын'эвыт: – Иа'м гамайынлята айваръав?
– Ин'к'ун нэмык'эй нык'амэтванат н'аргынэн, кэльэт, тиркытир, имыръэнут.
К'элюк' ынк'энат энантомгавыцыт мургин вагыргык, энанк'амэтвавытцыт к'орак, э'митлён игыт моргынан мытэймитын.
Ымы мурык инэнъегтэлевытцыт ынк'энат ынкъам ынк'эната коргаво мытылгытцынэт.
Тан'ымван'эт ымы мэн'к'о нотайпы ляйвыма ынкъам мин'кы нывилык вэты таарон'о гэлгэ н'аргынэн – ынанъыттъыёл ынк'эн роолк'ыля гэнанрамава, галпынра.
Ынн'ин итык к'эглынангэт к'элелвын гэтэн'улвэвэ, чимгъут гэтэн'ытвитэ.
Гэчичевэ ынкъам мычвынэты гатвата, к'элюк' гыто к'увликэ лён'ытвата, гыролмакы гыныкы гэвинрэтэ ымыльо льоё ынкъам таарон'о лынъё.
Тагазенн’ыльыт – администрация Чукоткакэн автономныкэн округ Гэтэйкылин Такален’ынвык «Крайний Север» Тагазенн’ыльын Иван О’мрувъе Тайкыёттэ 557.
Рывъёльавъё 6.
Чукоткакэн автономныкэн округ «Эйгысӄын» № 8 (58), 31 августык 2007 г.
 Тайкыё газетак «Крайний Север» С.
1 Нутэтэгрын’э Н'утинйъилгык гъурэтлин к'ол онмэргыпатыльын авынн'откакыльэпы лыгъоравэтльан'ав Анна Дмитрневна Нутэтэгрын'э.
Ытлён гъурэтлин ройыръык гыннигн'ыттыльин нымнымык Рыркайпиян Шмидтыкэн районкэн.
Гакалеткомголен поселкак Мыс Шмидта, ынк'оры – Пээкик.
Ытлыгын гитлин к'итпыльу колхозанма, ынйив-ым Иван Рэнтыгыргын председателе колхозык.
Ытля гитлин члено рыркайпиякэн н'эвыск'этин советык.
Н'эръамытлын'эн класстэ плыткук Анна Нутэтэгрын'э гакалеткомголен Анадыркэн педучилищек, ынкы гэнъэтлин комсомолыльо.
Кэлиткуплыткук педучилищек Нутэтэгрын'э нэтвэн мэгчерынвы окружкомыккомсомолен.
Ынн'ингивиткук гэмыкльувылгылин ытлён н'энъянвык ынкъам ынпыянвык рээн, к'ымэл-ым тэн'ыйгуленнинэт ынан вагыргыт, чимгъут нутэтумгин.
1954 гивик Анна Нутэтэгрын'э гэнн'ивылин калетконво Центральныкэн комсомолен калеткорагты, вальын ЦК ВЛКСМык.
Кэлиткуплыткук ынкы ытлён гэльулин секретаро Чукоткакэн окружкомэн комсомолен, члено Магаданкэн обкомэн комсомолен ынкъам Чукоткакэн окружкомэн КПСС.
Августык 1961 гивик гэльулин председагелё Чукоткакэн окрисполкомэн, ынк'оры – депутатъо Верховныкэн Советэн СССР, ынк'эн тэн'вытку гэльулин н'эвыск'эт-лыгъоравэтльан'ав.
Нутэтэгрын'э энма председателё окрисполкомык (1961 -1970) округык нымкъэв гатаран'ленат национальныкэн нымнымыткук.
Чукоткак тэвмэчынкы мыкэльу гатваленат маляврат, ынкэкинэт мигчитльэт.
Лымн'э гантомгавленат приискыт «Комсомольский» ынкъам нынныльын XXII съездэн КПСС.
Тэкэм ытлён энма эрму гатайкымголен Билибинкэн атомкэн электростанция, аройвын' гэнъэтлин культурагъёляткэн мигчир, гэмкэтлинэт гыютльэт имырэк'ык авынн'откакыльэпы.
Мачымыльо колхозтэ гэтчылинэт совхозо, к'ымэл-ым аройвын' гэнъэтлин сельскакэн хозяйство округэн.
Правительствокэн делегацияк рээн Анна Дмитриевна Нутэтэгрын'э гатвален Японияк ынкъам Францияк.
1969 гивик гатвален ы'ттъыёлкэн ымнотаеквэкэн конференциянвык, мин'кы вэтгаво гэлгылин каленыйголяквыргын варатык Эйгыск'ыкин.
Конференция гэмигчирэтлин Монреалык.
Ынин доклад натан'палёмтэлын к'улинутэльэ.
1970 гивик Нутэтэгрын'э гакалеткомголен Ленинградык, Эквычьыкалеткорак, вальын ЦК КПСС.
Ныватык гамэгчерымголен ы'ттъыёлкэн секретаро Олакэн райкомэн партиен.
Лымн'э гэмигчирэтлин Беринговкэн райисполкомык.
Анна Нутэтэгрын'э гинэнпиривлин ордена Трудового Красного Знамени, итыркын почетныкэн гражданино Чукоткакэн автономныкэн округэн, Ынангэтэйкылин юликэл «Тытвыркын гымнин Чукотка» – лыгъоравэтльэн ынкъам русильин йиле «О моей Чукотке».
Анна Дмитриевна Нутэтэгрын'э игыр нымытваркын Москвак.
Виилыгтык льуркыниткы: Анна Дмитриевна Нутэтэгрын'э (гынунык), эрым сельхозуправлениен Анадырюкэн муниципальныкэн районюн Алексей Выквык'ай ынкъам депутат Думы Чукоткакэн автономныкэн округэн Константин О'мрынто.
Ынк'эн ытри ан'ан'ыткома Анадырык августык.
Виилыгтын Иван О'мрувъен.
Сегодня в номере: В августе родилась первая женщина-председатель Чукотского окрисполкома Анна Нутэтэгрынэ – 1с.
Василий Ятгыргин.
2 Ятгыргын А’ачек гавантолен а’к’авагыргэпы Пан'ъэвн'ытома, «илгыпыльын» мэгчерынвэты эквэтгъи, мин'кыри к'ун ыннын'ыттыгыргын пэтле моольылк'ыл чама-ым ытлён гантэнмавлен инэнрэск'ивэтыльу турыпкитльэк мигчитльэк.
Ынк'энат мигчитльэт ныетк'инэт эмэлек, ынк'эната-ым ырыкы нытэйкык'инэт манэграт.
Нымкык'инэт ырык рээн етыльыт нык'ыск'ычевк'инэт.
К'эргынкаавына йъонэн турыпкитльэн пароход.
Тан'ымыльо нымытвальыт Таннын'базакэн ан'к'ачормык нъатчак'энат торыпкэтльагты.
Лыгэн рыпкиритинэн'у К'эргынкаавына гамгаманэграгты нэнаянотыльатк'энат турыпкитльэт.
К'лявылтэ янран' вальык манэграк нинэнрэск'ивэтк'инэт, н'эвыск'этти нэмык'эй янран'.
Ройыръыльыт ымы янран' омрак нынрэск'ивэтк'инэт.
– Титэ ытлён рэвулк'ытвигъэ?
– к'ол турыпкитльэн пынлёгъэ К'эргынкаавына.
– Энмэч эмгынунныкириръугъи.
Эвын н'утку июнык этлы эвулк'ытвикыльин, вытку августак раволк'ытвэн'н'огъа.
Ынин вэтгавтомгын ытръэч рилпынтэтгъи, ынк'оры эквэтгъи ыныкы рытэнмавъёгты манэграгты.
К'эргынкаав ымныкэрэт гамгаманэграйпы лейвыгъи.
Ыттъыёлкэнат пыкитльэт энмэч гэнымэвлинэт, турыпкитльэт-ым к'амэтварак' нык'амэтвак'энат.
Вытку инъэ К'эргынкаав плыткугъи инэнрэск'ивэтык.
Лыгэн эйылк'эткэ К'эргынкаав эквэтгъи таннын'ынвэты.
Ынкы ытлён тумгэ нъатчак'эн.
Моогъэ пэнинэмил вальын мигчир, к'ынур к'онпын'кэн: гэнльогыргын, рэвыгыргын гин'ык, ин'к'ун киткит нымкъэв вак ыннээн, ымыльо ы'ныныгъевынэт ыннын'ыттыльыт.
К'ол гитлин кытамамнон'гыпы галгэйъакытыйгыръолен, рыпэт ымы эмнун'кы вэтчак нылвавк'энат.
Нак'ам колё галгэнныръочгатлен.
Ытръэч-ым мин'кыри нитынэт, наранлыплянн'ынат, нак'ам лыгэн вак ыннээн нэрэтрилн'ын.
Бригадир Семенов вэтгатгъэ тантэнмын'атынво.
– А'тав мынрэлк'ынн'ымык гэн'эты.
Ыннээн мытрэтрилн'ын, ынан н'илгын эвнэтрилкэ, – иквъи бригадир.
Амнон'гыпы гэнтагнэты нытвэтытвак'эн тэгмэчынкы ынкы у'мэльын танн'ын'элгын.
Ынк'эн н'илгын нытвэтытвак'эн эвын яанво кытыйгык гинльуск'ивык.
Тыляма гэн'эты нымкылен'у н'илгын нынрык'ин, ытръэч-ым кытыйга нинэнэн'ъэчевк'инэт, ыргынан ы'твъэт мэткиит нъарэк'эн.
Гин'ык пыкэрын'ок этъо ран'ъачавын'онэнат чама пыльыльын кытыйгык нывинрэтк'ин.
Гин'ык пыкирык, ы'твъэт лыгэйк'ытчогъэ чывачгынлек.
Тумгыт инэтрилетгъэт, К'эргынкаав-ым кимылтэтгъи, к'оныры-ым ынин лелелгын гаквален.
Лыгэн эвыр ынкы К'эргынкаав, к'ынур выквылгын мэмлычыкогты эргээтгъи, нак'ам гин'ык эвыча гатален.
К'эргынкаавын увик к'ынур микынэ нэнагтаймэтк'эн, нак'ам нылгипиркылетк'ин.
Мынгыск'откогъэ.
Люур риннин гин'ынгин'.
Лыгэн гырголягты гэн'ъеквэ гылегъи.
Кэтэм гэн'чьомыткынгыпы пинтык'этгъи, мин'кы нытвак'эннылгинымэйын'к'ин гэн'ыпгылгынтан'н'алк'эвын' вальын.
К'эргынкаав н'ыпэ гъи гэн'ыпгыткынэты, ынкаткыныктан'вакъогъэ,ымын' гыткат рыгырголявнэнат пыгыткынэты.
Выткутан'вакъок лымынкыри лылепыткугъи.
Тумгыт льунинэт.
Ытри нытэвыльатк'энат о'рамнон'эты, ытръэч-ым вэнлыги кытыйга нэнанлыплятк'энат.
Нылек'инэт выквэчгатычьата.
Выквэчгытвама, ныпан'ъэвн'ыток'энат.
К'эргынкаав пычегтыва гъэ.
Рыкавравыплыткок, пылягтыгъэ, эвыр-ым егыт омаквъат.
Мачтан'ын' ван'н'огъэ.
К'ынвэр амгынотъылёръогъэ.
Панэна тумгыт тылек нылвавк'энат.
К'эргынкаав гак'эвъян'н'олен.
Ынан кэтъонэнат мачвэкарманык вальыт таак'ат ынкъам милгымил.
Уккэнчин рырылвын'торавнэн.
Эвын милгымил ынкъам таак'ат ныкырык'инэт.
Таак'огъэ.
Эвыр-ым малёмавыльын пэран'н'огъэ.
Таак'ат ынкъам милгымил ныкыргъэв гатваленат, мин'кыри к'ун уккэнчи мимле гантымлятлен, нак'ам пэтле гэмпэлин, ынк'эната ымын' выюнтык гэкимылтэтлин.
Ы'твыльыт нэймэвк'инэт, ытръэч-ым мэрынрэк'эй.
Тэркырама, ы'твыльыт пыкиргъэт гин'ык.
Лыган ынн'ин ымын' люн'ынгинльутэ н'ыпэск'иквъэт.
– Вынэ ванэван мынивмык – гыт рэегтэлгъэ, нычимгъумури: этаны пылк'этгъи, мин'кыри-ым гэнчыкогты гэчыпъэтигыт, – нивк'инэт тумгыт, к'амэтвама.
Нэмык'эй К'эргынкаавына томыкы тывнэн гэнчыкотгыргын ынкъам ынк'о пэнтык'атгыргын.
Ынн'ин вальын вагыргын К'эргынкаавын гатвален паан'н'ок мигчирэтык Н'ирэк'эвкин таннын'базак (Въэн' вытгырык).
Эмк'ынэлек н'инк'эгти галымн'эната н'алвыльэты ынпыянвык, ин'к'ун ынкы ытри нэмык'эй нык'орагынрэтыркынат, нырэйгуленн'ыркынэт имырэк'ык.
Чама нак'ам ынкы ынн'атал гэтъивчимгъунн'этэ.
Эвын еп н'иныльу вама кытоор ыргынан чит эн'ъэлю гэлгылинэт чавчывэн вагыргыт.
3 Ыннын'ыттыгыргын ныплыткон'н'ок'эн.
Плантэ ганкытвылянвын'оленат.
Нылек'ин ы'лён'эт К'эргынкаавын, э'тгъуу лынъё, ы'лён'эт Въэн'эты рагтыкэн.
Еп кыткытык, таннын'ынвэты тэнмавма, гантэнмавлен, ин'к'ун К'эргынкаав тэннын'ыплыткунэн'у нэрэтрилн'ынярагты.
Ынк'эната ытлён нык'итпыльэтк'ин, нылгэкытрэватк'эн мигчирэтык, пэтле рэльугнин ы'лгу лынъё н'эвыск'эт.
Гин'ытгинрэтгъэт.
Ытръэч нъатчак'энат пъальыт гин'ыт.
Ынн'атал К'эргынкаав ныченрыгчатк'эн.
Ыныкит ытлён нэнъивын: к'ымтогэ ганкэма мигчирэтык, эвыр ытлён нъымигчирэтыркын, кытвыл эк'ылпэ нъырагтын.
Нэмэ мэйн'эннымык Гин'ыт ымрэвля нэнтынэт.
К'эргынкаавына ымыльо, эвиръыткут, п\рэёттэ базайпы, нинэйылк'инэт.
Конторак ынин пэрэёлк'ылтэ мынгыквыт етъан' нытчык'инэт.
Манэт пириплыткук, К'эргынкаав Въэн'эты эквэтгъи.
Въэн'айк'аеты тыттэтык, льунинэт Въэн'кэнат ярат.
Нинэгитэк'ин к'алетлы к'ытрыткынык вальын нымным, мин'кы ытлён гэмэйн'этлин, нинэгитэк'ин чиниткин колхоз, мин'кы ытлён турмэйн'этык гамголен мигчирэтык.
К'эргынкаавына кэтъонэн чиниткин вагыргын, въэгыргын ытлыгин ынкъам ытльэн.
«Рэк'улым к'ырым игыр мыгагчавык базагты, – нычимгъук'ин К'эргынкаав, – к'эйвэлым ымныкэрэт Верана к'ача травакъотвагъа».
Кытур бюрок райкомэн комсомолен, мин'кы К'эргынкаав нитк'ин члено, ынан вытку льунин н'эвыск'этк'эй Вера Тутъын'э.
Ынн'энъылё ытлён ныпирик'ин комсомолеты.
Пылытъымыльын, ныгтин'к'ин н'эвыск'этк'эй, льулк'ыл ынкъам лылет пылчемгъогты ныпэрак'энат.
Льунэн'у ынк'эн н'эвыск'этк'эй, К'эргынкаав унтымкэ гэнъэтлин.
Амынан Вера ынан нинэльук'ин, ымын' вэтгавыльыт мачванэван нывалёмнэнат.
Вера н'ыркычеты ныльонатчын'атк'эн, э'квырга-ым К'эргынкаавына лылепык нырэмыннун'к'ин.
– Вера, ивкэ, бюро пылыткук, мынкинонтамык, – К'эргынкаавына ивнин чевмыпан'ъэвн'ыток омаканма.
– Тъарычьэты кино ратвагъа?
– Мынгытычьэты вулк'ытвик.
Ынн'ин Вера ытри К'эргынкаав томгыльатын'огъат, ынк'оры ы'лгыльатгыргын моогъэ.
Ынкатагнэпы а'нытымн'этвак К'эргынкаав вулк'ытвик Въэн'эты галк'ытын'олен ынкъам н'энку гайвэрэтыльатын'олен.
– К'ылеркын, к'ырагтыгэ, ылён эргатык рэкимылтэтгъэ мигчирыск'ивык, – нинивк'ин Верана ытлён.
Ытръэч-ым ытлён, к'ынур рэк'э а'рэё, мэткиит нэквэтк'ин.
К'оныры-ым к'ол нитк'ин чинит Вера К'эргынкаавына нырэмкичик'ин, энмэн-ым «ныкырвэнток'эн», эвытлым «инэтэск'ивыльын» ынк'о нытак'эн.
К'ол рыннин К'эргынкаавына, акватын'ок таннын'базагты, пынлёнэн: – Ринэтэкэлин'ыркын?
– Ии, ытръэч-ым экэлигъюлеткыльигым, – н'ыркылеты татлын'ыткогъэ Вера.
– Ынан волк'ытвэкалеткорак к'ыкэлиткуги.
Кытвыл тъэр букват гыюлетинэн'у к'ытакален'ын'огэ, ынн'ин этгъульэтык мытрапаагъа.
– Эвын тыленъеп ытлён нытэгъэн'к'ин, ин'к'ун ныкалеткомгон Вера.
Ытлён нывэннэтк'ин калегъёлянвэты ынкъам такален'ыльэты.
Игыр этъо майын'кы тэгъен'у нинэлгык'ин калеткогыргын, ы'лгыльэткин вэтгавыт тан'ытвы ытръэч кэлитэ.
Игыр К'эргынкаавына Въэн'эты тыляма карманык нинэнтык'ин кэликэл Веран.
К'эйвэ к’утти вэтгавыт, Веран калеёт, люнтэнчичевэ нинэнтык'инэт,э'квырга-ым ынан лыги нинэлгык'ин, ин'к'ун ынк'эн ыргин ы'лгыльатыргын.
Ынк'эн ы'лгыльатгыргын микынэ а'к'анпалк'ынтавын, ымын' а'к'эткан' вальын.
К'эргынкаав н'айк'алетлы ы'ск'агтыкота кан'калятын'огъэ.
Авынъыск'агтыткогты ытлён нывилыск'ычетгъи, мин'кыри к'ункытльота рыннин ыныкы рамыннон'эты лылепыльын Вера.
– Нырэк'игыт н'утку?
– Ныягнагэчейгым.
Эвын нивигым: игыр Яша рэетгъэ.
К'эргынкаав Верана Яшано нинъэйн'эвк'ин, мин'кыри к'ун ы'лгу лынъён ымын' нынны тан'эты вальылк'ыл, нынны-ым Яков, Верана гитэтэ, ынантан'ычьын.
Яшана Вера мынгэпы пиринин ынкъам н'айыткынэты рыкытгынтавнэн.
Н'айыткынык ивнин: – Вера, ытръэттэгын, ы'лгу тылгыркынигыт, к'ырым лымн'э игыр мынъынръанмык, к'онпы чеэкэй мытратваркын.
– Вачак' гымнин мынгылгын к'ымэк рылыпъэтын, эчгэттытыляма, – рамыннон'эты татлыгнэн Верана.
К'эргынкаавын линлин' нилюльэтк'ин, рыпэт мэлывйиръэлетыльын.
Ынан Вера тин’унин ынкъам тэн'вытку уквэннин.
– Н' утку к'ээк'ын тылвын'ирэмури мынвакъотва, энмэнк'ун ытръэч тылвын'ирэмури нытваморэ.
Ытръэч мин'кыри тылвын'ирэмури мытратван'н'о – эмн'очгыргын?
– Гым ванэван эпакын' ынн'ин мивык, ытръэч игыр гынык к'ача тан'амгымнан тыратваркын, амгынан тырэгитэркынигыт, тырапалёмтэлыркын гынин выентогыргын.
Ынн'ин ылгыльатэты тотъывэтгавчетыльын авъеткынка нэнапалёмтэлк'эн Верана ынкъам чиниткин ылпылгын К'эргынкаавына ылпык нинэнытрувк'ин.
Ымын' лён'этлята, К'эргынкаав чиниткин колхозык мэгчератын'огъэ, мин'кыри к'ун ынкы нымигчирэтк'инэт ынинэт мэйн'эттумгыт, йъэлгытомгыт, йъарат-ым Вера, микынэ Яша к'онпын' чымче ныратван'к'эн.
Ванэван лым титэ ынн'ин нытэн'ычьэтын К'эргынкаав мигчирэтык, к'ынур колхозык, мин'кы тэнлыги нинэлгык'ин к'орагынрэтгыргын, ымын' откочьыт-когыргын, эвыр ыннын'ыттыкин мигчир.
Ынк'энат мигчитти еп ытлыгэ гэныгъюлевлинэт: К'эргынкаав лён'к'орагынрэтыльын, ымын' люн'уткучьыткульын, э'квырга-ым мигчиру нинэлгык'ин нэмык'эй ы'лгу рытчыё мигчир – ыннын'ыттыгыргын.
Еп льэлен'кы нымгок'энат етъан' нъэлык ыннын'ыттынвэты.
Нынгин'ытлетк'инэт, нытлетк'инэт, рытватынгэн'кэнат вырылк'ылтэ.
Итык гитэтэ пэнинэмил базакэнамэл мигчир нытвак'эн, ытръэч чиниткинэмил нывэтгавк'энат.
Амыргынан н'иныльыт к'ол нитк'инэт русильымил нывэтгавк'энат, к'элюк'-ым нытвык'энат ыргинэт ы'лгыльатгыргыт, русильымил нывэтгавк'энат, ин'к'ун эвнэчичевкэ ынпыльэ.
Ытри ынн'инвэт гавыльыт пагчен'эты ынкъам энэчгытэты ныгитэк'инэт ынпыянва.
Пынлёк ынпыначга, ыргынан нытвык'эн тымн'эръанот элвэльин, ипэ тывъё атчо нылгык'ин, ытръэч вэнлыги ынпыначгыт нычичевк'инэт, мин'кыри к'ун н'эвыск'этк'эгти нычелгыльовк'энат.
Ыныкит о’равэтльат нымигчмрэтк'инэт, ынкы пэтлек'эй ы'лён'эттэ ынкъам гивин'итти ныгаляк'энат.
Ынн'ин Яшана ынкьам Верана гэмо гэлгылинэт галяльыт н'ирэк' гивин'итти.
Ытри чеэкэй нынымытвак'энат ынкъам нъатчак'эн ы'ттъыёлкэн нэнэны.
Ръэнут ратвагъа – к'лявыл лымэвыр н'ээккэк'эй – тымн'алголяк', кытвыл о'равэтльан, ытрин к'итпык'эвылк'ыл.Ръэв ынкъам к'ораны.
Ан'к'ачормэпы нылек'ин к'оран'ы, ръэв-ым ан'к'айпы нык'олен- ток'эн: - Китак'ун мынтэйкэвмык.
Мэн'ин эплеэн арман' вальын!
- Ээ!
Мынтэйкэвмык!
- очыткогъэ к'оран'ы.
К'оран'ы тачаанн'ыгъэ въэе, ръэв-ым - мыргота.
Нэкылвынэт чааттэ.
К'ората чаат ръомравнэн, ръэвэ-ым мыргочаат кылтынин н'ойн'ык, ынк'о а'рэчетыткогъат - ръэв ан'к'агты, к'оран'ы-ым амнон'эты.
Ръэвэ ан'к'ы нэнанпэглявк'эн н'ойн'а, ытръэч лымынкыри мимыл нэтчетыръок'эн.
К'оран'ы рыпэт нутэргычыку гэнъэтлин, вэнлыги ныкытъыматк'эн.
Люур тылпъигъэт чааттэ.
Ръэв ан'к'ачыкотгъэ, к'оран'ы-ым амнон'эты рин'эгъи.
Ынкэтэгнык к'оран'ы эмэмнун'кы ван'н'огъэ.
Пипик'ылгын ынкъам и'н'ыпчик'.
Энмэн.
Гатваленат пипик'ылгын ынкъам и'н'ыпчик'.
Пипик'ылгэ ивнин и'н'ыпчик': - К'аймыгэ.
- Трэпылк'этгъэ, - очыткогъэ и'н'ыпчик'.
- Умкык к'инэнрэтгъи.
- Трэлпиквъэ, трэтэргъэ.
- Ытлыгин лилит к'ыйпыгынат.
- Э'тки тратъайытчан'ынат.
- Ынан ытльата рэннигнинэт.
- Гэвылк'этлин титин'ы.
- Ытлыгык варкын пынаквын.
- Пынаквын гъэк'эрэлин.
- Опопы к'ырэмкичиги нымэты.
- Ии, вынэ мырэмкичик.
Пыкирыльын рамкэпы и'н'ыпчик' пынлёнэн пипикылгэ: - Рэк'э-ым гэначъэлен ыргин яран'ы?
- Ы'ттъынэлгэ.
- Утъымыт-ым рэк'э гэтэйкылинэт?
- Ы'ттъин ы'ттъымэ.
- Рэк'э-ым гэтэйкылинэт тэврит?
- Ы'ттъыгытолк'ыля.
- Чоттэ-ым рэк'э гэнатыеленат?
- Ы'ттъыналгын'ойн'а.
- Рэк'э-ым нык'амэтватк'энат?
- Ы'ттъыйиле.
- Рак'ытк'ынык-ым нувик'инэт?
- Лявтъыттъымыткынык ы'ттъин.
- Мин'кы-ым игыт нымным?
- Гэлвылин.
- Э'ми-ым игыт йынйын?
- Иле гэттулин.
- Э'ми-ым илиил?
- Пычик'этэ гэлпылин.
- Э'ми пычик'эт?
- Гэрин'элинэт.
И'ны, вэтлы ынкъам кытэпалгын.
Ынпъэгычгын гачакэта ялгыттэнмаквъэ.
Кэтэм ынкыым пыкиргъэт н'эвгилильыт вэтлы ынкъам кытэп.
Ныгнатк'эн чакыгэт и'гины.
- Еттык!
- и'гэ ивнинэт рэмкыльыт.
- Ии, - очыткогъат н'эвгилильыт.
- Како вынэ.
Гым=ым ныялгыттэнмавэгым.
Люур=ым ринэвинрэнн'ытык.
- Ии, - гаглёчыткогъаt рэмкыльыт.
Ялгытгъат.
Таран'гъат.
И'ны иквъи: - Вэлв-игыт, к'ун'элги.
Мынчайпат.
Вэлвэ рэннин ыннэн уттытъулк'эй, pытрилнин тыллык'ача, ынк'о рылыск'эквъэ.
- Уттырэтгъи?
- пынлёнэн и'гэ.
- Ии, тытлык к'ача тытрилын.
И'г-э гитэск'ивнинэт, уйн'э!
- Э'ми=ым ун'инэн'?
Н'ытогъэ вэтлы, рыкалыровнэн вырвык'ай, ынан ратъё.
- Кыттъаръав гун'элигыт, чамъам мытрачайпатгъа.
- А'м тылвачайпатык мэчынкы.
Ынн'ин ивыплыткук вэтлы нэмэ рылыск'эквъэ.
- Мэн'ин к'ээк'ын рун'элгъэ?
- пынлёгъэ и'ны.
- Гым тырун'элы.
- иквъи кытэп.
Кытэпа рэннин он'энан'айн'ын, лыгэн йык'к'ай=ым гатампъаленат уттыт.
Ынкы иквъи и'ны: - Ынн'атал нымэйын'к'ин тэн'ун'инэн'.
- Гым нэмык'эй гагтон'алегым!
- иквъи вэтлы.
Чайпатымгогъат, вэтлы=ым атчьатгъэ.
- Чайкок рититгъэым, к'инэныгъеквытык!
- иквъи атчьатыльын.
Эчги чайкок ититгъи, ымылпа ымыльо гэлпылин нэнтыгъэн и'гэ ынкъам кытэпата.
Кыевык вэтлы пынлёгъэ: - Чайкок гититлин?
- Ии.
- Вынэ мынчаёмык.
- Гачаёплыткоморэ.
- Иа'м люн'ыныгъевэ инэнтытык?
алымы тивтык.
- Лён'валёмыльыморэ.
Инъэ и'ны иквъи: - Микынэ н'эвъэну рэлгын'ыркынин гымнин чакыгэт?
- Гымнан!
- к'улильыръугъи вэтлы.
- А'м вынэ гыт нъэк'эмигчиригыт.
рэнк'упк'увъивн'ын гынык чакыгэт.
- Гымнан тъылгыгъэн гынин чакыгэт.
- иквъи кытэпалгын.
- К'ылгыгын.
гыт ныгпийгыт!
- иквъи и'ны ынкъам йылнин чакыгэт кытэпагты.
Тэргыръогъэ вэтлы ынкъам рин'эгъи амнон'эты.
Пипик'ылгын ынкъам рэк'окалгын.
Эмнун'кы гатвален пипик'ылгык'эй.
К'ол итгъи нывакъотвак'эн пипик'ылгын пэнъёлгык к'ача, нычайпатк'эн, нэнъатчак'эн рэк'окалгын.
Рэск'иквъи рэк'окалгын.
Пипик'ылгык'эй ик-въи: - Етти!
- Ии, - очыткогъэ рэк'окалгын.
- Кита виин чайпанма мынувичвэнмык!
- Ев-ев, вынэ янот мынчаёмык!
Рэк'окалгын анн'энайпыгъэ, энмэч чит эквэтыркын.
Пипик'ылгык'эй чен'ыттэтгъи, ин'к'ун рэмкыльын рантогъа, вэтгатгъэ: - Ытръэч=ым мин'кэмил мытрувичвэтгъэ?
- Мынпин'к'учит!
Пэн'кочетымгогъат.
Рэк'окалгын гыргоча пин'кугъи.
Уйн'э вагъэ пипик'ылгын.
- Кита мынтэйкэвмык!
- иквъи рэк'окалгын.
Рыттэлнэн рик'укэтэ пипик'ылгык'эй.
Аны к'ол ганн'энайпылен.
Юуск'ыченнин рэк'окалгын гыткайпы.
Елырачвын'гъат, мэн'ин арман' вагъэ?
Лён'вэтгата, к'оо.
Пипик'ылгын иквъи: - Кита ынръам мынатчычет.
Микынэ рэльугнин к'ол - ынк'эн рэрмэлтэтгъэ!
К'ээк'ын елырачвын'гъат –ипэ мэн'ин ы'ттъыёл ратчыгъа.
Рэк'окалгын арман' вагъэ - ы'ттъыёл ратчыгъа.
Атчыгъэ, налгын'ойн'-ы-н=ым н'аргынон'к'ач вагъэ.
Пипик'ылг'э н'ойн'эпы йытонэн атчыльын.
Ынк'о пипик'ылгык'эй атчыгъэ.
Рик'укэтэ гынонъылён'эт к'ырирнин атчыльын, ынк'о иквъи: - Вэлет аны к'ык'олентогэ!
Пипик'ылгын очыткогъэ: - Гым н'утку!
Рик'укэтэ пэнрынэн к'олентольын, к'ол=ым энмэч уйн'э.
Нык'оленток'эн атчыльын, нак'ам нэмэ ынкы уйн'э.
Лымынк'о: н'отк'энайгым.
Рэк'окалгын нэнарэрыльатк'эн, к'ынвэр пэк'этатгъэ пэнъёлгык к'ача.
Рыпэт га-ел-ы-нто-лен, ынк'о ик-въи: - Калырогъэ, - гыт эрмэлтэтгъи - иквъи рэк'окалгын пэпэк'ылгэты.
Мэлёталгык'ай ынкъам кэлы.
Мэлёталгык'ай омкычыкогты ы'ск'агтакватгъэ.
Амравырон'а ынкъам эмрувичвэнн'э.
Ытльата ивнин: - Ынн'э арыроватка, ратымн'эквъа.
Овэчванма милютк'эе рытыяннэнат ытльэн вэтгавыт, йык'унтэтгъи.
Ипэръэнут ныльунин: вытвытк'ай, пчек'алгык'ай, ныгъёчгын.
Овэчвыльанма гэмо лыгнин нотаргычыкогты аратгыргын.
Эрэтгъи катамкальарагты.
Э'к'экэлы нымыльотъолёк'эн, ымы рэмкыльын ынк'энойгот нинэнтык'ин.
Виврэльыръугъи мэлёталгык'ай, ивнин кэлы: - Гымнан инэнукыльигым ынк'эн тэкичгын!
- Ръэнут-ым нинэнуйгыт?
- К'оратъол, - амвыета иквъи мэлёталгык'ай.
- Ев-ев, амнон'эты мык'оранмырэргъак!
- кэлы н'ытогъэ рыногыргэпы.
Эйпынин.
Чэн'ыттэтгъи мэлёталгык'ай, тытлырэрын'н'огъэ вуск'ымчыку.
Лываквъэ н'ыток.
Люур льунин майн'оттийн'ын, апак'атлыръэргъэ ынкаткыната, льунин патгыргык'ай, н'ытогъэ ынкъам гынтэквъи.
Рагтык кэльэтэ к'ырирнин мэлёталгын, к'элюк' гаоратъолратлен!
Кылельэквэтгъи.
Гынтэв ыльын ыпылк'ыле к'ымэк кэльэтэ нэнайъок'эн.
Люур тылянвык милютк'эе льунинэт галгат.
К'улильыръугъи: - Галгаторэ!
к'инэвинрэтгыткы, кэльэтэинэрэну- н'ыркын!
Ыннангалгата рилгин'кы ратчын'аннэн мэлёталгык'ай.
Кытгынтыпкэрмэч кэлы пынлёгъэ: - Э'ми мэлёталгын?
- Омкычыкогты гынтэквъи.
К'ол гатле иквъи: - Мывинрэтгыт энарэрык!
- И-и, вынэ!
- К'ын'элк'икви гымыгк'аптэтнынык.
Кэлы вакъогъэ, гатле рин'эгъи.
Лыгэгырголятгъэ гатле, рыпэт йъык рымагтатгъэ.
Аны ынк'о рэнтычганнэн кэлы!
Анн'энакальайн'ынэн ытръэч гыткат нотаск'ычыкойпы нывытрэтк'инэт.
Игыт ынк'энын гыткат вутичгу к'орак ынкъам ы'ттъык итыркыт.
Нанрагтатын галгата мэлёталгык'ай ытлыгырыкы ынкъам апагты.
Вэтлы ынкъам мэлёталгык'ай.
Ныралечетк'эн вэтлы эквын'айгыпы.
Рилымлегъи, выкво ралегъэ ваамэты.
к'ивъемимлывээмэ рылыпляннэн вэтлы.
Люур вээмчурмык льунин мэлёталгык'ай, титэ ынан ръаа'въевыё.
Гантыятленат, к'улильыръугъи: - Энаральэгыт!
Аны к'инэвинрэтги, тырэпылк'этгъэ... Милютэтэ ымын' люн'гитэтэ рыннин э'йн'эвыткульын, номчеэръыномакавк'эн.
Гагтаморатлен ярагты мэлёталгык'ай.
Ытлья гъоптычайпатлен.
Начайъайн'авынат энаральыт.
Ымыльорык нанъяк'эн ун'этльэн.
Энаран'ав, ытлъя вэлвин пынлёгъэ: - Ванэван микынэ ныльунин гымнин экык?
Ымыльо иквъэт: - Ванэван.
Люнльутэ.
Ытръэч мэлёталгык'ай иквъи, энмэн ынан льунин рамкэты эквэтыльын вэтлы.
Атчьатык мэлёталгык'ай иквъи ытльагты: - Эргатык мынъялгынмык.
- Алваванвык к'ырым вэлвэ ы'нынтэрмэчьын'эквыт.
- Гымнан э'нк'у тылгыркын гитэк вэлвин ытлъя.
Ялгытгъат.
Эчги въик, Украинак гым К'энамайынлятык; Мачынан нитгъэн маёлгын Ванво въийылк'этык, Ун'к'ун ынк'о ергыт, энмыт Мэчынкы к'онпы льук, Тан'валёмы Днепр-эрмэчьын Э'йн'эльын имъэлюк... Эчги Украинаеквэ Рэйк'ыпыльыльэтгъэ Эк'эльин мутлымул, -ынкы Вытку тырэлк'утгъэ, Тырэюгъэ... ынкъам этын И'и'н траванлян'ын Йылынво гымыгнотагты Тэн'ычьын вагыргын.
Майынляплыткок, вутилгыт К'ынчимиръэквыткы; Э'к'эльымутле и'вчимгъут К'ылгинэрмэквыткы.
Ынк'о гым майн'ыройыръык, Торъечьамвагыргык, Нытэн'ъэв к'энакэтъотык Кычьымвэтгаквыргык.
Ятгыргын.
Увильын Панечев.
Увильын Панечев эӈинкыльин, ытръэч эвын ӄонпыӈ ныкорыӄэн, наӄам йъарат этлы эмӈэлюльэткыльин, ытлён нунтымнымӈэлюӄин.
Эʼквырга-ым ынан чиниткин мигчир тэнлыги нинэлгыӄин.
Нытэӈӄинэт тэйӈэтти етъаӈ нинэтчыӄинэт, ӄэйвэ ымы тъэрылтэтык ыпатъёлӄылтэ.
Вэнлыги тъаркэнайпы таӈамчачагты тэйӈэтти нинэнтыӄинэт.
Ӄымэл ӄонпыӈ ынныӈыттыльыт ванэван нъэнӄэтынэт ӄамэтвак, энмэч ӄонпыӈ нэнаарванляӄэнат.
Амынан ыннээн рук нутгинэнкытчирэвӄин, наӄам ӄол нынтыӄин нынкимэлтэтӄин кимитъын ривлык, ынӄэната Панечевына амыннэпы нэнатайкыӈӈоӄэнат амалваӈ вальыт ыннытэйӈэтти, эʼквырга-ым панэна ынныӈыттыльыт ныӄытчирэӄинэт эмыннытъуле тэйӈэтык.
Тэгъеӈу нытчыӄинэт ӄутти роолӄылтэ.
Ӄол рыннинэт ынныӈыттыльыт «рыгалгатъолёвнэнат».
Таӈымыльо ынныӈыттыльыт нылгэчачальатӄэнат ӄамэтвак.
Увильын нанъаӄэн, миӈкыри ӄун нинъыӄин.
Лымӈэ ӈан ытлён гарэлгэтгалгагэленен ынкъам вачаӄ мэчынкы люӈкимылтэтэ гитлин увик.
Галгат-ым ынӄэнат ынӈот ганмыленат.
Ыннин ыʼттъымыт гамайынляленат амноӈэты Панечевына готкочьынтыватленат.
Ыннэнтыкэчьык нылгинымкыӄинэт йъаяӄыт ныкваӄэнат.
Лыгэн ӈэнку увильэ нэнаргоӄэнат ынкъам левытти нинэчвиӄинэт, иӈӄун ынныӈыттыльэ лявтэпы эвнэчичевкэ ыʼнынтыркынэт ыргинэт роёттэ.
Ынныӈыттыльыт ныӄамэтваӄэнат ынкъам ымӄамэтваӈэт нанъяӄэн увильын таӈгалгапатыльын.
Панечев-ым эмтэнӈэ нытваӄэн, ымыӈ ӈутку ытлён аʼӄачечавыӈ, ръэнут коргаво лыӈыркынин: эвытлым анъяткольэты коргавыркын лымэвыр тумгыт «галгатъолёльыт» тэнӈу лыӈыркынинэт.
- Ивкэ нэмэ ӄыгалгагэлеркын ынкъам нэмэ ӄыгалгапатыркын волӄытвэгты, ивнин Семенковына Панечев.
- Вынэ алымыӈ ынӄэн итык тэӈычьэтык эмытъэт тыранмыткоӈынат.
Ытръэч ивкэ Ӄэргынкаав нывинрэтыркын галгаӈыттык, ӄэлюӄ гымнан ӄутти нэналвавэгым йъок, йъарат нинъыӄинэт гынтэвык.
- Вынэ ӄынпэляквын ынкъам энмэч ӄэквэтгытык.
Ынныӈыттыльыт неводэты элкыгъэт.
Панечев-ым нонтымытваӄэн, ванэван ныгагчавын.
- Вайыӈӄэнат уткучьыт ӄырыгынэт ынкъам мынэквэнмык, ивнин Панечевына Ӄэргынкаав.
- Лёӈытъак уткычьэ мытрагалгаӈыттыгъа?
пынлёнэн Ӄэргынкаавына.
- Лыгэн мынлеркын, ынан рэльуӈын, татлыгнэн Панечевына.
Ытри эквэтгъэт.
Аны ыннъыттъымык колё йъаяӄ, нывакъотваӄэн.
Лыгэн йъаяӄыт нэнриӈэвынэт, Панечевына Ӄэргынкаав ивнин рамынноӈэты: - Ӈотӄэнат-ым галгат.
Мыноткочьынтыватынат ынкъам эӄылпэ мыныргонат лыгэн ӈутку, ӄынвэр рэвулӄытвигъэ, тырэкимылтэтгъэ увик.
Ӄэргынкаавына энэчгытэтэ ынкъам камчечавэты гитэнин Панечев.
- Гынмыл-ым руткы, мытив чачальаттык.
Эченур ынӈэ тумгыт ивкэ, иӈӄун моргынан мытнуркынэт вэнгалгат.
Эвын тэленъеп, нэкэм гытъанма, Ӄэргынкаавына йъаяӄыт нинэнуӄинэт, ынӄэната ытлён ванэван нычирмыӈэтын.
Энмэч вэтыӄун ытри «рагалгоӈыӈӈогъат», ӄоныры-ым ӈирэютӈыроёт ныкваӄэнат «галгат» ынкъам ӄымэл пэтле нымкыӄинэт нанмынат.
Ӄэргынкаав «галгаӈыттыма», Панечев «ныгалгаргоӄэн», эвыр ынкы нэнарыгнарӄэнат.
Пылыткук, танъетъаӈ рытчыплыткук «галгат», рагтыгъат ынкъам Ӄэргынкаав неводэты янръатва ӄытгъи.
- Ыʼмто галготык?
Ӄынур ыннэн пынлёгъат ынныӈыттыльыт.
- Энмэч гынмылкинэк мыкыӈ вальыт мытынмынат.
Игыр мэчынкы ринӈыт, ӄырым мынӄэюлтэнмык.
- Ӄэлюӄ-ым ынанкэн ӈирэнлеӈу галгаӈыттытык, иквъи Нэнэн.
- Нинъыӄинэт галгат?
пынлёгъэ Семенков.
- Ынӈатал вынэ нинъыӄинэт, чама ныгыттэӄинэт атчык, рамынноӈэты татлыӈыткогъэ Ӄэргынкаав, эʼквырга-ым Панечев нылгининъыӄин, аʼтавынан пэнин мэрынрэ тылельын.
Тэӈэӄытликыльэ Панечевына таӈымыльо йъаяӄэн левытти ганыпъавленат.
Ынныӈыттыгыргын пылыткугъи.
Неводтэ нэгтынэт.
Ярагты тэнмавымгогъат.
Энмэч ымыльо эвиръыткут кунгасык гэйӈэлинэт ынкъам ытръэч нъатчаӄэн катер.
Люур Панечев миӈкыри рай гагчыръогъэ.
Аплёратвака рэннин левтъэтйивӄэй.
Ынныӈыттыльэ камчечеты ныгитэӄин левтыӈынрэтылын увильын.
Мэӈин люнчичевэ нитӄин, раӄынвы румэкэвыркынинэт йъаяӄэн левтыт.
- Ынраӄ-ым раӄылӄылтэ, рэӄу рэтынэт йъаяӄэн левытти?
энэчгытэты намӈылён ынныӈыттыльэ Панечев.
- Мытив-ым ӄыльугыткы, миӈкыри вальыт галгат торгынан нинэнутури ынкъам вэлерӈан-ым нылгэчачальатторэ, рамынноӈэты татлыӈыткогъэ Панечев.
- Ӄытлыги тагноӈ вальыт, ытръэч ынӄэн эӈинму лыгнин Семенковына, наӄам нинэгитэӄинэт йъаяӄыт, галяльыт.Кычгэпыт, чечавъёлк’ылтэ, алкыльёлк’ылтэ.
Мэн’ин н’ыроча гивик ныторавэръэпык’эн?
Ръэнут тъайытчак, чывик нылвавк’эн?
Нивк’инэт варкын ынанчачальын вагыргыкэн тэйн’эт.
Ымыльорык ынк’эн ы’лгу.
Ръэнут?
Ръэнут а’к’атъайытча – э’к’элви?
Ныгтык’эн, ныравк’эргык’эн, омавык-ым нытилик’ин.
Ръэнут ынк’эн?
Ръэнут нынн’эк’ин гырокы лявтык’алетлы?
Нъэк’эгниръук’ин, игытк’эй нымэрэнторъок’эн.
Гарычгытвален, гарычгытвален, ынк’о ваамэты гакытгынтатгъэ (и’рэгъи).
Ръэнут ынк’эн?
Нилгык’ин, нымыркук’ин, эрилкэ нырин’эмъетк’ин.
Ръэнут?
Тэгнилгык’ин, нымыркук’ин, гырголяйпы нэрэтк’ин, гыныгмынгык риргъэ, игырк’эй к’ымилк’эю рэнъэлгъэ.
Ръэнут?
Эрилкыльин, нилгык’ин, нак’ам нырин’эмъетк’ин.
Ръэнут?
Нилгык’ин, к’ырымэн мэлёталгын, нырин’эмъетк’ин, кырымэн йъаяк’.
Ръэнут ынк’эн?
Нилгык’инэт мрэнти нырин’эмъеткинэт, э’йн’экыльинэт, эйгуткукыльинэт.
Ръэнутэт?
К’ынур н’ылгыл, ытръэч к’ырымэн.
Ръэнут ынк’эн?
Валвыйн’ын рин’эпкиргъи, рэлпин’ыт ръэвытлявнэнат, тиркытир ратчын’аннэн.
Ръэвэтлы ынк’эн?
Эвыр ныпкирк’ин, нывыргыръук’ин рэск’ык.
нутэнут ныкоргавк’эн, нытан’выенток’эн.
Ръэнут ынк’эн?
Люур ан’к’ы гырголяйпы эрэтгъи, ымыльо ритк’ыевэннинэт, ярачыкогты агтаннэнат.
Ръэнут ынк’эн?
Пэнин гым а’тчаёйгым, нак’ам ныетигым-ым – ымыльо натчыръок’энат.
Ръэнут гатвылен?
Янор йынк’эргын, ынк’о - выргыргын, яачы имлыттъэт.
Ръэнутэт ынк’энат?
Тылельын, пыкирльэн этлы мынльун, ытръэч чыкэю нинэлгымури чама нэнавалёмморэ.
Ымнотаеквэ нылейвык’ин, нак’ам к’ырымэн гынник; лымынк’оеквэ нырин’эмъетк’ин, итыкэвын к’ырымэн гатле.
Нывыргыргэтк’ин, нык’ъоляк’эн, нывъёпчак’эн.
Ръэнут ытлён?
Ымалян’эт ныгагчавк’эн, ныкытгынтатк’эн, нывыргыргэтк’ин.
Рэънут?
Йъэлыги ытльата нэналёок’энат чиниткинэт нэнэнэт.
Ынн’ин нымэйн’этк’ин.
Ръэнут ынк’эн?
Элеръук нывэнтык’ин, нэйычгиръук’ин, льэлен’кы нык’итык’ин, нилгэтк’ин, нымъиръук’ин.
Ръэнут?
Льэлен’кы найпытвак’эн, нэлгыпэрак’эн.
Гытгычормыт турынн’эвъэгльэт камлелы.
К’ынур левыт, ковлкы вальын, мыгкырвирльэн, ытръэч этлы микынэ нымчунэн’эткунин.
Увиккыльин, нутэк нытвак’эн.
Ръэнут?
Умкык йъагыргоча нытан’к’эргык’эн, эйынкэ нынлетк’ин, ымыльо нэнаномаватк’энат.
Ръэнут вытку вулк’ытвик нык’эргатк’эн, эргыръома-ым, намэчатк’эн (найын’кок’эн)?
Э’рыкут к’ол а’ачек к’оленавыск’атэты рэмкичигъи.
Эчги а’ачек пинтык’этгъи, н’эвыск’эт атчыгъэ.
Ынкатагнэпы пэнин ытлён тылельын, нак’ам н’эвыск’эт льук лывавыркынэн.
Мынгыткэн н’ирэк’ парол йичьэмиттумгыт (йичьэмрэт) ы’ттыёлягты кытгынтатыркыт, нак’ам йъоткок лывавыркыт.
Ынк’эн микынти?
Ыннэн к’лявыл эмк’ынвулк’ытвик нынъюлк’ытк’ин, н’алвыльыйн’ын игытк’эй нылвэкатк’эн.
Эгыттагнэпы гичик н’элвыл лывавыркынэн.
Йъилгын ынкъам эн’этти.
Ынанман’эн нык’орагынрэтк’эн?
Нак’ам тъэр к’орат н’элвылекы, ынан гэмо.
Итыкэвын этлы нык’оратымн’эвын.
И’и’к варкын тылян, имымин’кыри нык’эргатк‘эн, нилюльэтк’ин, к’ынур путурэльын.
Ръэнут ынк’эн?
К’ол к’лявыл мыгэчинэн’у нык’амэтвальатчын’ок’эн; гайман’эн ымъылён’эт рак’амэтва, ыныкит амк’ынъычо роолк’ыля пынрээвык.
Ныйылк’этк’ин, ароолк’ылка нъэлинэн’у.
Н’ирэнйичьэмрэтэ нанмынат эмыннэнъют ръэвыт; к’утынэ ыпаннэн эвытк’эй, к’утынэ-ым ымыльэты гивин’ит, к’ынвэт-ым ръэв вилетгъи.
Пэнъёлгын ынкъам тиркытир.
Рак’ъоравэтльат ыннанванвык умкычыку пэнин вакъотвальыт?
Ытръэч кытк’онача к’оя нитк’инэт нэлгыкъалейпык’энат.
Мургин ергын илгымилюннэлгэ гэнаръэлен.
Мургин ергын илгынэлгэ гэнаръэлен.
Нивк’инэт, ивлын’илгын нутэск’ык ганъэвытлявлен, нак’ам а’к’анчымк’аты вальын.
Ръэнут?
Гыныкгэта, рэк’ук’к’эмк’эгти тэн’умк’эн’кы амынгыка, уттыкэ, а’лыгатuака?
Гынык-ым ръэнгут - нутэук’к’эмк’эй?
Гынык рээн ачгыта рэлеркын, нак’ам а’к’апычвэтгавкы.
Мури гэтумгэ пэнин рачвын’ыльыморэ, нак’ам мэн’ин этлы ныянотын.
Пэнин ачгыта тылельын, нак’ам авэтгавкыльэн.
Ръэнут?
Ынанман’эн лявтыткынык нуттынн’эк’ин?
Гынник, эмнун’кин, ватапа нытэйн’этк’ин.
О’равэтльата нинэгынритк’ин, ялгытык нэнаяак’эн.
Ытлён = мургит тэйн’эт, эвиръын.
яран’ы чама лейвинэн’.
Рэк’э элен’ит иръын нэнаяак’эн, ы’лятын’ок-ым нинэгтык’ин чама нэнатъайытчайвык’эн?
Ръэнут – элен’ит иръын нэнаяак’эн, льэлен’кы-ым ытръэч элечгыт?
Н’ыранорвык увъаляк’лявылтэ нывакъотвак’энат ынкъам нылек’инэт тумыгрээн.
Нывтэлгык’эн ы’ттъын – о’ равэтльэн, к’орэн э’к’эльын.
Ныльэлен’итк’ин, нэлен’итк’ин ыннэниръэ, пэнин ытръэч ыннэн илгыръын нэнаяак’эн, вэлер к’унэче эвнэгтыкэ.
Мэн’ин ытлён ынн’ин вальын?
Мытив йичьэмиттумгыт, нак’ам алвалльальыт, элвэллыгыльыт, итыкэвын гэнанглятленат, ытръэч иръыт алван’ вальыт: к’утынин уэ’лы, к’ол-ым илгиръыльын.
Ынанмэкынтэ ынк’энат?
Мэн’ин к’этынн’ок ныйылк’этк’ин, вытку гырокы ныгъевк’ин?
Мэн’ин льэлен’кы ныйылк’этк’ин, нак’ам ак’амэтвакыльэн?
Льэлен’кы ынин нынны о’ран’ атвыкыльэн.
Мэн’ин ынк’эн?
Льэлен’кы нилгык’ин, элек нычеварок’эн, нытэйн’этк’ин итк’илгэ.
Мэн’ин льэлен’ръунэн’у нэлгэръэпык’эн, элеръук-ым чевароэръа нинэлпууръык’ин?
Нилгык’ин, имыргыльын, найылгык’эн.
Ръэнут?
Нымлык’эн, ныйкык’ин, оттывырыткынъеквэ ныпин’куткук’ин.
Оттырак’агчыко нытвак’эн.
Ръэнут?
Ынин яран’ы уттычыку, нырин’эпин’кучитк’ин, нак’ам кырымэн гатле.
Тэлвээлек пэнин и’н’к’итыльын.
Нытгымк’ин, тэн’винрэттумгын, к’улитэ э’к’эльыт нэнагтатк’энат.
Льэлен’кы ытлён тан’ымыльэты нилгык’ин, ытръэч н’алгын’ойн’ыткын нувк’ин.
К’эргыльын, лелюльын, нылывээръок’эн, нытипъэйн’эк’ин.
Пытк’ытакалгыт к’онпын’ чеэк’эй рэлеркынин’ыт.
Амынгыка, а’лыгатгака, нытэминн’ык’ин таран’кы.
Ръэнут?
Ынанман’эн н’ирэче нъурэтк’ин?
Янор гарама, яачы-ым иръыльын?
Мэн’ин н’ирэче нъурэтк’ин: янор ярачыко, яачы вытку чинит.
Ярак’ай ек’ата рычимэвнин, ынкы н’ытогъэ, тэн’вытку н’аргынэн нинэльук’ин.
Чиниткин ярак’ай ек’ата нинэнчимэвк’ин, вытку ынкы нынток’эн, н’аргынэн тэн’вытку льунин.
Рэк’ин ярак’ай ковлёкы нытэйкык’ин тымн’энотак, н’аргын, оттыткынык, нак’ам эрэтэмкэ, атытлыка?
Ръэнутэт мимлычыку ныкоргъав нувичвэтк’инэт, нотаск’ыткынык-ым нывъик’инэт?
Ръаварат патгыргырак рэск’ивръугъи, нак’ам н’ыток лывавыркыт?
Кыткытръок нэръэпык’эн, гытгаръок ниръыттвык’ин.
Ръэнут э’чгынрэ элек навэръэпык’энат, йык’к’ай-ым нынъэлк’инэт, к’этын’н’ок-ым - пууръу ниръытвыръук’инэт?
Мыгтильыт, нак’ам ван’эк а’к’аяа вальыт.
Ръэнутэт ынк’энат?
Рэк’э иръу нинэлгык’инэт чиниткинэт титит?
Кыткытык-ым нынн’эк’инэт, гытгак-ым нэрэтк’инэт.
Гырокы нъурэтк’ин, гытгак-ым ныпэтатк’эн, ныкыкватк’эн, вытку ынкы о’равэтльата нэнаяак’эн.
Ръэнут ынк’эн?
Ръэкылылет ганылвэкавленат: нычелгы’кэнат, нувк’инэт.
Тытаан’ынат – нэтлегк’инэт.
Ръэнутэт?
Тан’ковлёкы вальын, нычелгык’эн, нывэривк’ин.
Ръэнут?
Нувк’инэт оонъыйн’ыт нутэк нынн’эк’инэт, вэлвэ ы’лгу нылгык’инэт.
Рэк’уунъыт?
Иквыкыльин, к’ынур витъывит, ныйыркык’ин, к’ырымэн рыгрыг, нутэк нинн’эк’ин, к’ората ы’лгу нылгык’ин.
Ръэнут?
Ръэн’инк’эйк’эй люур нотаск’ычыкойпы пинтык’этгъи?
Элевтыкыльин, нак’ам митъэкъэлильын?
Кората льунин, игыткэй рунин.
Еп о’ранма ныкъалейпык’эн.
Ынн’ин к’ырым къэли ныгтынин палк’аттагнэты.
Мэн’ин ынк’эн?
К’онгыткальык’ай, нак’ам йык’к’ай-ым къэли: нычелгык’эн, кэлильын.
Нутэк нынымытвак’эн, лымын’ко нъээ’куткук’ин, вэнлыги микынэ ы’лгу элгыкэ.
Мэн’ин эвытлым ръэнут ынк’эн?
Н’ирэк’ ытльат, нак’ам амъянра мытлын’нананальыт.
Амъянра нырулк’инэт, кынмал – нэрмэк’инэт.
Мытлын’эн йичьэмрэт кол нитк’инэт амчыганчы ныранн’ак’энат, ынн’ин амъянра нытванн’ок’энат.
Ынк’эн микынти?
Гынык-ым ръэнут – рэлпъалявыл?
Н’ырок’ к’лявылтэ, авынкытъыматэты чеэкэй лявтэпы гъэлевлинэт; ынн’ин кытъыматэты нытвэтчатвак’энат, ымыльэты яран’ы нынрык’ин.
Ръак’лявылтэ ынк’энат?
Гынык-ым ръэнут – этъэтэвкы?
Гынык-ым ръэнут – коталк’ыэнмын?
Ръаярак’ай ярачыко гэтэйкылин?
Рэвивык нарычганморэ, вытку к’улирэвивык нычвачгынлеморэ.
Н’ырак’ патгыргыт ыннанпатгыргэпы нъурэвк’инэт, н’ыронпатгыргэпы – нынток’энат.
Ръэнут ынк’эн?
Ы’лён’эт кынмал нытваморэ, к’ынур тэнтумгымури: кынмал нылемури, ныкытгынтанморэ, ныпинкучинмури.
Ытръэч йылк’ын’н’ок амъянра нынъэлмури.
Мури ытръэч гэтумгэ кынмал ныяаморэ, амъянра – рак’ылк’ылморэ.
Мургин амчыганчы этынвыт – н’ирэк’ йичьэмиттумгыт.
Ынн’ин ытръэч н’ыраморэ нылейвымури.
Н’ирэк’ тумгыт ытръэч кынмал ныралечетк’энат.
Ынн’ин ныралечетк’энат, йъоткочьата чама янотыткочьата, нак’ам к’утынэ эвын к’ырым к’ол ныпэлянэн.
Микынти ынк’эн?
Гымнин к’утти к’орат тэн’винкыльинэт; нак’ам яак-ым тэн’к’ырым ныпэн’ъивэтынэт, ынн’ин тэпэнинэн’э раркычавыркыт.
Гымнин варкыт н’ирэк’ оттык’орат.
Этлы мыкылгэтынэт, ынн’ин и’лгыкэ нэнаяайгым.
Тырэтрилн’ынэт – к’ырым нэвииск’ивынэт, ынн’ин ратваркынэн’ыт.
Ръак’орат?
Н’ирэк’ ы’ттъыт ытръэч ачгыта ныръилемъетк’инэт, э’рыкут к’орагты нывэлеркылек’инэт, нак’ам эвын к’ырым к’орат ы’нийъонат.
Рэк’ъыттъыт?
Элек мури конпы эмигчиркэ нытваморэ, льэлен’ нэнъатчаморэ.
Льэлен’ пыкирык – ымыльорык мури ы’лгу нытчымури, ынпыянва, нэнэнэтэ.
Гымнин к’оран’ы ытръэч к’алетлы нъэмэтыткук’ин, эк’опы-ым – гымнан чинит нинъэмэтигым.
Ръак’оран’ы ынк’эн?
К’ынур к’эмэн’ы, ытръэч нымэйын’к’ин, итыкэвын к’ырымэн к’эмэн’ы, нъэмэтыткук’ин, ныйн’эткук’ин.
Ръэнут?
Мэн’ин гатчылен ы’лчыку, рэк’окалгын унрэпэтгъи, ынан юунин?
Тан’ынанвыткокэн к’ол о’равэтльан гымнан лыги.
Н’ирэк’ йыкыргыт, н’ирэк’ пилгыт ынин: ыннанйыкыргэпы нык’амэтвак’эн: к’олейыкыргэпы – гак’олема ныгрэлк’ин.
Эрилкэ, нак’ам нырин’эк’ин; кырымэн валы, нак’ам нытынпыткок’эн.
Ръэнут?
Ръэнут: уттык’эйык – н’илгын, уттык’эй кэгынмык, н’илгын вээмчыку?
Рэк’ин левыт таляк ныяак’эн?
Ръэвитк’имэн’ин э’ннык’алетлы пэнин йымэтвальын?
Пыск’онрыннык кукэн’ы ныквак’эн, йыныткыныгъет ныймэтван’н’ок’эн.
Мин’кы гавакъолен – ынкы гуврынлин.
Нъэйн’эк’ин, нывыргыргэтк’ин, нак’ам к’ырымэн рок’ыр.
Нырин’эмъетк’ин, нак’ам к’ырымэн гатле.
Ныйн’эткук’ин, итыкэвын к’ырымэн ы’твъэт.
Ръэнут ытлён?
Рэк’ин рилти арыгкыльэнат?
Н’аргынэн нилетк’ин, Галгат нырин’экинэт, Нутэск’ын нувъэтк’ин, Вээмыт нык’итык’инэт, Н’эгти нилгэтк’инэт, Н’аргынэн ныёа’тк’эн.
Чьэчен’ти пыкиргъэт, Ымнотанот ы’летгъи, Вээмыт к’итыгъэт, Тинтин вээмык, гытгык.
Н’аргынэн нычьэчен’этк’ин, Колё нывъялятк’эн.
Ы’лён’эт ивлетгъи, Вээмкэгти пыльыльэтгъэт.
Титэ ынк’эн гатвален?
Ан’к’ы нывэнтык’ин, Эмнун’ нэюк’ин, Тиркытир нъэк’эгнитк’ин.
Нак’ам ныравк’эргык’эн.
Таляк нутгык’ин.
Ръэнут ынк’эн?
Легко раскалывается К’ырымэн пэнъёлгын, Нак’ам нэнаномаватк’эн, Колё нык’эргык’эн, Ръэнут ынк’эн?
Ярко светит, Нык’эргык’эн гатле, Ымъылён’эт нырин’эмъетк’ин, Вулк’ытвик-ым нывакъок’эн, Эвытрыкэ нынъэлк’ин.
Ръэнут?
Эмк’ынльэлен’кы Тынупу нынъэлк’ин, Ныкыттывэк’эн, Н’эйк’эймил нымэйн’этк’ин, Кмин’ыт нэнанкачьаравк’энат.
Ынк’эн ръэнут?
Тэнлымынкы ръэнут нилгык’ин: амвыенота, амвээгырга, Ымыльо нинэнилгыръувк’ин, Ръэнут ынк’эн?
Рэск’игын’кы Тиркытир ръурэквъэ – равк’эргык’ай рэрэтгъэ.
The sun appears – Н’аргынэн нытиркэтк’ин – Тыливлетэ нитк’ин.
Нынпэвк’ин – чевмын’ нынъэлк’ин, Тылетэлпэ нитк’ин, Эвытлым нэрэтк’ин.
Льэлен’кы нилгык’ин, Элек нычеварок’эн, Пин’куткутэ ныгынтэвк’ин, Колё найылгык’эн.
Рэк’илгыкувлюк нотк’эн?
Эвытлым илгыттъык’эк’эй?
Ытръэч лылет-клюкэт.
Ынкы нытъирэтэткук’ин, Ытльагты нъатчак’эн.
Ръэнут ытлён?Нотатомгэты Нивқинэт, энмэн, тэлеңкы титэмургин чит варат мэйңэльу вальын.Қорат-ым нымкъэв ныңэюқинэт,қорагынрэтыльыт кэтгутэ вальыт.
Игыр-ым ңэлвылти тъэрқэву нъэлгъэт,қорагынрэтыльыт ынпэву нъэлгъэт.Нэнэнэт эмлейвэ қоленотагты,вагыргын ройыръыкэн эвнэвириңкэ.
Нэнэнэт мургинэт, лыгэнитык,О’ратнотагты қылеркынитык!Ытльата қонпы нъатчаркынэтык.Қырагтытылятык, ок, вэты, вэты!
Мэлгынвыкэн валы Пын’ылтэл Инъэ, ялгыттэнмавма, бригадира ынпыначгын ивнин: «Павъеельой, вэчьым, тури Эрынк’у чейвэ нъиттык?
Ынанкэн н’отк’эн нутэнут гынан гэтэн’ыйгулетлин.
Нъыгитэткы, мин’кы тан’ыткэвынвыльын».
Амкоргава Павъе гагчавымгогъэ акваттэнмавык.
Волк’ытвэн’н’ок мытыйъон янрамаёлгык’ай.
Мытыттэтын.
Ынкаткынгыпы тэн’вытрэтгъэт Маракваамгыргочан’, эркыпн’ай, мин’кэгйин’кы нэвиик’ин н’элвыл.
Павъе янор тан’авъеткынка нытвак’эн — ръэнут н’ан чимгъуу нинэлгык’ин.
Мэск’ээк’ын вак ынан иниквъи: — Мачвайынрэ мынтэгрэт.
Еначан’к’ач ынпыначгын нывилгъи, ынан инэгитэгъи, ынк’оры кэн’унэн’этэ рыгйивэннин мэлгын.
Ынк’эн тытэн’гитэн.
Ынкы тыльунэт пойгын ынкъам эк’уйгыкыльин валы.
Еп а’ляйпыкыльэн.
Гыролмакы-ым мэлгынвык нынэнтытвак’энат амк’ачгыпы вальыт пылвынтычагъёчгыт.
Павъе авъеткынка нытвак’эн.
Ваалтаёчгэпы ынан йытонэн таак’, рыйыркэвнин рылгэ ынкъам мэлгынвык к’ача рытрилнин.
Нэмык’эй ынн’ин титык.
Павъе таак’омгогъэ.
Гымнан-ым нинэгитэйгым валы.
Ынн’атал гиину тан’пэральын нинэлгигым — к’ымэглюур тъыпириркын.
Люур ынпыначга тан’авэтывак’ иниквъи: — Гиину лын’ык — к’ыпиригын.
Ынн’ин эвма ынин к’улик’ул к’ынур мэлвиврэльэтыльын.
Тиничгытэтык: пэлк’этыльэ рыляйвыёттэ яанан’ат микынэ к’ырымэнат рывэтк’эвъёлк’ылтэ, к’ырымэнат пэрэёлк’ылтэ.
— Нэмык’эй ынан яаёлк’ыл, — о’пторатвак мэрынрэк’эй тытатлын’ын Павъе.
— Нымэлк’ин пууръэтык, — иниквъи ынпыначга.
Авъеткынка нытвайгым.
Опопылым Павъе рамыннон’эты иквъи: — К’ылпууръэтгын оттывалята.
— Нымэлк’ин?
— эминичгытэтэ гэнъэлигым.
— Ынн’ин итык атайын’кыльэн, — нинэрэнчичевн’ык’ин гым ынпыначга эйгулеткитэ вальэгым.
Ынан мленин гэтлян’выргытъол, инэйылгъи: — Вай, к’ырынн’ыгын.
Лёнрынн’а тынтын уттытъул, рыров тытрилын.
Тыгитэн Павъе.
Ынан кэн’унэн’этэ нинэныгйивэтк’ин гымыкы Маракваамгыргочайпы эймэвтылельын вездеход, ынк’оры тытан’валёмын тылечьывыргыргын.
Мыттэгрэнмык ваамчормэты.
Ынкэкин йынрыск’ык ынпыначгын нывилгъи.
— Выквыт льуркынэт?
— этъок’аак’ын вак Павъе к’олентогъэ.
— Пэнъёлгываны лыгэракэн.
Н’аанкы-ым, — кэн’унэн’этэ рыкалыровнэнат лымн’э к’утти выквыт, — энаальэн ралк’ан’ын.
Кытоор мури н’утку ганотваморэ.
Валёмык ынк’эн тычемгъон’н’огъак: о’тчой тэленъеп — пэн’ыквыт энмэч нутэск’ычыкутгъэт.
Вачак’ Павъена лён’ынтыяата, микыргин ынкы ралк’ан’ынвыт, мэлк’ынур айвэк’ай ытлён ынн’энвагыргэпы пинтык’этгъи.
Пыкэрын’н’ольын вездеход мытъягнагъан.
Морык’к’ача нывилгъи.
Парэлявтыльын а’ачек— тылечьыткульын ынкачыкойпы у’рэквъи.
Павъенпыначгын пынлёнэн: — Иван Григорыч, мин’кы мытрэткивы?
— К’оо.
Вэчьым, н’утку, а’?
— ынкъам Павъе маёлгын’к’ачагты лылепгъи, мэн’к’о н’ан гынмылк’эй мури ытлён мыттэгрэнмык, ынк’оры мынгынэлёгты рыкалыровнэн ванны, моргынан вэтчатваё.
— Ныкыргык’ин, ныркывк’эн.
Гимлылин, ымы он’алын чымче.
— Ынн’аталк’ун-ым, — пэнтык’анма орвычыкойпы к’олентогъэ а’ачек, — тан’анольатынвык мытынвил!
— ынкъам морык’к’ач вакъогъэ, тан’арычгатгъэ… — К’ырун’элгыги, — иниквъи гымо Павъена.
— Мури виин мынманэгротватыркын.
Н’элвыл нытлыгалытвак’эн манэграмкык ынкъам вездеходык к’ача.
Энмэч гэвулк’ытвилин.
К’ол манэграчыкойпы нурвилетк’ин «Спидола», чама ръалён’ нэнаалёмморэ к’улит ынкэчыку вальэн пычвэтгавыльэн.
Пэнъёлгыен’кы, ак’ытвэкэгты, ганвакъовлен пэн’ыткынык чайкок.
Пэнъёлгык к’ача нывакъотвак’эн Павъе.
Ынан малпалёмтэльё урвилетыльын э’йн’энэн’ — ныръэк’ин нымэчлевтынилюк’ин, к’ынур рэтипъэйн’эн’ыльын.
Тэймэвык ыныкы.
— Энмэч эмтынэквъи?
— энамн’ылёгъэ ынан.
Тыльун рынрыё танрынн’ыё рыннымэл у’мэльын уттытъул, н’ыраткынык-ым — мэнигытъул.
Ръэнут н’ан ынк’о ныннупэтк’ин, малпылвынтывытрын нъалянтатк’эн.
«Малвалы», — тычимгъугъэк.
— Вынэ нылвавэгым йылк’этык, — вакъома точгъан Павъе.
Ынпыначга мэнигытъуле рычымкатымгонэн йык’уйгытъул.
Ынк’эн къукылтынин ынкъам ёнэн н’ыркирчыку, ынык’к’ач вальын.
Румкэвыплыткук ван’эё ытлён н’ырэпэтгъи, пиринин чайкок ынкъам энаттъымгонэн койн’ын.
— Колё, мэй, гувэтлин!
— мачн’ынван’эгты тъынин чайкокйыръын, ынк’оры аймыёлгын пиринин.
Тан’авэтывак’ энэвын’н’огъэ: — Эвын’ан-ым ръэнут мыгчимгъуу лын’ыркын ынкъам ынк’эната лывавыркын йылк’этык.
К’эйвэ?
Виин ынпыначгын вэтгавма к’эюут к’отымгогъат.
Вагтэлымгогъэ н’элвыл.
Ваампэнрыгъэ.
Чемыск’ываамк’ай пэтле и’рнин.
Рочын’кы вытвытык улвэквъи… — Мытэквэтыркын, — нивмык мури н’ирэргэтри а’ачека н’ытольа к’ол манэграчыкойпы.
Ытри рыюлк’ытыльыт н’алвыльэты тылигъэт.
Чайкок гититлин.
Э’квыргъам еп лёнчаёмгольыморэ.
Н’элвыл эвиильын ынпыначга коргэты, лыляк’эргэты нинэтэн’гитэк’ин.
Вытку о’пторатвак вэтгавымгогъэ мэрынрэ: — Гайман’эн тымн’алголяк’ ымы тымн’этвама к’утти вагыргыт к’ынур н’ан гэмэчльутэ, чимгъуу гэлгэ.
Эвын-ым эты, гынан нэмык’эй гынмыл ръэнут чимгъуу нинэлгигыт?
— Валы, — тан’ъоран’ точгъан ынпыначгын.
— Валы?..
Ръавалы?
— Маёлгыткынкэн, мэлгынвыкэн.
— А-а-а… Мытчаёмгомык.
Павъе нэмэ тан’авъеткынка гэнъэтлин.
Ытръэч льулюк’этыльын чай нэнаалёмэгым.
«Ынан-ым ръэнут чимгъуу лын’ыркынин?
Иа’м ытлён гакватковэтгавымголен, эчги гымнан тыпытк’ынкэтъон’атын валы?» — ынн’ин чемгъотвагты нинэгитэйгым чаёльын Павъе.
— Н’элвыл амэчатгъэ, — рытрилнин койн’ын ынпыначга.
Гымнан тыгитэн Маракваамрочгын.
Нууйъэтк’инэт амыргынан умкыт, пык’артэ, маёлгыт эвыр и’и’н нылелелпэрак’эн.
Нытымгэтк’ин.
— Инъэ нэрэрэнн’ын, — рымагтэты нывэтгавк’эн Павъе.
«Ынк’эн гымнан лыги, — нэмэ тыгитэгъэн ытлён.
— Тэн’ытръэч люнчичевэ, рэк’ъум ынк’эн тывыркынэн?» — Вагыргыт о’птыма ныватычьата итыркыт, эмэлкэ к’утти мытпытк’ыльуркынэт.
Энвилкэ вагыргын ымыльэты тылеркын, — Павъе панэна амынан нывэтгавк’эн.
— Ымы гыто нэмэ эмнун’этгъи.
К’эйвэ?
— А’тав н’утку тъотпускытваркын.
— О’ратнотагты амыглёта, — тан’ъоран’ ынпыначга нэнанвэтгаатк’эн гымо: — Амгынан ети?
Ройыръын-ым э’ми?
— Еп ан’автын’кыльэгым.
— Эви-и.
— Гэръэлин-ым янръалявылё вак?
— Гымнин ытлыгын ягталма нивк’ин, энмэн гамгао’равэтльэн вальылк’ылтэ к’аат, ройыръын ынкъам чимгъун.
Гыто-ым ак’аакыльэгыт, лымн’э эн’эвкыльигыт.
— Ынанъаёк тырэльун’ын н’эвыск’эт.
— К’элюк’-ым.
К’аат-ым итык гыныкы рак’ылк’ылтэ: виин к’ырым к’ыченувъиги, вэлыткорайпы рэтэкичгыпириркын.
Н’эвъэн итык рэльун’ын.
— Н’утку, эмнун’кы а’к’альон’, — тымн’ъатав тивын Павъе.
— Чинит мури, к’эглынангэт, тъэрн’эвыск’этыльу мытытваркын.
Гуйгук этъопэл рэльун’ын тумгылк’ыл.
А’тав к’ырагагчавн’ыркын н’автын’ык.
— Вынэ виин йъэливэн калеткоран чимгъуу мылгыркын, Иван Григорьевич, — люур вай тыкоттапвэтгавымгогъак.
— Гэ-гэ-гэ-гэ, — мэрынрэк’эй тэнн’эви ынпыначгын, к’ынур коргавыльын.
Таак’омгогъэ, ынк’оры иниквъи: — Н’ирэмури ыннанын’ нинъэйвыткульу мытитыркын, эмэлкэ кынмэйн’эвыльу.
Гымо — н’утку, н’элвыльык, гыто-ым — гуйгук, калеткорак.
К’эйвэ?
— Мытив-ым, — а’тав лыгэн ынн’ин точгъан.
— Тэн’ытръэч гыто лывавыркын!
— инивыск’ычетгъи Павъена.
— Люнчичевэ тынтыркынигыт… — Н’анык’он-ым!
— чывиск’ыченнин гымнин вэтгав.
— Гымнин экык Сергей льэлен’кы кытур отпускыма интернатык гэрэск’ивлин.
Э’рыкут ынан чиниткин экык, гымнин йылгыгмин’ык’эй, тэмурыгн’э гаранвэтгавн’ылен.
Тан’ылвавнэн!
Тивыркынигыт: гынан лывавыркынат рыгъюлевык мургинэт кымин’ыт тэмурыгн’э вэтгавык, — инэтэн’гитэгъи ынпыначга.
— Вэлерк’унэвын гымнин экык Сергей еп амн’ыроотк’ав классык кэлиткуплыткульын тынэмнун’эвын.
А’нк’агыргын, чит галвавын’н’олен гымыгрээн талыгъоравэтльан’а вэтгавык.
К’этэв тынрагтатын.
Ынрак’-ым ынин экык, гымнин йылгыгмин’ык’эй, энмэч яврэна тыранк’онпын’рагтанн’ын, — вэтгавыплыткогъэ Павъе.
— Н’рок’ав класс плыткук?
— Гэръэлин-ым?!
Гымыкэккэтэ иниквъи, калеткорак н’ырак’ав класстагнэты лыгъоравэтльэн йилыйил нэныгъюлевыркын.
К’эйвэ?
— Игыр ымы рымагтэты нэгъюлетыркын.
— Вачак’ лывавыркыт гынан рыгъёлявъёттэ тэмурыгн’э вэтгавык.
Кытвылк’ун, мэй, мэйн’этык к’орагынрэтыльо рэнъэлн’ыт.
— Нымэлк’ин русильымил нинъэйвык… — тэвын’н’огъак.
— Русильымил?..
Вынэ, мэй, русильин йилыйил гымнан эплыгъюлеткыльин.
Чама нак’ам мургинэт чавчывэн вагыргыт чекалван’ вальыт.
Тыралвавн’ын гымнан тэн’нинъэйвык йылгыгмин’ык’эй, ыныкит мэйн’этык н’элвыльык рэрэнъэлн’ыгъэ, э’ми кытматэво тылгыркын.
Этъопэл игыр, еп н’инк’эю, мурык, эмнун’кы, нынъэлыркын.
К’ымэл-ым пэтле ынан рэчичевн’ынинэт к’орагынрэткэнат вагыргыт, мургинэт лыгъоравэтльэн вэтгавыт, чимгъут, к’ынур н’ан — ръэнутэт ы’ск’эку, ван’к’аск’ор, пээчвак, эквэв, н’ойн’ываал, явэлгын… Малямгымнан йылгыгмин’ык’эй гымнин к’орагынрэтыльо тырэныгъюлевн’ын!
— вэтгавыплыткогъэ Павъе.
Лён’оча нинэнтигым.
Ипэ тычемгъон’н’огъак, титэ чиниткин йилыйил гымнан вэтгавык тыяан’н’огъан.
Калеткорантан’н’ок эмнун’кы йытоткольык к’ача гэмэйн’этигым.
К’ымэл-ым элеръук кэлиткуплыткук к’онпы нырарагтын’эгым.
Рэк’ыткук еп экэлиткукэ тыгъюлетык.
Игыркинэт-ым нэнэнэт тан’к’онпы эмгуйгук мэйн’этыркыт… Гымо нэмык’эй тунпыгъэк амкалеткорак, кальэлявылё титыркын.
Тарычгатык.
Пэнъёлгык к’ача.
Чимгъук пыкиргъи кытооркэн н’энк’айытвагыргын.
Тилкымъетык ынкъам мэлк’ынур ытльэн льулк’ыл тыльон’н’огъан.
Гымык и’н’ымчульын… Ковлёкы вальын.
И’н’кэлильын, ымы ылпыт гэкэлилинэт.
Ытльата энэвын’н’огъэ: «Цатан, цатан, к’ыпаагэ виврэльэтык, энмэч к’иилк’этги.
Кэйн’ык’эй тэленъеп лыгийк’унтэтгъи…» А’к’антээватын’ ынк’эн кытооркэн ы’лён’эт.
Гымнин гатваленат н’эръамытлын’эн элен’итти.
Ынн’энъылё ярак к’ача нуунъыгичийгым.
Люнрэйк’унтэнн’ыльигым.
Тэн’вэнлыги гэмо тылгыгъэн эвын вээмык к’ача нъалгыргын.
Люур вай тывалёмын ръэнут выргыргэтыльын ёмромкычыкойпы.
Эмчен’ыттэтык койн’ын—оонъыёчгын тынэрэтыск’ычетын, яран’к’ачагты тыгынтэвык.
Тан’авъеткынка кытгынтыраск’эвэнан’о тытлыгъак ёрочыко.
Нэлгэ тиниргин’этыльэтык.
Авъеткынка нытвайгым, нытан’палёмтэлегым — вэчьым инэвэлеркылеркын рэк’э?
Ынн’ин вак тывалёмын: «Рэк’и?» Мэткиит точыткогъак: «Кэй… кэй… кэйн’ын омкычыкойпы гымыкк’ачагты…» ынкъам тытленвэнтэтгъэк — ыммэмы гымык’к’ач нытвак’эн… Пэтле н’эргэръук мури, н’инк’эймури, мытчейвэквэт гойгогты, мыткалеткорантамык.
Эквэтыльымури яральа ныгитэмури, йык’унтэтыльымури.
Ергытэгнык гымо тытаалгылятык.
Морыграк к’ача панэна нууйъэтк’ин к’ол о’равэтльан.
«Ыммэмы», — эмк’элелвынэ тивык ынкъам ынкэк’эй к’ынур тывалёмынат ытльэн вэтгавыт: «К’ылетцын, к’ылетцын, Эрынк’ук’эй».
Ынн’ин гымо нэначагчечан’к’эн ыммэмэнэ, Эрынк’ук’эйыну нинэлгык’ин.
Калеткомгок, титэ русильымил напытвыныннатгым, Эрынк’у эвыннынну пэлятгъэ.
…Нытаалгылятэгым, ынк’энак’аегым вай нылин’виттэтигым: ейвэчу нинэлгигым амынан пэлятыльын эмнун’кы ытльак’ай… Льэлен’кы гэкэн’э гэпкитлин н’алвыльэпы гымнин ынээльын.
Ынан рымн’ылявнэн к’онпын’акватыльын ченэтк’аата ытля, мургин ытлыгэты.
Янор люнчичевэ титгъэк, ынк’оры тымаччемгъон’н’огъак: «Этааны, ыммэмы к’ырым нынватын морыкы, тэытлыгн’э, мэн’ин гэпэлк’этлин въэткойн’ын вама, гымо еп элвэтин’этыльык’эю вама».
Ынк’оры амк’ынкыткытык рагтык амнон’эты маск’онпы ныглёйгым ыммамана, маск’онпы рэто нинэлгигым ыммэмэн к’улик’ул, льулк’ыл… Эвын мэйн’этык н’энк’айытвагыргын малк’онпы нэнакэтъойгым.
«Вэчьым, тан’к’эглынангэт ивыркын ынпыначгын Павъе: к’утти вагыргыт эмэлкэ гэпытк’ыетэ, гэпытк’ыльутэ, гапытк’ыяата?» — ынн’ин чемгъотвагты тыйылк’этык пэнъёлгык к’ача.
Вакъотвальык, тэминн’этыльык Павъена к’ача.
Инъэ ынан инэныгъеквъи.
Чаёкванма инэйылгъи тан’пэравалы ынкъам иниквъи: — Гыныкы к’эвииръу.
Нинэнригым нитчерэк’ин валы.
Люур вай тымгок мынгывэвральатык — нинэнригым тынк’ымэлгынвыкэн валы, тэкэмынн’ин пэральын.
Ытръэч-ым гык’уйгыльын… «Павъена пиринин пэлк’этыльин валы?
— тиничгытчимгъугъэк.
— Лымэвыр ынан инэйылгъи чиниткин, тэкэмынн’ин вальын, эмивык, к’ээк’ын раягталытвагъа ынкъам виин рак’ылк’ыл пэлк’эткин валы?» Гэмо гымнан ынк’эн н’откатагнэты.
Ынн’энъылё мури Павъе к’аантальо гинмури.
Улвэвык н’элвыл Маракваамъёлгык, ынпыначгын чывачгынлегъэ.
Тэн’гитэнин гынмылкин кэвын, мэн’к’о мытъялгынмык, ынкъам мэрынрэк’эй иниквъи: — Н’аанэнмаёлгык гэнылвэтлин гымнин ытлыгын.
Вытку яврэна нэмэ ынк’о мытратагъа.
…Павъе гынмыеп н’алвыльэты нылек’ин, гымо-ым нылвавэгым чимгъулвэвык, нинэгитэйвигым маёлгын, ынкаткынкэн мэлгын к’ынур нинэльуйгым: «Мин’кы, нэмык’эй к’ол маёлгык, варкын гымнин ытльак’ай.
К’эйвэ эты к’улин ынк’эн ваны тырэльун’ын?» Валка’аральын Рулвэт Пын’ылтэл Рэн’ъатвывакъонвыкэн ярайн’ын.
Ынкэкин ралкочыкойпы Рулвэтынэ нинэгитэк’ин рагролмын ынкъам нинэльук’ин гынонъылёръокэн пан’ъэвн’ытома-обенма мыкэтыльын ынк’о галяльын к’амэтварагты о’равэтльан.
Ымыльо ныгагчавк’энат.
Ымы н’аанк’эн н’ан а’ачек, чивмиръыльын ынкъам манэгк’онагльан-джинсыльын – к’ымэглюур ныкытгынтатк’эн.
Нак’ам колё итъылк’ыльын ръэт… Инъэ вэтгавъёлгэпы нанымн’ылявын: рэчьэчен’этгъэ 27-30 градусыльо, рагтыйгатгъа 17 метрмэл йык’эльу секундак.
Ынн’атал выентэтэ вальын ынк’эн к’ивъечьэчен’ рэн’ъатвывакъонвык Анадыркэн.
«Мурык, эмнун’кы, итык-ым, ынн’ин ботинкальык’ай, пэтлек’эй нъыгтыкватын», – ярак амэчатыльын а’ачек чимгъунин Рулвэтынэ.
Ынкы кэтъонэн кытооркэн вагыргын, к’ликкин мытлын’эн парол гивин’итти яалегты, титэ гитлин солдато.
Кэтъонэн, льэлен’кы сапогыльык’ай, ытлён ныгагчавк’эн, мылявынвы, овэчватынвы, гарнизонкэн клубэты.
Э’квыргъам н’энку, Приморьек, мин’кы гъармиятвален, н’аргынэн омын’ вальын н’уткэкинэк, н’отк’эн эйгыск’ынутэкинэк, э’митлён малымыльорык ук’элю нэлгыркын… «Мэнигэвиръэ, гым итык, чикк’ырым, ымы кытэк’эй, тъылк’ытык льэлен’кы н’алвыльэты», – ынкы Рулвэтынэ кэтъонэн, чимгъуу лыгнин чычетнымным Валк’аран, вальын чекыяа Гэлян’к’ачормык.
Ынан кэтъонэнат нутэтумгыт-н’элвыльыльыт: «Пагчен’гыргыт – мэвын рэк’ыркыт игыр?
Ытлыгын рэк’ыркын?
К’эйн’ун нэмэ чикинъэ н’алвыльэты к’ыти лымэвыр н’айыткынатэ ынкъам ынкаткынгыпы нутэгитэнэн’этэ гитэркынинэт эвиильыт к’аат – атымн’этвакыльэн.
К’ымэл-ым, ынпэвык, панэна еп ныкытгэмк’эн, нымытлёк’эн.
Атымн’эрак’ыльаткыльэн, нунтымк’ин.
Имырэк’ык атымн’эгагчавыльаткыльэн, нытгипк’ин.
Гым панэна имырэк’ыльигым инэнинъэйвыркын… Гымнан-ым мэн’ин… мэн’ин гымнан ымы а’к’атъарын’ын’ рыйголявынвы.
Н’ээкык энмэч мэйн’эти, эмиче.
Э’ми, мин’кы игыр ытлён?
Вай энмэч амн’ырооткэн гивин’ит эльукэ тынтыркын – палк’аттагнэпы н’эвъэнк’эй Гивын’ы.
Н’ээкык ынкатагнэпы вэлер ымы к’унэче нъыетыркын ытлыгэты ынкъам мэргэты амнон’эты, к’онпы лыгэн – ымы льэлен’кы, ымы элек – ынн’инн’ит нымытвагъэ ынкъам кэлиткугъи гуйгук.
Ынин нъэлгъэт игыр к’ликкинэт элен’н’итти…» Чьачан’льоргык’ай гынунэтык Рулвэт тэнмавымгогъэ отпускынвэты – тэн’вытку въэтагнэпы н’эвъэн.
Э’квыргъам нивын, янор нырин’эн Въэн’эты – н’энку румэкэнн’ыт к’орагынрэтыльыт.
Ынкъам вай рымагтайвэ умэкэтыплыткугъэт чавчыварамкыт.
Нак’ам ванэван эмытри, лымн’э рэмкыльыгинив ынкъам эрмэгинив, тымн’эмэкыгэнэв, ак’аагъевкыльэнат о’равэтльат омакатынвык гатваленат.
Малтымн’ъатав гавэтгавчерленат.
Энмэн, гатвален съезд ытръэск’эв еп вальын к’ликк’эв век.
Игыр, эмъэк’эйгэтык лымэвыр эрин’ъэтвыкитэ, ытлён, Рулвэт – валк’аральын, лымн’э делегаттэ, Алк’атваамгыпы пыкирыльыт, лывавыркыт рин’эк яран’к’ачагты.
Рулвэтынэ нэнаяак’энат чеварорыгльан пальто ынкъам милютнэлгыкъэли, овъаляпэральын.
Вакъогъэ ытлён диваныткынык тъэратконвы, чотатэ рэлпэты Пэнтон – вытку льоё омаканма.
Пэнто – элк’этвээмыльын, нын’инк’ин к’орагынрэтыльын, ныкорык’эн.
Рулвэт эвын гатъэраткомголен, титэ люур Пэнто мынгынэлёгъэ, рилпынилюгъи ынкъам мэрынрэк’эй иквъи: – Толяй, Толяй, к’ыгит!
Рулвэт лыленвэнтэти ынкъам, эчичевкэ вагты, нэмык’эй мэрынрэк’эй иквъи: – Энмэч?..
Мытрин’эркын?
– Ванэван.
Н’аан, к’ыгитэгынэт кассак эймэвыльыт.
– Ии-ым?
– Нын’инк’ин н’эвыск’эт ынкъам ынык к’ача вальыт н’инк’эгти – льуркынэт?
Тан’ыннаны вальыт.
Малпытк’ытакалгыт.
– Лымэвыр а’тав ыннаны авэръэпыльыт, – люн’пэгчин’этыльын Рулвэт, мэн’ин нэмэ лылянныматэ.
Пэнтона э’тйиву люн’ылгэ рыннин, тэн’ытръэч ивнин: – К’оо.
Мурык Элк’этвээмык нэмык’эй варкыт пытк’ытакалгыт – н’инк’эй ынкъам н’ээккэк’эй.
А’мын ивкэ ымы гымнин титэ нъытванат!..
Ынн’ытэк’ гиину тытчыгъэн н’эвыск’этк’эй.
Путурэк ынн’атал нымлык’эн!
О’птыма кытъымэтыльын чемыск’ыянвык лялгыттъатынвэты тылельын ыннээн, ипэ мин’кри ы’мнилюльын, пыльыльык айгыпы кытрэватыльын, выквырмагтыльын, пин’кучитыльын… Толяй, гынин-ым э’митри н’эвъэн, нэнэнэт?
Рулвэт авъеткынка нытвак’эн, лён’очыткольын – ы’ръэ нытъирэткук’ин.
– Аны, аны к’ыгит!
– нэмэ рилпынилюнин Пэнтона олыльын ыныкы Рулвэт.
– Н’аанк’эн н’эвъэнйыръын, ятъёлкъалельын, ынанъыттъыёча рэнъэлн’ыркын… Эплеэн мынэймэвынэт.
Амынан пэлятыльын Рулвэт кавэты олгъэ диванэты, панэна люн’пэгчин’этыльын рак’эты.
Пэнто-ым пэтле ети, еп авакъока иквъи: – Рин’эркыт танн’ынотагты.
Гъывэк’учитэ.
Кымин’ыт ымы.
Н’инк’эгти, к’эйвэ, пытк’ытакалгыт.
Ыргин ытлыгын – танн’ытан ынкъам… Рулвэтынэ лылянныматытвагты тан’авъеткынка нэнапалёмтэлк’эн Пэнто.
Кытамчачва элк’этвээмыльын мэрынрэк’эй вэтгавын’н’огъэ: – Морыкан’к’ачагты тылеркыт.
Вытку ынкы Рулвэт лыленвэнтэти – ылён микынти кытпагчен’о лын’ыркынинэт Пэнтона?
Ынн’ин чемгъома, тэкэм ырыкк’ачайпы галягъат пок’ыткынэты нылгиниквык’ин элгык’ылявыл, экъэликыльин, ынкъам н’инн’эвыск’эт, тан’колё тиркырэгылгыльын.
Н’эвъэнэ нинэнрывинрык’инэт эккэт.
Ятъёлналгыкъалельын, н’ачгын’к’ач налгын’ойн’ыэлгэк’атыльын, ымы ятъёлналга и’ннычурмэтыльын тан’пальтольын, ыплылясапогыльын – ытлён нымлытыляк’эн, к’эйвэ алымы рырывэнрыёттэ н’алгыл н’инк’эгти нывитк’ильэтк’инэт тыляма.
Ытри малн’ыроча элен’итыльыт.
Рулвэтынэ кытэк’эй волвакы льунин ранъав нъэлыльын льулк’ыл н’эвъэнйыръин.
Рулвэт витылк’иви – мин’кы гэльулин ынк’эн льулк’ылк’эй?
Титэ?
Ныгтин’к’ин, ивльинныльын… «Авнатымн’эгэтайвыка ы’вэк’учильын н’эвыск’эт», – ымы ынн’ин чимгъугъи Рулвэт, еп авакъока мин’кы пок’ыткынык ырык к’ачайпы галяльын ройыръын.
Нэмэ лылянныматэ ынкъам тэкэм ынкы валёмнэн вэтгавъёлгэпы рымн’ылявъё пын’ыл: – Вакъонвы билетынкалыровымгоркыт рин’эльыт Москвагты самолёта 2211.
Рулвэт витылк’иви, лыленвэнтэти, гаглыгэтанэн, рэк’ъум н’ан, пок’ыткын рэлкукин.
К’ылявыл ынкъам н’эвыск’эт ган’энк’айма гэлк’утлинэт ынкъам н’ытонвэты гэлилинэт, тагратынвы ивтылкин этажэты.
– Рэк’улым, мыткынтэчьэт, Виталик, – Пэнтона ынкъам Ролватына к’ачайпы галяма, иквъи н’эвъэнйыръын.
– Амынан к’ылгэлёгыргын, ыммэмы телефонгыпы лён’ынвэтгава мытынтын… Ынк’эн к’улик’ул – тынк’ы Гивын’эн.
– Вай, вай, гымнин н’ээккин к’улик’ул?
– Рулвэт к’утыск’ычети, ынк’оры мэрынрэк’эй вакъогъэ, нэмэ к’ути.
Пэнтона энэчгытэты нинэгитэк’ин капчачавыльын валк’аральын.
– Эплеэн нэмык’эй мыгитэск’ивынэт, – к’ынвэр иквъи Рулвэт, ынкъам, еп очка, н’ытонвэты гаглычайвыэ’.
Акваттэнмавыльэты эймэквъи, льунин вэтчатвальын н’эвъэнйыръын.
Кылылятаёчгык’айчыкойпы н’эвыск’этэ йытонэнат паспортыт ынкъам билетти, йылнинэт ы’вак’очегты, мэн’ин ы’ттъыёчан’к’ач нытвэтчатвак’эн, ынк’оры яал нъэли, чемоданык к’ача, мэн’каткынык нывакъотвак’энат н’инк’эгти.
– Гыыт… гыыт – Гивын’эйгыт н’ээккэйгыт?
– рэймэвык н’инн’эвыск’эт, пынлёнэн Рулвэтынэ.
Н’эвыск’этэ, пынлыё, этъым, ы’ръэ лен’валёма нинэнтык’ин эймэвыльын ынкъам вэтгавымгольын о’равэтльан.
Амвыегыргэпы нинэлкылк’ин ыныкы пынлёльын.
Вытку мэск’ээк’ын вак, лыгимэрынрэк’эй, агагчавка, таалгылятэ.
Эчги льунин агтынпыкыльэн к’лявыл-лыгъоравэтльан, люн’иничгытэтэ итгъи, ытръэч лылянныматэ, ынк’оры ынкэк’эй нэмэ лыленвэтэти.
Лылечурмэ рыкалырова рыгйивэннин вэтчатвальын билетынчечьатынвык вальын к’лявыл, гагчыск’эты, выквачьата, нак’ам аалёмкэгты, иквъи: – Эк’уликэ, эк’уликэ.
К’эглынангэт, гым – Гывин’эйгым н’ээккэйгым.
Н’аанк’эн-ым – гымнин ы’вэк’уч.
Гыт-ым микигыт?
Чамъам виин ратан – кэмаквыргэгыт, э’тки тыгагчавыркын, – чывачгынлеск’ычатэ н’эвъэнйыръын.
Этъок’аак’ын вак, гакымэн’ыма ынкъам гачемоданма, ытлён ынкъам ынин ы’вэк’уч рэн’ан’н’окэн н’ытонвэты эймэквъэт.
Ынк’оры амэчатгъат… Амынан пэлятыльын Рулвэт к’ээк’ын ыннэнлен’кы вэтчатваэ’.
Гитэк – нонтымытвак’эн.
Вичу мэллюн’ылгэ нинэнтык’ин мэйн’ывыргыргын рэлкукин, выквыралкойн’эн, танйыръатъё мыгпыкитльэ ынкъам акваттэнмавыльа о’равэтльата… Ынк’оры тыттэти н’ирэк’эв этажэты.
Пэнто гакоргавлен ыныкы.
Элк’этвээмыльын нэмн’олк’эн амынан вак ынкъам, етинэн’у Рулвэт, равэтгавымгон’гъэ.
Кытъаткэ валк’аральа, вакъоплыткок, пэчайвынэн: – Ивкэ н’алвыльэты пэтле мэквэтыркын.
– Янор мынтъирэтку, – рамыннон’эты очнэн Пэнтона.
К’ээк’ын авъеткынка вагъат.
Люур вай: – Рак’ылк’ыл!
– Ръэнут?
– Пэнтона пынлёгэтанэн Рулвэт.
– Тыльунэт ытри, – ынан очнэн.
– Микынти?
– Н’ээкык ынкъам ытлювъёк’агтэ.
– Мин’кы?
– Ивтыл.
Ятъёлкъалельын.
Н’инк’эйыльын.
– Рэк’улым!
– Итык-ым… Ытръэч… – Ии?
– Мэллюн’элкыле инэнтыгъи н’ээккэтэ, – пыннытвагты иквъи Рулвэт.
– Ы’ръэ, юрэк’, люн’элкыле… К’утгъи Рулвэт.
Эймэквъи к’эргычьэты.
Кувлювльульын, унмытиркырэльын, чемгъотвальын.
Нак’ам лылет ынинэт тылк’эргатгъат, тиркык’ымчучьыгйит нъэлык.
Эвын гэнивлевръулин, э’квыргъам ынк’эн йъарат коргаво люн’ылгэ Рулвэтынэ.
Итык-ым тэпэнинэн’э нонтымытвак’эн ытлён.
Эчги-ым льунин гынмылкин а’ачек, джинсык’онагльан, рэмыннун’и.
Гынмылкинэк лён’гагчавыльын н’аргынойпы тылельын.
«К’эмиплыткуи’, омаквъэ», – тан’ычьэты гитэнин Рулвэтынэ омэчаттыляльын а’ачек.
Рыроватгъэ к’эргычьэпы.
Эмк’элелвынэ нывэтгавк’эн: «Яран’к’ачагты, амнон’эты мылиркын…» Диваныткынык вакъогъэ.
Пэнто – элк’этвээмыльын гэйылк’этлин.
Нылгинын’инк’ин, льулк’ылк’эй – о’птыма н’инк’эй.
Еп этэнлелюнн’экыльин, онтымытвагты игыр ныпэрак’эн.
«Ы’мн’от а’мын, к’ынвэр нэмык’эй улвэквъи, къалетвыма, – рэмыннун’гъи Рулвэт.
– Аны яран’к’ач этъопэл нъынъэлыркын, н’элвыльык.
Н’энку-ым… К’эйвэ эты раматан’ын гынмыл тывъё путурэн’эвыск’этк’эй?
К’эйвэ эты н’эвыск’этк’эй гыныгрээн рэмнун’эты?..
Ымы тури, тэувэлельын’э, элк’этвээмыльытури, к’ынвэр ак’аака рэнъэлн’ытык…» Ръэнут лымн’э чимгъуу лыгнин Рулвэтынэ ынн’энъылё рэн’ъатвывакъонвык, гэмо.
Нивк’инэт, Въэн’гыпы пыкирык, отпускымгогъэ ытлён.
Априказка, аманэлпынрыка.
Ытръэч нивын эрмэрык: «К’ыпан’ъэвн’ыторкын».
Йъилгын’ит галяк эквэти вездехода н’алвыльэты – пээчвагъёнрымгогъат чавчыват.
Лыгэвиръыльын, омавэръыльын.
Йымнэнат лыгиплекыт, еп н’эвъэнэ тынэёттэ.
Тэн’эвиръыльын, ныкытгэмк’эн, галгэтан’лялёпарэлен.
Амынан гэмэчльупээтлин – тэн’вытку.
К’элюк’, ынн’ин нивк’инэт валк’аральыт, амк’ынэргатык, гуйгук вама, колё гъэк’имлюлин, нак’ам тэн’имыръэнут гэлпылин – энарак, ченэтрак-оттырак’айык, лыгититэепкин тайкыёк.
Ярайыръыт вилю нинэлгык’инэт, самогонынн’ак нэнаяак’энат.
Ынн’атал, к’ытлыги, ан’ъачгыргын э’к’имлюльэтык.
«Эмнун’кы тырэмэлевы, – нымычвынатк’эн Рулвэт.
– Ынан юрэк’, ымы вагыргын раплепаквъа…» Э'лвач, тиркык'ымчучьу нъэлыльын ГЫРГОЛЯТТЫЛЯМА тиркытир омын' нынъэлк'ин н'аргынэн, э'квыргъам ванэван кытйъарат, к'элюк' панэна еп нык'эвъявъенток'эн ы'льыл н'айгыпы ынкъам нотаск'эпы, мин'кы н'ан к'увликэ нывытрэтк'ин лыгэран Э'лвачын.
Иа'м ылён ытлён, Э'лвач, гатаран'лен тэкэмынкы, Ныкэпэгляваамчормык, мин'кыри ымы люн'эймэвыльыт ынинэт чычеткинэт ынкъам нутэтумгыт нымкык'ин йъилгын'ит.
Нивк'инэт, титэ н'ан лыгитэленъеп ынн'энванвык к'ол итгъи ныкитэ нутэск'ын пэглягъэ ынкъам выргыргыэрэтгъи мин'кыри н'ан эвтылягты ынкъам томгатгъэ онмычыкойн'ын, э'митлён ынкэк’эй мимлыйыръэтгъи, ынкъам томгатгъэ вээм.
О'равэтльата ынк'эн натвын'н'огъан Ныкэпэгляно.
Ынн'атал ынн'инныкитэ выргыргын кытйъарат нымэйн'ъэв гатвален, гавалёмлен рыров гыролмакы.
Ынкатагнэпы рэмкын нымкык'ин гивиткун'ит гъэнк'эръулин эймэвык торваамэты, ивэ, этааны, ынкы нымытван'н'огъат кэльэт.
Вытку галяк о'птытъар тын'эрэтти, титэ о'равэтльата нантыяатын'н'огъан ынк'эн ныкирит, лыгъоравэтльарык нэмэ найъон'н'огъан ынк'эн ваны, э'квыргъам ымы мэн'ин ынкы, Ныкэпэгляк к'ача, лёнранымытван'а итгъи.
Ытръэч гатвален к'ол о'равэтльан, ынн'ин чимгъугъэт нутэтумгыт, мэн'ин лён'айылгава итгъи кальагты ынкъам ынн'энванвык таран'кы.
К'утти чавчыват ялгынма эмнун'кы ган'алвыльыма, Э'лвач маск'онпын' ярачыко гатвата, мин'кы гатымн'этвальата, к'ынур к'ырымэн чавчыв, ягна н'ирэнн'эвык, к'ол Раглын'ано итыльык, микын ытръэч кылгынкэн элен'итти, н'ирэк'эвын-ым, К'оян'ын – к'ымэк н'ирэк'ликкин.
Чинит-ым этынвэн, атъылёкэйъэлгык нъэлгъэт н'ирэк'ликкин мытлын'эн парол.
Мачынан Раглын'а нын'инк'ин, кытвыл гыпильу нъэли.
Э'лвач танчемгъогты нытвак'эн, к'элюк' н'инчьэн н'эвъэн нэмык'эй гэйгулетлин ван'эк, ывик, гыпильэтык, ыныкит-ым ръэнут нэналвавк'эн рымигливэвык, ынпычьэ н'эвъэнэ нинэтэн'нинъэйвык'ин – к'нур н'ан гичик ынкъам рыныпъавык ынатэт, рырынгиивык ынкъам ракваттэнмавык рэмкыльыт, лыги лын'кы, ръэнут вэтгаво гэлгэ к'ляволык рээн, лымн'э мин'кри вальыт вагыргыт варкыт чавчывэн, э'митлёнат, тан'гэмо микынэ, титэеп гаркылямголенат.
Н'ирэк' эккэт Э'лвачын ынпычьын н'авъангыпы, микыргин нъэлгъэт мынгыткэн амн'ырооткэн ынкъам к'ликкин элен'итти, янра нынымытвак'энат, гэн'элвыльылинэт.
Н'элвыл-ым Э'лвачын ныгынритк'ин к'утырык – ынинэт чычеткинэльэ ынкъам н'ирэк' танн'а, микыргин кынмалкэн лыгэран к'онпы нытвак'эн н'элвыльык к'ача.
ИНЪЭ, тэпэнинэн'э к'онпын', ыттъыёл н'ытогъэ ярачыкойпы н'инчьэн н'эвъэн, пэлянэн ынпычьын н'эвъэн ёрочыко ыргин ы'вэк'уч к'ача.
Раглын'ана мачрыровагты тъыттыск'ивнин, рынрыё мран'мынга э'чуулгын ыттыльын.
Тъыттыплыткук э'чуулгыйыръын, лыгъоравэтльан'ава н'ыратагнэты рывиривнин кэркэр, рывытрэвнинэт элгыпэральыт льольот ынкъам ывик, пирк'ыгъи лётанво.
Энмэч ныванма ралкогты, люур лылечурмэ льунин, ръэнут н'ан аёльатэты вальын мэрынрэк'эй ынкъам тэн'эвыргыргыкэ нылек'ин рэпалгоолгын'к'ачагты, вальыт мынгыткэн-кылгынкэн вэк'энмич урэльу ранмэпы.
Тэн'гитэк ынк'эн, Раглын'ана элкылнин мэлк'ынур и'ны.
Кытэк'эй нывилык тан'ывъентонвы, лыгъоравэтльан'ав мэрынрэк'эй рымагтэты тылегъи яран'к'ачагты, рэск'ивинэн'у эймэквъи ёрогты, рывэнтынин ынкъам мэрынрэк'эй иквъи: – Ярак'ачайпы… лейвыркын… и'ны.
– А'?
– валёмык ынк'эн, к'утыск'ычегъи н'авъангыпы Э'лвач ынкъам, рымагтэты амн'ылёйвыка рытык рэск'ивыльын, чоттагнатгъэ, к'онайгыпгъэ ынкъам эръэпыгъэ.
Авэръэпыплыткок к'лявол к'ээк'ынук'эй чемгъотвагты авъеткынка вэтчатвагъэ.
Ынк'оры, панэна еп ёрок к'ача вэтчатвама, чывачгынлегъэ Раглын'ан'к'ачагты ынкъам вэтгыры иквъи: – Ынк'эн к'ырымэн и'ны!..
Тэвъэл, тэкичгытъул ыпатъё к'ыёгынат гымнин лейвыкин имтитэючгык'эйчыку.
Ынн'ин ивыплыткук, янор пылягтыгъэ, ынк'оры йытонэнат лилит, къэли ынкъам ричит гаваляма, ян'агты вэк'этгъи, мэн'к'о йытонэнат пойгык'ай ынкъам чаат, рытрилнинэт ынк'энат тытлыкагыргык к'ача.
Ёрочыкойпы пинтык'этыльэ ынпычьэ н'эвъэнэ энмэч гэчимычвиткулин тэкичгын к'аматкынык ынкъам чотык к'ача гэтритлин.
Этынва пэглиннинэт тъэр тэкичгытъулти, нымэпаквъэ кокайпы.
Ынк'оры к'утгъи, пирининэт ымыльо рытэнмавъёттэ ынкъам н'ытогъэ.
Э'лвачына гитэнин чиниткин райыръын – орвыт, уттыт, вальыт тытлык к'ача н'аргынон'к'ач, лымн'э к'утти ръэнутэт.
Ымыльо яанан'ат пэнинэк нытвак'энат, кытъаткэ-ым к'ол рэпалк'оолгык, мин'кы н'ыркирук гэнумкэвлинэт тэкичгыт, льунин: унъэлн'илгыт, эномато итыльыт, ганпанрэвавленат.
Эймэвык орвэты, Э'лвачына тэгилигнин н'ыркирчыкун ынкъам чичеквъи: ынкы тъарын' гэнъэтлин ётваё.
«Нэмэк'ун, к’эглынангэт, гэнагтолен!» – льулк'ыл ынин челгыръогъэ ынкъам витэтгъи, чичевэ, мэн'ин гэргыткулин ынин гаймычьык.
Кытъаткэ-ым ынк'эн, мэн'ин Раглын'ана гатвылен и'гу, энмэч люн'вытрэтыльын ярак к'ача.
Пирик у'мтигыт нычивмык'инэт ынкъам пойгык'ай, ваалык тэючгык'эй ынкъам чаат, Э'лвач чывачгынлегъэ н'авъанын'к'ачагты, вэтчатвальыт ярак к'ача, ынкъам иквъи: – Арагтыка тиритгъэ о'птытъар ы'лёт, – ынкъам кытгынтакватгъэ вэнвыеквэ тульыльин.
Льулк'ыл Э'лвачын ганн'энапэрален, к'элюк' эмэлкэ нэнтэрмэчьын'эвын ытлён.
Ръэнут ынкы Э'лвачына чимгъуу нинэлгык'ин, эквэтыльэ ярайпы, К'оян'ына ынкъам Раглын'ана гэмо, ымы чимгъуу люн'ылгыльын.
Ытри тэленъеп гэкэвлинэт, ин'к'ун ыргин ы'вэк'уч гайман'эн мэчынкы ръэнут атвыка тан'авэтывак' мин'кри к'ол нитк'ин нэквэтк'ин.
Игыр ыргынан, тэпэнинэн'э, тан'авъеткынка напалёмтэлын эквэтыльын, этъым, ивэ, к'утырык к'лявылырык к'ырымэнат о'ран' тывъёлк'ылтэ чиниткинэт чимгъут ынкъам тэгъен'ыт ымы чычаткэнарыкы ынкъам к'утти вагыргыт к'ырымэнат лыги лынъёлк'ылтэ кэтльальа – н'эвыск'этэ.
Э'ЛВАЧ нылек'ин вэнвыеквэ тульыльин.
Лыги лын'кы, ин'к'ун н'оонк'эн ынн'атал нинъык'ин ынкъам нак'ам мэчен'ъэлеткыльин, Э'лвач вэнлыги нымычвынатк'эн, пэтле ынан райъогнэн гынтэвыльын.
«Рэк'ъум?» – эмк'элелвынэ иквъи ытлён энмэч мэчунтымэвык ынкъам йык'ытчомгогъэ, э'квыргъам ванэван кытйъарат, мин'кри к'ун гырокэнат ы'лёт нивлык'инэт ынкъам гэръэлин ымы агагчавка итык, лымн'э н'ан, этаны, тульыльын чимгъуркын, ин'к'ун Э'лвач, к'нур к'онпын', к'ырым ныкапчачавын ынкъам к'ырым нык'ылгилюнинэт тольатъёттэ н'ирэк' мачвэт, чит Кэлваеты ръатчавъёттэ.
Э'лвач-ым тэн'вытку алван' итгъи, ынкъам тульыльэ еп гэмо нинэлгык'ин ынык вэлеркылельын этынвын, ынк'эната лён'гагчавыльын гынтэвыльын яран'к'ачагты тылек ынкъам еп люн'ыйк'унтэтэ гитлин.
Тульыльу-ым, тэкэмынн'ин гэчимгъулин Э'лвач, гитлин ынин йъэлгытомгын Кыргыян, мэн'ин нутэтумгэ нытвык'эн Кыргыянвык'аё.
К'эглынангэт, ынк'эн чавчывак'ай чевтъалявыл ынкъам кыквапатъолпэральо гатвален.
Кыргыян рулыльу нылгык'ин – лыгэн-ым эмъыттъымыт ынкъам эмгылгыт.
Ытръэч-ым ынк'эн эмльук, ипэ-ым ытлён ынн'атал аройвыльо, кытъымыльо нитк'ин, гыттэльу ынкъам кытгымыльо, мэчынкы ынан нъынрулылтэвнин тымн'алголяк' мэн'ин, микынэ нъымгонэн а'рэк ынин тэгъен' – вэты йыръэтык роолк'ыля гытъэвыльын нанк'ын.
Ынан лыги, ин'к'ун нутэтумгэ тольыо'равэтльат ганрак'ылк'ылява, гэнвэ нымнымгыпы.
Кыргыянына тэленъеп гэйгулетлин ынкъам лыги гэтчылин, ин'к'ун ымыльо нутэйиквин, н'эгти, эмнун' – ынк'энат нэмык'эй эмэлкэ нымытваванвыт, лыгэрат, мэн'к'о мэн'ин а'к'анвын'.
К'эглынангэт, ылён микынэ-ым ытлён ынк'о нъынвынин, мэн'к'о ытлён к'онпын' лейвыркын чиниттэгъен'э?!
«Гым чинит этынвэгым!» – ынн'ин к'онпын' нычимгъук'ин ытлён, титэ мин'кри нытульыск'ивк'ин.
Кыргыян нытэйн'этк'ин маск'онпын' тольатъё роолк'ыля, алымы рак'гыпы лён'н'ъольын, ынин гатвален н'элвыл, гынрэтъё эккэтэ ынкъам к'утырык.
Чинит-ым ытлён маск'онпын' ляйвынвык гатвата – рамкыеквэйпы тольатынво ръэнут чачальын.
Ымыльорык лыги ытлён тульыльын – Въэн'ваамыльа талва танн'ыгнотатагнэты.
Н'инк'эю вама Кыргыян к'ол гитлин гэруучвэнн'ылин пытляк', ынн'ин гэчимгъулин чинит.
Ынан йымнэн и'гнэлгын ынкъам каарачыко пирк'ыгъи, атчыгъэ.
Титэ-ым н'аргын вальыт нымтумгыт ымыльо рэск'иквъэт, пинтык'этгъи, рырыткунин эноматъё рэпалк'оолгын, мэн'к'окэн н'ыркэрчыкойпы йытонэн тэвъэл.
Н'инк'эе румкэвнин тольатъё каарачыко, мин'кыри ынк'оры о'птытъар ы'лён'эт винвэ нылк'ытк'ин ронво тольатъё.
Ынк'эн тольатгыргын микынэ люн'элкыле гэнтылин ынкъам тульыльэтык к'ынвэр гэтэн'кэвлин Кыргыян… ЭНМЭЧ гэтэн'вытрэтлинэт йъытэгнык вальыт н'эгти, титэ Э'лвачына льунин ы'ттъыёча ръэнут уунъынтыльын ынкъам ытлён йык'ытчомгогъэ тылек.
Ынинэт тигыт онъалгыналгыпагтылгыёттэ нитъытылек'инэт ынкъам ы'ттъыёча тылельын пэтле тан'вытрын'н'огъэ – ныппылюк'ин, нымайкык'эн, и'гнэлгэвиръыльын.
«Такамытлён, Кыргыян», – эмк'элелвынэ иквъи Э'лвач.
Кыргыянына нэнаяак'энат э'гналгэпы тайкыёттэ эвиръыт.
Н'эвъэнэ нинэнник'инэт ыныкы эвиръыт э'гналгэпы – иръын, к'онагтэ, къэли ынкъам ымы плекыт.
Нак'ам эръэты яален'к'ач, тэкэм рэчетынвык, гэннилин и'гин налгын'ойн'ын.
Ынк'энат йыпык эвиръыт ытлён тылвыи'ну ныпэран'н'ок'эн, нэкэм титэ нылек'ин рымынгылгав, н'ан пэк'ыткутэ, н'ан тыттанма и'ннуск'ык, мин'кы ытлён микынэ а'к'айъон', а'к'алвын'.
Э'лвачына ы'ттъыёча кытгынта тылельын нинэльук'ин – к'ол нитк'ин нытаалгылятк'н, микынэ панэна еп люнльутэ нинэнтык'ин ынык вэлеркылельын.
Ытлён нытаалгылятк'эн, этъым, амайылгавык рак'эты – вай ръэнут юрэк' ынык рэминринэнн'ыркын, к'элюк', ынн'ин нычимгъук'инэт лыгъоравэтльат, эвын н'аргынэн мыгкэльэльын.
Ынн'ин эвын гитэ тан'ымыльо тылельыт к'увликэ, гэрэк'э тан'авэтывак' гайылгыпкэра, гачемгъокамаграта.
Яачы таалгылятын'н'ок Кыргыянына ывэкгыпы элкылнин ынык инэнпыткэвыльын микын н'ан гэтаткогыргын.
Титэ-ым таалгылятгъэ, к'эглынангэт льунин, вай мэн'ин ынин вэнвыеквэ тылеркын, ынкъам кытэ нывилгъи чечавынво, эты к'эйвэ мэн'ин вэлеркылеркын.
Титэ-ым элкылнин ынык яачы тылельын йъэлгытомгын Э'лвач, иничгытэтгъи ынкъам о'ран' иквъи: «Э-э!», ынк'оры эмк'элелвынэ: «Вэлеркылеркын… Малгапойгык'айма…», – ынкъам йык'ытчомгогъэ, к'ээк'ын рыроватынво ынык валяркыляльэпы.
– К'ынви-и-и-л!
– ынкы яачы тылельын к'улильэтгъи, мачаймавма Кыргыянэты.
Кыргыянына пытляк' лён'валёма нинэнтык'ин к'олентольын Э'лвач, ипэ тан'этъо йык'ытчомгогъэ кытгынтытыляк, к'этэв ы'льыл, к'эйвэ энмэч тиркытир колё ныгытлягнатк'эн, еп элгыкыльин ынкъам люн'унрэпэтыльын гынтэвыльын.
К'ол нитк'ин Кыргыян ныпак'ыткомгок'эн кынмал гытката ынкъам мынга ынкъам тан'этъо и'гмил ныпэран'н'ок'эн ынн'ин кытгынтаттыляк.
Йык'ытчома тынэё эръэты э'гналгын'ойн'ын нытан'ъэвытлятк'эн ынкъам а'рэткочьо люн'итыльын гынтавыльэты, мэн'ин вэты нырэйк'унтэнн'ык'ин Э'лвачгыпы.
Н'оонк'энына-ым ергык нъэлык к'ымэк йъонэн Кыргыян.
– Аны к'ынвил!
– нэмэ к'олентогъэ Э'лвач, э'квыргъам Кыргыян вэлер ымы ночыткогъан.
Титэ н'ан вэлеркылельэ йъон'н'онэн гынтэвыльын, нэмэ эркыпмаёлгын ягна вагъэ, ынк'оры – эркыпн'ай.
Ынкы Кыргыян тыттатымгогъэ ынкъам нэмэ пэк'ыткутэ нъэлгъи, пэтлек'эй йык'унтэтгъи, пэлянэн Э'лвач… Панэна эйъыкэ нытвак'эн н'аргынэн, нъэк'эгнитк'ин, тылельыт ынкы къэлитвыгъэт, натваалынат къэлит эмтэткынык гыргоча.
Ынн'атал нытэнтымгэтк'ин, ынкы амынан к'аврыткатыльын гыткаен'кы тылельин ы'льыл тан'валёмын' гыролмакы.
Титэ тэркамэчатгъэ н'эйык, йъэлгытомга найъон Ватыркаваамвалмыгыргын, э'квыргъам ынк'эн гыройъэлгык н'аргынэн нык'эргатк'эн, ынкъам ытри лымн'э мэск'ээк'ын тылегъэт.
Кыргыянына вэты люн'ынэймэвэ нинэнтык'ин Э'лвач.
К'ынвэр Э'лвач к'олентогъэ: – Кыргыянвык'ай!
Мынынвил, н'утку мыныткив!
Ытри нывилгъэт амъянра рыров.
Йылк'ын'н'ок рэлюуръугъэт, к'ол тольатъё тэкичгэ.
Ы'люгъэт мимлык пууръу ынкъам атчьатгъат ы'лыткынык, люнчимгъутэ, вай ринэнк'итэнн'ыт – ыргин омавэръыт люн'итк'ыевыльыт, алымы ымъылён'эт гакытгынтытыляленат о'равэтльат.
Инъэ к'лявылтэ мыгэчгъэт мачкынмал ынкъам, ынн'ин авъеткынка, рымагтэты кытгынтакватгъат.
Ы'ттъыёл эквэтгъи Кыргыян чиниткин яран'к'ачагты – Вилюн'эйык рымагтэты.
Ытлён нытак'эн маёлгыткоеквэ, пэтле пэлянво Э'лвач, мэн'ин, гэлгиръэлин вэлеркылек ынык, нычимгъук'ин Кыргыян.
ГЫНОНЪЫЛЁ ыргынан найъон Мотлыгытгын.
Нивк'инэт, ынк'эн гытгык гамаравленат танн'ыт ынкъам лыгъоравэтльат гырокы, титэ еп гатэнытвален гытгын.
Тымъёйпы ынкъам атынвыёйпы гэнмутлевлин гытгын, ынк'эната, к'эйвэ эмэйын'кыльин, ынн'ин гэтэныннынлин.
Тиркытир, о'птыма ы'ттъыёлкэн ы'лёк, колё нык'эргатк'эн, ынкъам Э'лвач, ампэляк ярак лылейпичгыт каргыльыт, еп инъэ акавкэтын'н'огъэ чымъятык лылет ынкъам ынан малечьата рытын'н'онэнат пучьэчурмэ ынк'энат.
Ынк'эната йъарат лён'ыйк'ытчота этын'н'огъэ ытлён.
Ынан паанэн райъон'ык Кыргыян, э'квыргъам панэна вытрэтыйгут нинэнтык'ин.
«Ылён иа'м тырайъон'ыркын?
– ынн'ин нэмэ чимгъугъи ытлён, льома ы'ттъыёча ныппылюк'ин ывикк'эй.
– Ытлён танымчан'ынво?
Мин'кри?
Ымыльоморэ мури ыннаны вальыморэ, кытъаткэ-ым тульэтык, тан'этъо чычеткинэльин – ынк'эн, лыги, колё нытайын'к'эн… Вэчьым иткэк тольатъё ынкъам маччачайвык тульыльын «к'эйъигык'эвытрын»?..».
Ынн'ин чемгъотвама ытлён, ръэнут вай выргыргэтгъи ы'ттъыёча ынык.
Э'лвачына маленэнат челгатыльыт лылет ынкъам ытлён тэн'гитэткугъи.
Ынан льунинэт мачмран' вэнвэпы Кыргыянын пык'арчыкойпы выргыргырин'эльыт рэвымрэвыт, э'митлёнырык нэчвигъэн чимгъун Э'лвачын, э'квыргъам нэнъурээтын о'равэтльэн турчимгъун, ынн'от вальын: «Чеэкэй нымытваркыт рэвымрэвыт, ымы лыгэн ыннанпык'аргыпы тэйн'этыркыт, мури-ым…», – выентогъэ ытлён мачмайын'кы.
Ынкы-ым Кыргыянына гармагтылен н'эгны ынкъам ытлён эвытрыкэ гэнъэтлин, эчгойгэпы гатален.
Э'лвач-ым чемгъон'н'огъэ: «Мырэк'ыркын?
Мэлк'ырымэвын мыйъон ытлён… К'эглынангэт, экэвкыльигым н'аргын вак ынкъам люнльутэ тынтыркын н'аргынэн.
Кыргыянын лылет люнтъыле, ытлён мыкын'гатвата н'аргын – гэкэвлин».
Мэск'ээк'ын нывэлытвак ыннанванвык, Э'лвач мэрынрэк'эй, тан'вэтгыры чывачгынлегъэ ынкъам чейвыгъи ан'к'ачормын'к'ачагты, Ныкэпэглягты, яран'к'ачагты, мин'кы ытлён нъатчаркын н'эвъэнырык Раглын'ана ынкъам К'оян'ына.
Ынан игыр а'к'айъон' Кыргыян – к'ырымэвын.
Э'ЛВАЧ лён'гагчавыльын тылек.
Паак вэлеркылек, ытлён танчемгъон' нъэли, тымн'алголяк', ръэнут чимгъуу ынан гэтчылин, ымы Кыргыян.
«Микынэ рэнымчевнин тульыльэтыльын Кыргыян?
Мэлк'ырымэвын.
Ымы гымнан тылвавын.
Нак'ам иа'м тывэлеркылегъэн?» – тэн'имыръэчимгъун парэё ыныглевтычыку гэнъэтлин, экъэликэлевтычыку, игыр имтину пойгык'айык ынкъам тигык рээн итыльын.
Кыргыян-ым ынкы, титэ люнльутэ рыннин вэлеркылельын, чимгъугъи: «Э'митлён ытлён?
Эви лывавын'н'огъэ, орапэлятгъэ?
Чит-ым алымы Э'лвач нытъивк'ин, к'эйвэ алымы маск'онпын' рачыко варкын».
Кыргыян тыттэтгъи иквын'эйык, мэн'к'о тэн'гитэнин яаё ынан тылян, кытъаткэ-ым Э'лвач мин'кы люн'вытрэтыльын.
«Мырэк'ыркын?
И'ам паагъэ вэлеркылек, нак'амвэлер нъинивыркын?
Вэчьым, рэк'и…», – к'олентогъэ Кыргыян.
Ытлён н'айыткынык вакъогъэ, эгъянвык ынкъам качьарэты выентогъэ.
Лымн'э мэск'ээк'ын чемгъотвагъэ: «Ныватгъэ?
Вэчьым, мин'кы пирк'ыгъи, ин'к'ун, ыныкит тыранватгъа, нинэпириск'ычетын?
Эналваквъэ йъок, тэмъюн'э инэрэнтын'ыркын.
Ытръэск'ун-ым ынн'ин иткыльин – Э'лвач эйгулеткыльин тэмъюн'ыткук, ытлён ныкэтгук'ин».
К'ынвэрэвын Кыргыян тэгрэтгъи н'айгыпы, энарэрымгонво Э'лвач: к'ырымэн эчвэчьын.
«Вэчьым, рэк'и?» – ынкъам кытгынта нъэли вэнвыеквэ йъэлгытомгэн.
Н'оонк'эн-ым чывэптыы'лён'эт люн'ыйк'унтэтыльын – ынинэт лылет, мэлк'ынур, энмэчевын гэпыгтылинэт, Э'лвачына малечьата нинэнтык'инэт.
Тэкэм тиркытир йъык амэчатычьата гэтын'н'олен, ынкъам гамачыгтыйгыръолен.
К'ынвэр тиркытир йъылыку эвытрыкэ нъэлгъи, ынык пууръу ръачелгыпэральын кувлюкычьын нывиилвытрэтк'ин гыргол.
Э'квыргъам гыроръольын н'аргынэн нытан'к'эргатк'эн.
Э'лвач нытгымэтк'ин апъолтыкэгты ръэтгыпы тылек, ытръэч-ым тэн'вэнлыги к'ол ванвык, к'анъявнолгэпы тыляма, итъунтэтгъи ынкъам пэк'этатгъэ, ралегъэ эвтылягты, эркыпк'анъявчыкогты.
Ыныкит н'ан мран'гыткалгын арын'кытка нъитын выквычыко, этаны, ивтыл нъирын о'равэтльан ынкъам нъыкэгытрэтгъэн.
Рын'кытыльа гытката а'рэнэн увик к'анъявтолгык.
Э'лвач янор тальолк'ын'эты кын'этгъи.
Рэтин'угн'ынин гыткак'ач выквык рын'кытыльын, лывавнэн, ытръэч эмтъыле к'олентогъэ ынкъам… чемгъонтымн'эквъэ.
МЫГЭЧГЪИ Э'лвач н'ачгывэкэткынык арычгытвагты.
Гыткалгын, рын'кытыльын выквык, нэгрыптъылк'эн, энмэчевын мэлымлельын.
Кыргыян-ым, микынэ гавэнвэпылен Э'лвач, пыкиргъи ынкы, мин'кы гак'онпын'авлен раквачальын.
Эчги ынан льунин Э'лвач, янор тагъенчагъэ, ынк'оры к'олентогъэ: – Нырэк’игыт ынкы?
Э'лвач, валёмык к'улик'ул, лявтынгырголяквъэ ынкъам ынан рыкалыровнэн чиниткин гыткалгын.
Кыргыян-ым энмэч ыныкы нытэгрэтк'ин – мэрынрэк'эй, чаатъеквэ, вотъё рэк'ык гыргол.
Йъок-ым Э'лвач, эвын'н'огъэ: – Како, како, мэй!
Рэк'и?
– эчги-ым чичеквъи, моонэн Э'лвач выквэпы рывантовык, мэткиит к'ол выквыйн'ын рырултэннин, э'милёната гаталялен гыткалгын.
Рырултэтыплыткук выквыт, Кыргыянына чааннэн Э'лвач, о'мрыпэрэнэн чаат ынкъам элвэтин'этэ моонэн тин'ук гырголягты Э'лвач.
Ганоратвавлен рыгырголявык.
Титэ-ым ытри гыргол нъэлгъэт, Кыргыян лыгэн ынкы арычгатгъэ ы'лыткынык ынкъам оратвагъэ выентогыргын рыплепавык, тылюнтымэвэ итгъи.
Мэск'ээк'ын вак мэчылк'утгъи, н'ырапычга эймэквъи Э'лвачына, рылининэт ынинэт к'онагтэ мутлытк'ыевыльыт.. «Э'ткин' колё», – эмк'элелвынэ иквъи Кыргыян, о'ран'-ым: – Тэгыткынык тырэтрилгыт, тыръэмэтгыт гыныграгты.
Э'лвач тан'авъеткынка нытвак'эн.
Кыргыянына-ым рывиривнинэт тигыт Э'лвачына эмтэёттэ, эмрэтрилн'э ынкаткынык раквачальын.
Н'оонк'эн-ым панэна еп лылянныматэты, авъеткынка нытвак'эн.
Горатвален ынн'ин вак.
К'ынвэр мэрынрэк'эй, э'квыргъам танчечавын' иквъи: – Ынн'э, эвнъээ'ткэ.
Авъеткынка нытвак'энат ытри, амынан к'ынн'атгыргын Э'лвачын гавалёма.
Кыргыянына унмыейвэчу рытчынин Э'лвач, чемгъон'н'огъэ: «Ынн'атал тотъэты вальын!
Рэк'ъум вэлеркылегъи?
Танымчан'ынво гым, мин'кри?
Игыр-ым…» Кыргыян вакъогъэ йъэлгытомгык к'ача.
«Авнарагтыка?» – чит рамн'ылёгн'ынэн ынан Э'лвач, пууръу-ымиквъи: – Иам' яран'к'ачагты гэлийгыт?
– Лылет гатъылын'н'оленат, – мэткиит очыткогъэ Э'лвач, ынк'оры о'птык'аак'ын вак: – Н'утку к'энапэлягэ, к'энанмыгэ… К'ыгтыгынат гымнинэт н'эвъэнти ынкъам… к'энантэнмаквыткы к'олевагыргэты… Ынн'э апэляка ытри, Раглын'а нанк'ыльын, – авъеткынка нъэли ынкъам нэмэ малчемгъонтымн'эквъэ.
Кыргыянына тан'авъеткынка палёмтэлнэн Э'лвач, илюльыкэ вакъотвагты, ынк'оры ытлён чемгъотвагты мачлявтынгырголяквъэ ынкъам гитэнинэт чымче вальыт н'эйыт.
Гитэнинэт н'эйыт, э'митлёнырык нытан'ынпэравк'эн нутэнут.
Тан'амалван' вальыт ынк'энат н'эйыт.
«Этаны, ынн'ин гэринн'ылин Тэнантомгын', – чимгъугъи Кыргыян.
– Ымы вай мури, гым ынкъам Э'лвач, нэмык'эй амалван' вальыморэ.
Ытлён нымэйын'к'ин, ныкэтгук'ин, гым-ым ныппылюйгым, к'упк'ыльигым.
Гым тольыо'равэтльайгым, ытлён-ым этульыкыльин.
Ытлён ярачыко пэнин вальын, гым-ым к'онпын' гэлейвэ…» Ынн'ин чемгъотвама ынан гитэнин Э'лвач ынкъам витыск'ычетгъи, льук эмутлыкэ нъэлыльын ынин льулк'ыл.
«Въигъи?» – чимгъугъи Кыргыян, э'квыргъам ынкы люур вай вытрытвальэн лылечурмыт виврэгъэт, ынкъам Кыргыян чичеквъи: аёльытваркын.
«Пагчен'гыргын, ръэнут ынан чимгъуу лын'ыркынин?
Въэгыргын ынкъам гырголятгыргын э'э'гты – н'энри, нивк'инэт лыгъоравэтльат, мин'кы ымыльо качьарэты ганымытвата?
Лымэвыр ытръэч йылк'этгъи?...» Кыргыянына чимгъуу лыгнин ымы чиниткин вагыргын, люур вай тэн'вытку к'ымэк н'ирэк'лигче элен'итыльу ченэтывэкэгты а'к'ачемгъон'н'огъэ, а'нк'атын'н'огъэ.
Энмэчевын ынан люур вай чичевнин чиниткин а'к'алтатгыргын, тармачьын'гыргын йъэлгытомгэты, мэн'ин игыр раквачальын арычгытваркын ыныггыткак к'ача.
«Эви ынк'эн игыр тан'ытвын' ыныкы?!
Виин-ым ытлён чемгъонтымн'эвэты вама…», – ынн'ин чемгъотвагты Кыргыянына пиринин пойгык'ай… КЫРГЫЯНЫНА тэн'ыркыленин вэтгав Э'лвачын, рэквэтэвнин ытлён ы'ттъыётльарыкы, гырголягты.
Ынк'эн к'ырымэн тагэнн'атгыргын, ынк'эн ипэ вагырга рывэтгыльавъё.
Ынк'эн ипэ лываквыргын итык инъэтичгу чычаткэнальэты, титэ гыт ручеквъи.
Титэ гыт гэкэвигыт тан'ымыльо вагыргыт чинит рыкытвылевык… Ынк'эн ваны, мин'кы гараквачален о'равэтльан, н'откатагнэты натвыркын Э'лвачьеначо.
Лейвыльыт ынк'о ивыркыт, ин'к'ун ынкы мэлгынвыкэн ванвэпы , мин'кы гэнылвэтлин Э'лвач, к'онпын’ нык'эргатк'эн, ынкачыкойпы к'ынур тиркык'ымчучьын нык'эргатк'эн, нывъентык'ин.
Тан'гэмо ымы микынэ, иа'м ынн'ин ванн'н'огъэ.
Ытръэч ыннэнъют яатльат вэтгыры ивыркыт, энмэн ынк'эн к'ымчучьын – нытурк'ин вагыргын чавчывэн ынн'энванвык, мэн'к'о ытлён лыгитэленъеп йъык гэнъэтлин, ы'ттъыётльарыкы гэквэтлин.
Лейвыльыт ынк'о о'равэтльат тэн'эвын гэнвиле ынкы, мэлгынвык к'ача, – энангнэнтынво.. … Кыргыянына въильын гыролмакы выквытрэлнэн, о'птытъар пыръёттэ гитлен'уттэ энатрынэн.
Рытрилнинэт гэтлян'ыткынык этчывыквыт, ин'к'ун въильын эвнэнрэк'эвкэ ы'нынтын н'аргыночьа.
Ынк'оры Кыргыян нэмэ вакъогъэ лыгэн ы'лыткынык.
Ынкъам вай ынкэк'эй вытрэтгъи вагыргын, титэ к'ынур тэн'уйн'э гэнъэле ымы ыннэн о'равэтльан, тан'амгынан гапэлята гыролмакы.
Тан'амгынан!
Ынк'эн к'ынур тэгилгыгнин Кыргыянына, ытлён игыр пэлятык к'увликэ нутэк.
Тан'к'эглынангэт ытлён гагтыпыннавлен, рыпэт гэмэчкулюмкэтлин к'эн'ъаёгты.
Нак'ам гагтыйгыръолен катгон', гэйъэтлин ы'лыткынтагнэты.
Мэск’ээк’ын вак ытлён тыттэтгъи маёлгык, нэмэ тэгрэтгъи ынкъам чейвытылегъи Ныкэпэглян'к'ачагты.
Энмэч волк'ытвэн'н'ок пыкиргъи ярак Э'лвачын.
Рэск'ивык, авъеткынка к'амэтвагъэ ынкъам йылк'этгъи.
Вытку кыевык э'йн'эвнинэт К'оян' ытри Раглын'а, гыпильэтыльыт рэлку, ынкъам ивнинэт: – Ватыркаваамвалмыгыргык тыпэлян ытлён.
Эргатык гэкэн'э мытрайъон'ын.
Эвиръыт ынан яаёлк'ылтэ к'ынтэнмаквыткы.
Пыкиргъэт ытри еп ы'лё.
Нуттытурэгъэн въильын ынкъам намгон рытэнмавык элвэльин вагыргэты.
Янор нананк'ынтогъан, нэмутлытвыгъэн, натагмален.
Нэчвинэт мынгыкэн ынкъам гытгакэн рытрэт.
Нанавэръэпатын турэвиръэ.
Нэтрилын оттыткынык.
Кыргыянына рыюнэвнинэт уттыт, нэнылвэтын Э'лвач.
Тан'ымыльо плепы гэнлелин, к'элюк' чавчыват нивк'инэт, энмэн въильын к'олеванвык ныйк'ынъэлк'ин – кытвыл вэты ытлён рылватъёлк'ыл.
Тэкэмынн'ин нэнтыгъэн егтэлыльэ.
Ынк'оры ыргынан нэймитынэт гакан'к'аат, нэнвэнн'ынэт, чымк'ык тэкичгын напатын, гынульын нанлывэкавын ынкъам напэлян мэлгынвык к'ача.
«Ынн'от-ым вай – к'онпын'акватгъэ Э'лвач, – чимгъугъи Кыргыян.
– Эты к'эйвэ к'эглынангэт эквэтгъи, н'ан к'элелвын въильин к'ээк'ын к'ликкин гивин'инн'ит рэтлепыткугъэ гырголяйпы, ынкъам ынк'энына рэльуркынинэт, мэн'ин чычаткэнальэпы рэтинэнъэк'эн'ыркын вагыргык – рэтэмъюн'ыткуркын, рэтульэтыркын, ръэк'элтэтыркын имырэк'ык?
К'эйвэ эты тырайылгавын'н'огъа игыр тульэтык лымэвыр рымагтэты имырэк'ык тырэпириткуркын?
Вэчьым, к'элелвын въильин катгон' вальын чинит въильык…» – ынн'ин чемгъотвама, Кыргыян лявтынгырголяквъэ, гитэнин йъын, к'ынур н'ан ынан гэрэлкылн'э очыткогыргыт ымыльо ынк'энат мальак'анръачн'ытовын' вальык пынлёёк.
Тэкэм ынкы люур вай тиркытир у'рэквъи йъылыкойпы, энанк'эргаквъэ льулк'ылык Кыргыянын ынкъам ымыльо гыролмакы нутэйиквик, ымы агтыйгыка нъэли.
– Тэн'гыйивк'эв к'онпын'акватыльэн, – мэрынрэк'эй, э'квыргъам тан'валёгмэч к'утырык, иквъи Кыргыян.
Раглын'а ынкъам К'оян' авъеткынка левтынилюгъэт, ыргинэт льулк'ылти нэмык'эй ганк'эргавленат гырокэнат номк'энат тиркык'ымчучьэ.
О'равэтльат тэнмавымгогъат акватынво ярагты.
Кыргыян ытри Раглын'а ыннанорва эквэтгъэт Вилюн'эйык рымагтэты, К'оян'-ым ныватгъэ Ныкэпэглягты, мин'кы ыныгрээн нымытвамгогъэ к'ол чавчыв, мэн'ин нъэлгъи ы'вэк'учину ынкъам этынво н'элвыльык Э'лвачын.
Н'эргэрык Раглын'а кымин'этгъи, н'инк'эй гъурэтлин.
Ынан ынкъам Кыргыянына нэныннэтын Э'лваск'айыно.ГАНЫМЫТВАЛЕНАТ ГАТВАЛЕНАТ ЯТЪЁЛ ЫНКЪАМ МЭЛЁТАЛГЫН.
Ятъёлын яран'ы гатвален тинтинин.
Милютин-ым итк'илгын.
Ынрак'-ым ятъёла тэнн'у лын'ынын'онэн мэлеталгын: - Гымнин яран’ы тагныкэрык'эн, гнин-ым вуск'ымчыку вальын.
Элервугъи ятъёлын яран’ы тылгыгъи эрыкут-ым Ятъёл таарон'ын'огъэ мэлетагты: - Ивкэ гынык ярачермэты вэлер мыльк'ытгъэт, Милютэк'эй.
Милютэтэ татлыгнэн: -Вынэ к'ырым; гнан-ым гымнин яран’ы воск'ымчыкомаро нинэлгигыт чама тэнн'у нылгыткуйгыт.
Вэты ятъёл арак'атын'огъэ: - Инкун вэлер ярачермэты нъывэтгыльавнэн.
Эргатык нэмэ ятъёл арак'атын'огъэ ин'к'ун тыллыкагыргэты, нъылк'ытгъэн.
- Вынэ к'рым!
Гыт-ымн'ан нытэнн'ыткуйгыт гымык ярагты.
Ятъёла нинэтэнринн'ын'к'ин чама нъарак'атк'эн Ятъел к'ынвэр мэлеталгын вэтгыльатгъэ, ин'к'ун ытлен тыллыкагыргэты нъылк'ытгъэн.
Н'рак' ылён'эт галак ятъёл пчан'эты эвын'н'огъэ: - Милютэк'эй, ивкэ кинэнрэск'ивэтыркын ралковты.
- Вынэ к'рым крэск'икви: гыт-ым н'аннытэнн'ыткуйгыт.
Нъарак'атръок'эн ятъёл ин'к'ун милютэтэ Нъынатвынэн ятъел.
К'ынвэръым милютэтэ ратвынэн ытлен.
Лымн'э к'ол ылён'эт галак луур вай ятъёл арын'ан'н'онэн чинит ярайпы мэлеталгын.
- Алва к'ынногэ ягнамчайгыт!
Тъэнк'этыркын гынык рээн вак.
Ынн'ин-ым рик'укэтэ рнэнин мэлеталгын.
Вакъотван'н'огъэ наргын мэлеталгын ынкъам тэргатын'н'гъэ.
Мэрэгтыван'н'огъэ чинит егэ.
Луур вай мэн'к'о ыттъыт ръэлагалягъат: - Тяф-тяф!
Йам нытэргатэгыт?
- К'элюк'-ым ятъела гинэннэлин гымык ярайпы.
- Гыт к'паагэ тэргатык.
Ытлен моргынан мытрэннэн'ын.
Ярагты кытгъэт: -Тяф-тяф-тяф!Тавтаватръоат ыттъыт.
К'ынтогэ мэлёт ярайпы к'рымэн гынин яран'ы!
Ятъел пэнъелгыткынгыпы эвын'н'огъэ: - Трэлк'утыск'ычэтгъэ!
Трэпин'куск'ычэтгъэ!
Траналгытъайытчайвынтык.
Ытръэч тургин нэлгытьулти гамгараеквэ рэриллан'ыт!
Айылга ыттъыт гынтэквъэт.
Мэлеталгын нэмэ тэгын'н'огъэ н'аргын.
Чинит егэ нымэрэгтывак'эн.
Луур вай мэн'к'о галян'н'огъэ ины ынкъам пынлёнэн мэлёталгын: - йам гыт нытэргатэгыт?
- К'элюк'-ым гым ятъела чинит ярайпы гинэннэлин.
-К'паагэ тэргатык милютэк'эйигыт.
Ынанъаёк гымнан трэннэн'ынытлён.
Ины ярагты к'ытгъи милютин, ынкъам к'ъолан'н'огъэ: - Уыыы… уыыы… Ятъелегыт, к'ынтогэ ярайпы милютин!
Ятъет пэнъёлгыткынгыпы эвын'н'огъэ: Трэлк'утыск'ычэтгъэ!
Трэпинкуск'ычэтгъэ!
Траналгытъайытчайвыгыт.
Ытръэч нэлгытьулти гынин гамгараеквэ рэриллен'ыт!
Айылга ины гынтэквъи.
Мэлеталгын нэмэ тэргын'н'огъэ.
Луур льунин милютэтэ кэйн'ын тылельын: - Милютэк'эй, йам нытэргатэгыт?
- К'элук'-ым гым ятъела чинит ярайпы гинэннэлин.
- К'паагэ впэргатык.
- Ынанъаёк гым нантрэннэн'ын ытлен.
Кэйн'ын ярагты к'ытгъи милютин ынкъам кнъайн'ан'н'огъэ: - Ррр…ррр… К'нтогэ эк'ылпэ милютин ярайпы ятъел.
Мэчичъу ятъел пэнъелгыткынгыпы тэнанайылгэты эвын'н'огъэ: - Трэлк'утыск'ычэтгъэ!
Трэпин'куск'ычэтгъэ!
Траналгытъайытчайвынтык.
Ытръэч гынин нэлгытьулти гамгараеквэ рэриллеръун'ыт!
Кэйн'ын айылга гынтэквъи.
Нэмэ тэргын'н'огъэ мэлеталгын.
Луур льунин Тлельын к'легтанн'ыгатлё, нинимтик'ин нак'ам въэйылвинэн'.
- Ку-ка-ре-ку!
Милютэк'эй, йам нытэргатэгыт - К'элюк'-ым ятъёла гинэннэлин чинит гымык ярайпы.
К'легтанн'ыгатле к'ытгъи ярагты милютин.
-Ку-ка-ре-ку!
Чейвэтылеркын Челгы плак'ыльэгым Тимтиркын гымнан въэйылвинэн': въэйылвинэн'этэ трэчвиткуйвыгыт.
Энмэч пэнъёлгыткынгыпы к'увмриги!
Валёмнэн рэк'ын ивыльын танн'ык'лекгатле ятъел Айылгыръоэ ынкъам иквьи: - Тавэръэпыркын… Нэмэ танн'ыклекгатле к'олентогъэ: -Ку-ка-ре-ку!
Чейвэтылеркын Челгы плак'ыльэгым Тимтиркын гымнан въэйылвинэн': Трэсвиткуйвын'ын гымнан ятъел Энмэч пенъёлгыткынгыпы к'увириги!
Валёмнэн ятъёл арэк'ынивыльын, айылгыръогъэ Ынкъам иквъи: - Тавэръэпыркы… Нэмэ танн'ык'лекгатле к'олентогъэ: - Ку-ка-ре-ку!
Чейвэтылеркын Челгы плак'ыльэгым Тимтиркынгымнан въэйылвинэн'; Въэйылвинэн'этэ трэсвиткуйвыгыт.
Энмэч пэнъёлгыткынгыпы к'увириги!
Ятъёл айылгэты эвын'н'огъэ.
- Тэръэпыркын… К'легтанн'ыгалгатан'рочаивнин: -Ку-ка-ре-ку!
Сейвэтылеркын Челгыплак'ыльэгым Тимтиркынгымнанвъэйылвинэн'.
Ятъелтрэсвиткуйвын'ытвъэйлвинэн'этэ.
Эк'ылпээнмэчпэнъёлгыткынгыпык'увириги.
Амайылга ятъёл эк'ылпэ пэнъёлгыткынгыпы вирин Ынкэ к'эйгынтэквъи.
Мэлёталгык'ай ынкъам к'легтанн'ыгатле чеэкэй нымытван'н'аат.